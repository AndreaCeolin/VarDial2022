{"id": "1668949", "revid": "1543377", "url": "https://it.wikipedia.org/wiki?curid=1668949", "title": "La verit\u00e0 (film)", "text": " \nLa verit\u00e0 (\"La V\u00e9rit\u00e9\") \u00e8 un film del 1960 diretto da Henri-Georges Clouzot.\n\u00c8 stato candidato all'Oscar al miglior film in lingua straniera ai premi Oscar 1961.\nTrama.\nParigi, inizio anni Sessanta. La bella Dominique Marceau \u00e8 accusata dell'omicidio di Gilbert Tellier, il suo ex fidanzato. Imprigionata, deve subire un processo che potrebbe condannarla alla pena capitale. \u00c8 nell'ostilit\u00e0 generale che compare davanti al giudice, afflitta dalla fama di donna dai facili costumi. Sotto gli sguardi dei giurati, dei poliziotti e degli astanti, che la osservano con disprezzo, ha inizio il racconto della propria vita e del periodo precedente il delitto, mentre la scena si divide tra l'aula di tribunale e numerosi flashback.\nNata a Rennes, ha subito le prime discriminazioni in casa, dove i genitori non hanno mai nascosto la predilezione per la sorella Annie, studiosa e suonatrice di violino, un vero modello di virt\u00f9 rispetto a cui Dominique si pone come emblema del vizio, dedita a una vita dissipata. Successivamente alle sorelle viene affittato un piccolo appartamento in un quartiere di Parigi: Annie entra in un'orchestra, mentre Dominique inizia a frequentare i locali della Rive gauche, conducendo con i giovani intellettuali che la popolano una vita gaudente e spensierata.\nQuando Gilbert, il direttore dell'orchestra di Annie, con cui si \u00e8 fidanzato, conosce l'avvenente protagonista, rimane attratto dalla sua bellezza e se ne professa innamorato, mentre la giovane, credendo di aver trovato per la prima volta qualcuno che provi per lei un sentimento vero, cede alla passione. Dominique, che gi\u00e0 prima agiva sulla spinta dell'ingenuit\u00e0 e della reazione al disprezzo da cui era circondata, consacra, senza soluzione di continuit\u00e0, la propria vita al principe azzurro tanto aspettato. Questi per\u00f2 dimostra presto le sue vere intenzioni: attratto dalla carriera musicale, trascura la ragazza mostrandosi insensibile ai suoi bisogni e prorompendo in frequenti scenate di gelosia per l'atteggiamento disinvolto che le vede intraprendere con i clienti dello \"Spoutnik\", un locale in cui \u00e8 stata assunta.\nDietro all'atteggiamento della donna non c'\u00e8 tuttavia alcuna cattiveria, e i rapporti fugaci cui cede sono la conseguenza delle poche attenzioni di Gilbert, che non cessa di amare, tanto che, dopo esserne stata lasciata, attraversa un periodo di depressione e si abbassa ad avere rapporti a pagamento.\nIn tribunale, Dominique viene discriminata da tutti, mentre Gilbert \u00e8 rispettato in quanto uomo e in quanto membro della societ\u00e0 perbenista cui appartiene. Solo l'avvocato difensore prova a dimostrare la limpidezza morale della fanciulla, e nonostante riesca a determinarla con prove concrete, non riesce ad impedire che queste vengano volutamente travisate dalla giuria e falsificate dal talentuoso \u00c9parvier, esponente dell'accusa.\nIn breve il processo giunge al momento culminante: Gilbert \u00e8 tornato con Annie, ma Dominique, che non ha smesso di amarlo, corre da lui d'improvviso una notte, accompagnata dal crescendo finale dell'\"Uccello di fuoco\" stravinskiano, realizzazione musicale della passione che la travolge. L'uomo vive con lei una notte d'amore, cedendo ad una tentazione meramente fisica, e il mattino dopo la liquida brutalmente. La giovane, sconvolta, si procura una pistola con l'intenzione di suicidarsi, raggiunge nuovamente la casa dell'amato cercando disperatamente di commuoverlo con l'arma rivolta verso di s\u00e9, ma di fronte all'indifferenza di questi, che la incita a spararsi, apre il fuoco in un momento di follia, uccidendo Gilbert, e tenta poi di togliersi la vita con il gas.\nLa ragazza non ha mai negato il fatto, eppure la corte cerca di dimostrare come le sue reali intenzioni fossero quelle di commettere un omicidio, deridendo il tentativo di suicidio della donna come semplice simulazione. Siamo alla fine: la seduta \u00e8 sospesa, e durante la notte Dominique si d\u00e0 la morte, lasciando \u00c9parvier in preda allo sconcerto: non gli sar\u00e0 possibile vincere la causa.\nProduzione.\nDopo il fallimento al botteghino del suo ultimo film \"Le spie\", il produttore Raoul Levy consigli\u00f2 al regista di scegliere come protagonista la giovane attrice Brigitte Bardot, un grande richiamo per il pubblico. Il film si ispira ad un fatto reale avvenuto nel 1953 quando la giovane Pauline Dubuisson viene condannata all'ergastolo per aver ucciso il fidanzato che l'aveva lasciato per un'altra: il contesto e la psicologia dei personaggi si rivelano per\u00f2 molto diversi dai fatti reali.\nJean-Paul Belmondo, Jean-Pierre Cassel e Jean-Louis Trintignant furono tra gli attori considerati per il ruolo di Gilbert, prima che venisse scelto Sami Frey. Bardot, all'epoca sposata con Jacques Charrier, ebbe con Frey una relazione segreta sul set.\nDurante le riprese, Clouzot maltrattava e insultava l'attrice, fino ad arrivare a schiaffeggiarla in un'occasione perch\u00e9 aveva sbagliato un ciak. Il regista ebbe in seguito un attacco cardiaco che fece sospendere le riprese per una settimana. Gi\u00e0 provata dalla lavorazione del film, Bardot tent\u00f2 il suicidio tagliandosi le vene nel settembre del 1960, dopo una discussione col marito riguardo alla sua relazione con Frey, che era stata scoperta dalla stampa.\nPochi giorni prima dell'uscita, il \"New York Times\" scrisse che: \u00abprobabilmente nessun altro film negli ultimi anni, perlomeno in Francia, \u00e8 mai stato soggetto a cos\u00ec tante attenzioni prima della sua uscita. Due anni di preparazione, sei mesi di riprese, set blindati alla stampa e il tutto culminato nel tentato suicidio della star [...] Brigitte Bardot\u00bb.\nAccoglienza.\nCon un totale di 5.7 milioni di ammissioni, il film fu il terzo maggior incasso al botteghino francese del 1960 dietro a \"Ben-Hur\" e \"La spada degli Orl\u00e9ans\", nonch\u00e9 il pi\u00f9 redditizio della carriera dell'attrice. Ottenne una candidatura all'Oscar al miglior film straniero, vinto poi dalla Svezia con \"La fontana della vergine\" di Ingmar Bergman."}
{"id": "1668951", "revid": "78273", "url": "https://it.wikipedia.org/wiki?curid=1668951", "title": "New york Hardcore", "text": ""}
{"id": "1668953", "revid": "767487", "url": "https://it.wikipedia.org/wiki?curid=1668953", "title": "Una donna semplice", "text": "Una donna semplice (\"Une histoire simple\") \u00e8 un film del 1978 diretto da Claude Sautet.\nHa avuto una \"nomination\" per l'Oscar al miglior film straniero.\nTrama.\nMarie, una giovane donna divorziata e madre di un adolescente, decide di abortire del bambino che attende dal suo amante, Serge e dal quale vuole separarsi.\nOltre alle vicende di Marie, nel film si dipanano le storie di persone vicine a Marie. Storie fatte di preoccupazioni e di drammi, come il suicidio di J\u00e9r\u00f4me, minacciato di licenziamento.\nMarie si riavviciner\u00e0 all'ex marito, dal quale scoprir\u00e0 di attendere un secondo figlio, che decider\u00e0 di allevare da sola."}
{"id": "1668954", "revid": "247222", "url": "https://it.wikipedia.org/wiki?curid=1668954", "title": "Stazione meteorologica di Amatrice", "text": " \nLa stazione meteorologica di Amatrice \u00e8 la stazione meteorologica di riferimento relativa alla localit\u00e0 di Amatrice.\nCoordinate geografiche.\nLa stazione meteorologica si trova nell'Italia centrale, nel Lazio, in provincia di Rieti, nel comune di Amatrice, a 955 metri s.l.m. alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di +0,3\u00a0\u00b0C, mentre quella del mese pi\u00f9 caldo, agosto, si attesta a +19,4\u00a0\u00b0C ."}
{"id": "1668956", "revid": "125837136", "url": "https://it.wikipedia.org/wiki?curid=1668956", "title": "Colpo di spugna", "text": "Colpo di spugna \u00e8 un film del 1981 diretto da Bertrand Tavernier.\nFu candidato al premio Oscar come miglior film straniero.\nIl soggetto \u00e8 tratto da \"Pop. 1280\", romanzo di Jim Thompson, pubblicato originariamente nel 1964. Il romanzo \u00e8 ambientato nel vecchio Texas mentre Tavernier traspone la vicenda in una Francia coloniale che rimanda alle atmosfere del C\u00e9line di \"Viaggio al termine della notte\".\nTrama.\nAfrica Occidentale Francese, 1938. In un piccolo villaggio coloniale, a capo della polizia c'\u00e8 l'indolente e mollaccione Lucien Cordier. Si occupa pochissimo dell'ordine pubblico e la sua mancanza di autorit\u00e0 si traduce in eccessi di prepotenza della numerosa comunit\u00e0 francese sulla popolazione locale di colore. Cordier non sarebbe neanche razzista, come la maggior parte dei suoi connazionali, ma niente sembra vincere la sua pigrizia. Come se non bastasse, i due tenutari del locale bordello, lo dileggiano continuamente umiliandolo per puro divertimento, forti di una posizione sociale che li fa sentire intoccabili.\nCordier si reca in citt\u00e0 dal suo superiore Chavasson, al quale chiede come comportarsi per limitare le continue vessazioni di questi soggetti. Questi, approfittandosi a sua volta della dabbenaggine di Cordier, gli consiglia tra il serio e il faceto di risolvere la cosa uccidendoli.\nTornato al villaggio Cordier, con impensabile efferatezza, uccide i due uomini e getta i loro corpi nel fiume. Chavasson, che lasciando il collega aveva intuito qualcosa, si precipit\u00e0 da lui per precisargli che il consiglio che gli aveva dato era ovviamente uno scherzo. Cordier, che ha gi\u00e0 messo a frutto quel consiglio, ovviamente tranquillizza il suo superiore ma intanto, con un'insospettata abilit\u00e0, cuce addosso allo stesso il profilo del perfetto assassino dei due tenutari, per ora solo scomparsi.\nForte di questo successo, Cordier comincia ad escogitare ed eseguire delitti dei quali con freddo raziocinio fa s\u00ec che vengano incolpate altre persone. Con la vedova del sordido Marcaillou si supera. Dopo esserne diventato amante riesce a farle uccidere la moglie Huguette e il suo \"fratello\" Nono che erano diventati scomodi.\nProduzione.\nIl film \u00e8 stato girato interamente in Senegal tra Saint-Louis e i dintorni di Louga.\nRiconoscimenti.\nCandidato all'Oscar al miglior film straniero e a nove Premi C\u00e9sar."}
{"id": "1668958", "revid": "729019", "url": "https://it.wikipedia.org/wiki?curid=1668958", "title": "Stazione di Modugno Citt\u00e0", "text": "La stazione di Modugno Citt\u00e0 era una fermata ferroviaria a servizio della citt\u00e0 di Modugno che si trovava sulla ferrovia Bari-Taranto.\nStoria.\nLa prima stazione ferroviaria di Modugno sulla linea Bari-Taranto venne costruita lontana dal centro abitato, ad oltre 1\u00a0km in direzione di Bitetto. Non sono note le motivazioni che hanno indotto la societ\u00e0 ferroviaria a scegliere questo sito per la collocazione della stazione di Modugno, probabilmente a causa della leggera pendenza del terreno in prossimit\u00e0 del centro abitato; pendenza che avrebbe creato difficolt\u00e0 ai locomotori dell'epoca al momento della ripartenza.\nQuesta lontananza \u00e8 stata causa di grandi disagi per gli utenti della stazione: sia per i passeggeri, sia per i commercianti che spesso preferivano trasportare le merci a Bari con mezzi propri piuttosto che usufruire della ferrovia. L'amministrazione pi\u00f9 volte, nel corso degli anni, si \u00e8 espressa per sollecitare la costruzione di una stazione che fosse maggiormente vicina al borgo. Sin dal 1884, ancor prima dell'apertura della linea ferroviaria, l'assessore del comune di Modugno, l'avvocato Francesco Renna, notava i disagi che questa collocazione della stazione avrebbe provocato.\nNel 1902 l'amministrazione comunale riprese le proprie rimostranze nei confronti della Societ\u00e0 Italiana per le strade ferrate meridionali che l'anno successivo invi\u00f2 una commissione incaricata di approfondire la questione della stazione di Modugno. L'ingegnere Antonio Grossi, che capeggiava la commissione tecnica, individu\u00f2 un nuovo sito per la stazione di Modugno e indic\u00f2 le strade che avrebbero dovuto consentire l'accesso a questa. Il sindaco di allora, Domenico di Ciaula, dichiar\u00f2 la propria soddisfazione per questo progetto dando la disponibilit\u00e0 alla modifica delle strade ed a concedere gratuitamente il suolo dove sarebbe sorto lo scalo ferroviario. Il Consiglio Comunale stanzi\u00f2 la cifra di 280.000 Lire, per questo scopo.\nNonostante tutto ci\u00f2, il progetto non venne realizzato. Nel corso della seduta del Consiglio comunale del 1\u00ba maggio 1908, il sindaco Francesco Pappagallo commentava con ironia la decisione del Governo che rimandava la realizzazione del progetto della nuova stazione di Modugno che recitava \u201c\"a ci\u00f2 si sarebbe provveduto nel 1916\"\u201d affermando: \u201c\"Il che vuol dire che non si provveder\u00e0 mai pi\u00f9\"\u201d. Ebbe ragione: l'avvento del Primo conflitto mondiale fece rapidamente accantonare il progetto.\nCol passare del tempo, la ferrovia della linea Bari-Taranto venne utilizzata sempre meno dai cittadini modugnesi che preferivano utilizzare mezzi propri per recarsi a Bari. Questa tendenza venne ancora pi\u00f9 accentuata con l'inaugurazione della linea Bari-Matera nel 1915. Col susseguirsi delle amministrazioni comunali, si registrano molteplici interventi presso i gestori delle ferrovie per porre la questione dello spostamento della stazione di Modugno in un luogo pi\u00f9 vicino al centro abitato.\nSolo negli anni cinquanta del XX secolo la questione si avvi\u00f2 alla conclusione auspicata dalla cittadinanza modugnese. Le Ferrovie dello Stato esaminarono la questione e l'ingegnere modugnese Vito Perrone, della Direzione Generale del Ministero delle comunicazioni, intervenne per fornire al Consiglio di Amministrazione delle Ferrovie le informazioni di natura tecnica e relative al traffico di persone e merci sulla linea ferroviaria che attraversa Modugno. La fermata venne individuata nei pressi del passaggio a livello collocato lungo la via che conduce a Palese, di fronte alla stazione della linea Bari-Matera gestita dalle Ferrovie Calabro Lucane. In un primo momento, venne attivata in maniera sperimentale solo per alcuni treni. Ma, constatato l'immediato incremento di viaggiatori che usufruivano della nuova fermata, si decise di renderla definitiva e di costruire la nuova stazione. Questa stazione, chiamata \u201cModugno Citt\u00e0\u201d, venne inaugurata nel 1958 e la precedente stazione lontana dal centro abitato, detta di \u201cModugno Campagna\u201d, venne utilizzata per lo scalo merci o per le coincidenze di treni.\n\u00c8 stata soppressa il 26 luglio 2020, in contemporanea con l'attivazione della variante di tracciato a doppio binario fra la ex stazione di Bari Sant'Andrea e quella di Bitetto, comprendente le nuove fermate di Modugno, posta al di fuori dal centro abitato e Bari Villaggio del Lavoratore.\nStrutture e impianti.\nFortemente voluta dal comune di Modugno e aperta nel 1958, la stazione era situata nel quartiere Piscina dei Preti.\nLa fermata era dotata di un solo binario passante, avente una banchina con un fabbricato viaggiatori."}
{"id": "1668960", "revid": "438678", "url": "https://it.wikipedia.org/wiki?curid=1668960", "title": "Prestami il rossetto", "text": "Prestami il rossetto (\" Coup de foudre\") \u00e8 un film francese del 1983 diretto da Diane Kurys.\nFu candidato all'Oscar al miglior film straniero.\nTrama.\nLione, 1952. Due donne sposate, deluse e molto provate dalle difficolt\u00e0 della guerra e della vita, si incontrano e instaurano un rapporto di amicizia sempre pi\u00f9 intenso e, per questo, ostacolato da tutti. Alla fine, scelgono di vivere insieme."}
{"id": "1668962", "revid": "894272", "url": "https://it.wikipedia.org/wiki?curid=1668962", "title": "Stazione meteorologica di Leonessa", "text": "La stazione meteorologica di Leonessa \u00e8 la stazione meteorologica di riferimento relativa alla localit\u00e0 di Leonessa.\nCoordinate geografiche.\nLa stazione meteorologica si trova nell'Italia centrale, nel Lazio, in provincia di Rieti, nel comune di Leonessa, a 974 metri s.l.m. alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di +0,6\u00a0\u00b0C, mentre quella del mese pi\u00f9 caldo, agosto, si attesta a +19,4\u00a0\u00b0C ."}
{"id": "1668963", "revid": "438678", "url": "https://it.wikipedia.org/wiki?curid=1668963", "title": "Tre uomini e una culla", "text": "Tre uomini e una culla \u00e8 un film del 1985 scritto e diretto da Coline Serreau. La pellicola ha avuto un grande successo internazionale, anche in Italia. Vincitore di due Premi C\u00e9sar, fu candidato all'Oscar al miglior film straniero.\nTrama.\nPierre, Michel e Jacques sono tre scapoli impenitenti che condividono un centralissimo appartamento parigino. Durante una lunga assenza di Jacques, steward di mestiere e rinomato donnaiolo, i suoi coinquilini trovano una bambina di pochi mesi di nome Marie, abbandonata davanti alla porta della loro casa da sua madre Sylvie, ex ragazza del loro amico dal quale avrebbe avuto la piccola. L'arrivo inatteso (e tutt'altro che benvenuto) cambier\u00e0 completamente la vita dei tre scapestrati e forse anche di altri. Il tenero epilogo mostra la piccola cresciuta, che muove i suoi primi passi.\nProduzione.\nLa neonata \u00e8 stata interpretata da due bambine.\nRifacimenti.\nA stretto giro fu realizzato negli U.S.A. un remake del film, dal titolo \"Tre scapoli e un beb\u00e8\" (1987), diretto da Leonard Nimoy ed interpretato da Tom Selleck, Steve Guttenberg e Ted Danson nei panni rispettivamente di Peter, Michael e Jack. I nomi dei tre personaggi furono praticamente tradotti dagli originali francesi, sebbene non vi sia una corrispondenza esatta tra \"Jacques\" e \"Jack\", usato pi\u00f9 spesso come diminutivo di John anzich\u00e9 di James.\nSeguito.\nHa avuto un seguito intitolato \"18 ans apr\u00e8s\", con gli stessi attori protagonisti. A lungo inedito in Italia, \u00e8 disponibile su Netflix dal 9 giugno 2021, in lingua originale con sottotitoli."}
{"id": "1668964", "revid": "1305772", "url": "https://it.wikipedia.org/wiki?curid=1668964", "title": "I'm Like a Bird", "text": "I'm Like a Bird \u00e8 il secondo singolo estratto dall'album di debutto di Nelly Furtado, \"Whoa, Nelly!\".\n\u00c8 stato uno dei singoli di maggior successo della cantante, vincendo un Juno Award per la categoria \"Singolo dell'anno\" e un Grammy Awards per la categoria \"Miglior esecuzione pop femminile\".\nVideo musicale.\nIl video \u00e8 stato diretto da Francis Lawrence. Inizia nel cielo, e nel coro la cantante si alza e inizia a cantare rivolta allo schermo, mentre gli uccelli volano attorno a lei.\nIl video termina con la cantante che cade da un ramo e viene placcata da un'enorme folla di persone."}
{"id": "1668966", "revid": "438678", "url": "https://it.wikipedia.org/wiki?curid=1668966", "title": "Qivitoq", "text": "Qivitoq \u00e8 un film del 1956 diretto da Erik Balling, nominato all'Oscar al miglior film straniero e premiato al 10\u00ba Festival di Cannes con il Prix du documentaire romanesque."}
{"id": "1668970", "revid": "984922", "url": "https://it.wikipedia.org/wiki?curid=1668970", "title": "Stazione meteorologica di Poggio Mirteto", "text": "La stazione meteorologica di Poggio Mirteto \u00e8 la stazione meteorologica di riferimento relativa alla localit\u00e0 di Poggio Mirteto.\nCoordinate geografiche.\nLa stazione meteorologica si trova nell'Italia centrale, nel Lazio, in provincia di Rieti, nel comune di Poggio Mirteto, a 242 metri s.l.m. alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di +4,4\u00a0\u00b0C, mentre quella dei mesi pi\u00f9 caldi, luglio e agosto, si attesta a +22,3\u00a0\u00b0C ."}
{"id": "1668971", "revid": "123830916", "url": "https://it.wikipedia.org/wiki?curid=1668971", "title": "Turn Off the Light", "text": "Turn off the Light \u00e8 il terzo singolo di Nelly Furtado estratto dal suo album di debutto \"Whoa, Nelly!\""}
{"id": "1668973", "revid": "438678", "url": "https://it.wikipedia.org/wiki?curid=1668973", "title": "Paw (film)", "text": "Paw \u00e8 un film del 1959 diretto da Astrid Henning-Jensen, presentato in concorso al 13\u00ba Festival di Cannes e nominato all'Oscar al miglior film straniero."}
{"id": "1668976", "revid": "31886", "url": "https://it.wikipedia.org/wiki?curid=1668976", "title": "Live in Philadelphia (Yes)", "text": "Live in Philadelphia \u00e8 il video di un concerto del gruppo progressive rock inglese Yes.\nIl video.\nIl filmato fu registrato presso il Philadelphia Spectrum di Philadelphia il 21 giugno 1979. L'esibizione fu eseguita su un palco circolare rotante al centro della struttura. Il concerto fa parte del tour, avvenuto negli anni 1978-1979, che segu\u00ec l'uscita dell'album \"Tormato\". Questo tour \u00e8 anche l'ultimo in cui Jon Anderson figura come cantante prima della reunion del 1983. Anche per Rick Wakeman sar\u00e0 l'ultimo tour fino al 1991, anno in cui ritorner\u00e0 nella band per lo \"Union\" tour.\nNonostante la bassa qualit\u00e0 del filmato, esso rappresenta una delle poche testimonianze del gruppo in quel periodo."}
{"id": "1668977", "revid": "438678", "url": "https://it.wikipedia.org/wiki?curid=1668977", "title": "Harry og kammertjeneren", "text": "Harry og kammertjeneren \u00e8 un film del 1961 diretto da Bent Christensen, presentato in concorso al Festival di Cannes 1962 e nominato all'Oscar al miglior film straniero.\nProduzione.\nIl film venne girato negli studi della Novaris Film ad Albertslund.\nDistribuzione.\nIl film, distribuito in Danimarca l'8 settembre 1961, venne presentato al Festival di Cannes nel maggio 1962; in Francia, il titolo venne tradotto in \"Harry et son valet\". Il film usc\u00ec poi in Argentina (9 gennaio 1963, con il titolo \"Harry y el mayordomo\") e in Finlandia (26 giugno 1964, come \"Harryn hurjat hetket\"). Venne nuovamente distribuito in Danimarca ancora due volte: il 4 agosto 1966 e 1\u00ba agosto 1967. Fu trasmesso per la prima volta in televisione nella Germania Occidentale il 29 agosto 1971 come \"Harry und sein Kammerdiener\"."}
{"id": "1668978", "revid": "12290", "url": "https://it.wikipedia.org/wiki?curid=1668978", "title": "Chandra Suresh", "text": ""}
{"id": "1668979", "revid": "984922", "url": "https://it.wikipedia.org/wiki?curid=1668979", "title": "Stazione meteorologica di Posta", "text": "La stazione meteorologica di Posta \u00e8 la stazione meteorologica di riferimento relativa alla localit\u00e0 di Posta.\nCoordinate geografiche.\nLa stazione meteorologica si trova nell'Italia centrale, nel Lazio, in provincia di Rieti, nel comune di Posta, a 721 metri s.l.m. alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di +2,5\u00a0\u00b0C, mentre quella del mese pi\u00f9 caldo, luglio, si attesta a +19,8\u00a0\u00b0C."}
{"id": "1668990", "revid": "125289094", "url": "https://it.wikipedia.org/wiki?curid=1668990", "title": "Edward Elric", "text": " \u00e8 un personaggio immaginario protagonista della serie manga e anime \"Fullmetal Alchemist\", creata dalla mangaka Hiromu Arakawa e pubblicata in Giappone da Shonen Gangan. La serie in Italia \u00e8 pubblicata dalla Panini Comics.\nHa il titolo di ed \u00e8 il pi\u00f9 giovane Alchimista di Stato nella storia del paese immaginario di Amestris. Insieme al fratello Alphonse, cerca di resuscitare la madre; tuttavia per il principio alchemico dello scambio equivalente perde la gamba sinistra, e il braccio destro per salvare l'anima di suo fratello (che aveva perso l'intero corpo). I suoi arti mancanti sono stati sostituiti con sofisticate protesi chiamate . Lui e suo fratello minore, che dopo aver perso il corpo \u00e8 spiritualmente legato a un'armatura, perlustrano il mondo alla ricerca della pietra filosofale nella speranza di ripristinare i loro corpi. Edward \u00e8 apparso in altri media della serie, tra cui videogiochi, animazioni video originali (OVA) e light novel.\nNumerose pubblicazioni in vari media sono state scritte sul personaggio di Edward. I recensori hanno elogiato Edward, descrivendolo come un equilibrio tra gli archetipi del bambino intelligente e del bambino testardo. Inoltre, i suoi momenti comici sono stati elogiati come alcuni dei migliori momenti della serie. I suoi doppiatori giapponese e inglese, Romi Park e Vic Mignogna, sono stati entrambi elogiati per le loro interpretazioni di Edward e hanno vinto diversi premi per il loro lavoro. Sono stati pubblicati numerosi pezzi di merchandising con le sembianze di Edward, tra cui portachiavi e action figure.\nAspetto e personalit\u00e0.\nEdward Elric \u00e8 un ragazzo di 15 anni ed \u00e8 spesso deriso per la sua scarsa statura, dal fisico minuto ma piuttosto muscoloso. Porta i capelli lunghi e biondi raccolti in una treccia o in una coda di cavallo, ed \u00e8 solito vestire in pelle nera e coprirsi con un giubbotto rosso con cappuccio. Porta sempre con s\u00e9 l'orologio d'argento che contrassegna gli alchimisti di stato, con un leone inciso su di esso.\nEdward \u00e8 cocciuto, irruente, impulsivo, talvolta anche un po' arrogante e molto tenace. Si dimostra tuttavia spesso anche saggio e gentile con le persone. Nonostante sia ateo pare avvicinarsi molto alla religione e all'idea che gli uomini hanno di essa. La sua triste storia e il fatto che sia rimasto da solo a doversi prendere cura del fratello minore Alphonse, lo portano a maturare molto pi\u00f9 del normale, ma senza intaccare la sua natura allegra e spensierata. Il suo pi\u00f9 grande desiderio \u00e8 di trovare la pietra filosofale, non tanto per se stesso, ma perch\u00e9 si sente responsabile della situazione del fratello.\nIl carattere religioso-spirituale di Edward viene esplicitamente descritto come agnostico, specialmente a Reole, e comunque improntato al pragmatico.\nLe caratteristiche pi\u00f9 divertenti del personaggio sono senza dubbio la sua buffa \u201cantenna\u201d, che in realt\u00e0 \u00e8 solo un ciuffo ribelle, e la sua altezza piuttosto scarsa. Edward \u00e8 infatti preso in giro da tutte le persone che incontra in quanto molto basso, il che unito alla sua natura impulsiva lo porta spesso ad uno stato di paranoia nel quale fraintende tutte le parole che gli vengono rivolte. Per questo motivo odia totalmente la parola in qualsiasi contesto gli venga rivolta e pu\u00f2 arrivare a stravolgere le parole \"piccoletto\" o \"bimbetto\" in espressioni di sua invenzione come \"fagiolino microscopico\", \"pulce ultraminuscola\" o \"micro-nano\". All'inizio del volume 13 del manga, si scopre perfino che Edward tiene il conto di tutte le persone che lo hanno chiamato \"piccoletto\" ed addirittura di quante volte lo hanno fatto, arrivando a sorprendere perfino l'homunculus Envy per la sua ottima memoria.\nUn'altra cosa che lo fa arrabbiare \u00e8 quando una persona mette in dubbio il fatto che dei due Elric, Edward sia il maggiore, o quando scambiano suo fratello Alphonse per il vero alchimista d'acciaio. Maggiore \u00e8 la rabbia se a chiamarlo \"piccoletto\" \u00e8 la sua amica d'infanzia Winry, che all'inizio del manga e dell'anime \u00e8 tra l'altro poco pi\u00f9 alta di lui.\n\u00c8 dotato di un \"gusto artistico\" un po' strano, che si nota in alcune sue creazioni con l'alchimia; queste infatti sono talvolta decorate con raffigurazioni mostruose, ad esempio quando ricompone la maschera di Lan Fan o quando crea una spada per Ling (entrambi rimangono sconcertati dal suo cattivo gusto). Questo gusto viene confermato nell'OAV Simple People, quando Edward spiega che avrebbe voluto comprare a Winry un orecchino a forma di teschio. Altre volte, invece, con teste tonde da cui spunta un ciuffo come quello dei suoi capelli.\nStoria.\nInfanzia.\nEdward nasce a Resembool, accudito dalla madre Trisha, ed insieme al fratello minore Alphonse si dedica fin da piccolo allo studio dell'alchimia, per poter colmare nella madre il vuoto che le ha lasciato la partenza del marito Hohenheim, del quale Edward ha pochissimi ricordi.\nA soli otto anni, a seguito della morte della madre per malattia, Ed matura un odio profondo per il padre che non si \u00e8 neppure presentato al funerale, e decide di prendersi cura di Al e di rivedere il sorriso di sua madre a qualunque costo.\nPer questo, insieme al fratello, con il folle progetto di tentare la trasmutazione umana, studia per tre anni sotto la guida di Izumi nella citt\u00e0 di Dublith e, dopo questo periodo si dedica a comporre la formula per la trasmutazione della madre per un altro anno. Infine, a undici anni infrange il pi\u00f9 proibito dei tab\u00f9 assieme al fratello, ignorando per\u00f2 che non bastano gli elementi chimici che compongono un corpo (che, in un altro tipo di trasmutazione, sarebbero bastati per rispettare il principio dello scambio equivalente) ed una goccia del proprio sangue per riportare in vita qualcuno.\nDurante il processo infatti, per \"pagare\" il prezzo della trasmutazione, Al perde l'intero corpo, e Ed, dopo essersi ritrovato davanti al portale dell'alchimia ed avere visto tutti i segreti del mondo, in un istante paga perdendo la sua gamba sinistra. Ed al risveglio si accorge dell'errore che ha commesso e che in seguito definisce un peccato: al posto della madre ha creato infatti un essere deforme che non ha nulla di umano (e che diventer\u00e0 Sloth nell'anime del 2003). Si rende conto anche di aver perso il fratello minore, e per riportarlo indietro offre il suo braccio destro tramite una seconda trasmutazione, ottenendo l'anima di Al che lega a un'armatura con un sigillo fatto del suo sangue.\nDopo essere stato curato da Pinako e Winry ed essersi sottoposto alla difficile operazione e alla riabilitazione in seguito all'impianto degli automail, Ed si reca dunque a Central City su raccomandazione di Roy Mustang per sostenere l'esame da alchimista di stato. Tuttavia prima di partire, per impedire ripensamenti o rimpianti, brucia la propria casa in modo da non avere pi\u00f9 motivo per tornare indietro.\nGiunto al cospetto del comandante supremo dell'esercito King Bradley per sostenere l'esame, Ed mostra ci\u00f2 che ha appreso dal viaggio nel portale, ovvero una trasmutazione senza cerchio alchemico, e dopo aver ricevuto i risultati dell'esame che gli conferiscono il grado di \"alchimista di stato\", chiamato dal popolo in modo spregiativo \"cane dell'esercito\", si mette alla ricerca della pietra filosofale per porre rimedio al suo peccato e restituire il corpo al fratello. Viene inoltre soprannominato \"Fullmetal Alchemist\", che significa \"alchimista d'acciaio\". Il termine \"Fullmetal\" in giapponese \u00e8 utilizzato per indicare una persona fortemente ostinata e ribelle, proprio come si \u00e8 mostrato Edward di fronte al Comandante Supremo King Bradley durante il proprio esame.\nApparizione.\nManga e Anime 2009.\nEdward e Alphonse fanno tappa a Reole perch\u00e9 alla ricerca della pietra filosofale, e qui incontrano Rose, una ragazza che crede negli insegnamenti di Cornello, il quale sta tenendo la popolazione in pugno con la promessa che un giorno riuscir\u00e0 a resuscitare i morti. In poco tempo per\u00f2, Ed scopre la verit\u00e0 su di lui e sulla pietra filosofale che porta incastonata nel suo anello. Dopo essersi nascosta nell'armatura di Al su consiglio dei due fratelli, Rose ascolta la confessione che Ed estorce a Cornello, e nel combattimento che segue, il ragazzo mostra le sue abilit\u00e0 nell'utilizzo dell'alchimia, operando una trasmutazione senza cerchio alchemico. Cornello per\u00f2 scaglia contro Ed una chimera che riduce a brandelli il pantalone sinistro dall'alchimista prima di essere sconfitta con un solo calcio. Ed in seguito si strappa il giaccone rosso rivelando la natura metallica dei suoi arti: dopo una fuga con un trabocchetto, riesce ad estorcere una confessione a Cornello che viene ascoltata da tutti i cittadini di Reole grazie ad un altoparlante. Tuttavia, dopo aver spodestato il finto monaco, il ragazzo scopre suo malgrado che la pietra filosofale non \u00e8 altro che un falso, e che perci\u00f2 non pu\u00f2 far altro che riprendere il suo viaggio.\nTornato a Central City col fratello, i guai ricominciano: inizialmente i due si imbattono prima in Shou Tucker, che dopo averli ospitati trasmuta la figlia in una chimera e pieno d'orgoglio la mostra a Ed che gli si avventa contro fino quasi ad ucciderlo, mancando il suo intento solo grazie all'intervento del fratello. Successivamente gli Elric si scontrano con Scar, che dopo aver ucciso Tucker punta all'alchimista d'acciaio nella sua crociata contro gli alchimisti. In un esasperato combattimento, Scar riesce a trasmutare il braccio meccanico di Ed e una parte dell'armatura di Al distruggendoli, e i due vengono salvati da morte certa solo grazie all'intervento dei militari, che costringono Scar alla ritirata. Ora a Ed e Al non resta altro che tornare a Resembool, la loro citt\u00e0 natale, dove il primo conta di farsi riparare il braccio da Winry, e in seguito di riparare con l'alchimia l'armatura del secondo.\nTerminate queste operazioni i due tornano nuovamente a Central City, e qui le loro ricerche sulla pietra anche grazie agli appunti indicatigli dal dottore-alchimista Tim Marcoh li portano a scoprire l'agghiacciante verit\u00e0 sulle circostanze in cui si ottiene, ossia mediante sacrifici umani, ma soprattutto li conducono all'interno del luogo in cui la pietra venne creata al tempo di Ishbar, il Laboratorio n\u00ba 5, dove Ed combatte contro i fratelli Slicer, rinchiusi come Al all'interno di un'armatura. Dopo averli battuti, fa per la prima volta la conoscenza dei loro veri nemici, gli homunculus, e in particolare Lust ed Envy, che distruggono il laboratorio subito dopo lasciando in vita Ed in quanto \u00e8 un \u201cprezioso sacrificio umano\u201d. Scampato al pericolo, Ed \u00e8 impossibilitato ad andare a Resembool per farsi riparare l'automail danneggiato in quanto trattenuto in ospedale, quindi Winry va direttamente da lui in seguito a una sua telefonata. I due fratelli, rimasti senza una pista da seguire, superano un momento di crisi anche grazie all'aiuto di Winry, che si mostra molto preoccupata per loro e soprattutto per Ed. Decidono di tornare a Dublith, dove vive la loro maestra per chiederle un consiglio, ma Winry li obbliga ad accompagnarla prima a Rush Valley, la mecca degli automail sulla strada per Dublith. Subito dopo la loro partenza, il tenente colonnello Maes Hughes scoprir\u00e0 la verit\u00e0 sul piano degli homunculus e sar\u00e0 ucciso da Envy.\nA Rush Valley conoscono l'insegnante meccanico di Pinako, Dominic, e sostengono Winry nel far venire alla luce suo nipote durante una tempesta. In queste circostanze Winry legge ci\u00f2 che Ed ha scritto all'interno del suo orologio d'argento: \u201cDon't forget 3 October 1911\u201d. La data indica il giorno in cui il ragazzo ha bruciato la sua casa prima di lasciare Resembool. Winry scoppia a piangere e decide di fermarsi a Rush Valley per compiere un apprendistato come meccanica di automail.\nArrivati a Dublith, i fratelli Elric rincontrano la loro maestra, e dopo averle rivelato del loro peccato, con somma sorpresa scoprono che anche lei ha fatto lo stesso errore sacrificando gli organi del basso ventre. Riappacificatisi dunque con la loro maestra, i due decidono di fermarsi da lei per approfondire le loro conoscenze sull'alchimia. Mentre Ed, recatosi a sostenere l'esame annuale per conservare il titolo di alchimista di stato si reca a South City, Al viene rapito dall'homunculus Greed e dalla sua banda, i quali dopo uno scontro con Izumi le comunicano il loro desiderio di parlare con Edward, in quanto interessati al segreto con cui si lega un'anima ad un oggetto per potersi avvicinare all'immortalit\u00e0. Tornato a Dublith, Edward si reca da solo al Devil's Nest, covo della banda di Greed, e qui inizia lo scontro con l'homunculus, mentre i soldati guidati da King Bradley stesso fanno irruzione sterminando le chimere presenti nell'edificio tranne Martel, la quale nascosta nell'armatura di Al lo segue nelle fogne. Lo scontro tra Greed e Ed, che ha scoperto il punto debole dell'homunculus costituito dalla quantit\u00e0 di Carbonio nella sua corazza, ha fine con l'irruzione dell'esercito, che costringe Greed alla ritirata. Dopo essersi ricongiunto a Al, Martel, Dolcetto e Roa, sopravvissuti al massacro, nelle fogne, l'homunculus si trova davanti il Comandante supremo, il quale con alcuni rapidi colpi riesce a bloccarlo e a rivelare il sigillo dell'uroboro e la sua identit\u00e0 di homunculus. Successivamente uccide con pochi colpi anche Roa, Dolcetto e Martel, nonostante si trovi nell'armatura di Al: quest'esperienza fasi che ricordi il giorno della trasmutazione e che quindi acquisisca la capacit\u00e0 di trasmutare senza cerchio alchemico al pari del fratello.\nMentre i fratelli Elric si recano a Rush Valley per far riparare il nuovamente danneggiato automail di Ed, Greed viene portato al cospetto degli altri homunculus e del padre, ovvero il loro creatore: dopo aver rifiutato la proposta di riunirsi a loro, viene bollito in un calderone e bevuto dallo stesso padre. A Rush Valley Ed incontra Ling Yao, uno dei figli dell'imperatore di Xing giunto ad Amestris per cercare la pietra filosofale ed il segreto dell'immortalit\u00e0. Assieme ad Al, ingaggia un combattimento con le sue guardie del corpo Lan Fan e Fuu, al termine del quale Ling si presenta all'officina di Winry assieme ad Ed e beve un t\u00e8 con loro come se niente fosse, avendo anche la sfacciataggine di chiedergli un passaggio fino a Central City. Nonostante Ed si opponga alla richiesta, il gruppo si reca a Central City, dove scopre che l'accusa dell'omicidio di Hughes \u00e8 stata riversata su Maria Ross, la quale viene imprigionata ed apparentemente giustiziata da Mustang durante la tentata fuga operata da Barry lo squartatore. In seguito, si scopre che \u00e8 ancora viva e grazie all'aiuto di Ling e Fuu, trova rifugio a Xing, e per un tratto a farle da scorta sono proprio Ed e il maggiore Armstrong. Nello stesso momento Roy Mustang e Barry lo squartatore danno inizio ad una serie di operazioni che fanno in modo che gli homunculus mandino contro di loro una chimera creata unendo il vero corpo di Barry con l'anima di un animale non specificato. Nell'inseguimento vengono coinvolti anche Al, Ling e Lan Fan. Questi ultimi due affrontano Gluttony e Envy, costretti poi ad una ritirata per ordine del misterioso Pride, mentre Al, Riza e Mustang portano a buon fine l'inseguimento arrivando fin nei sotterranei del Laboratorio n\u00ba 5 e scatenando una battaglia che provoca la morte di entrambi i Barry e dell'homunculus Lust. Ed nel frattempo, tornato a Resembool, rincontra suo padre che, venuto a conoscenza della loro storia insinua in Ed il dubbio che la creatura deforme nata dalla trasmutazione della madre non fosse Trisha. Ed decide dunque di disseppellire il suo pi\u00f9 grande incubo, sepolto dietro i resti della loro casa da Pinako, e scopre dai suoi resti che la creatura non ha nessuna delle caratteristiche della madre, sentendosi sollevato per non averla uccisa due volte e riuscendo cos\u00ec a comprendere esattamente che cos'\u00e8 andato storto durante la trasmutazione.\nTornato a Central City, Ed espone ad Al la sua teoria, secondo la quale resuscitare un morto \u00e8 impossibile anche con l'alchimia, ma far s\u00ec che un'anima o un corpo di una persona non ancora morta ritorni \u00e8 invece possibile: \u00e8 cos\u00ec che Ed ha fatto tornare Al dal portale. Spiega anche che, come gli arti di Ed, anche il corpo di Al continua a vivere davanti ad esso. A dimostrazione di ci\u00f2 i due chiamano la loro insegnante, che controlla il cadavere del figlio e scopre esattamente ci\u00f2 che ha scoperto Ed, sentendosi a sua volta sollevata. Cos\u00ec i fratelli Elric decidono di catturare un homunculus per ottenere la pietra e delle informazioni su di essi: per farli uscire allo scoperto attirano Scar e gli homunculus (che hanno bisogno di Ed in quanto \"sacrificio umano\" e sono costretti a scoprirsi pur di impedirne la morte) mettendosi in mostra, e poco prima della battaglia Winry, vedendo Ed cos\u00ec deciso, nota per la prima volta la larghezza delle sue spalle.\nPer attuare il loro piano i due si alleano con Ling, Lan Fan e i militari di Mustang. Ed va dunque in giro a riparare gli oggetti delle persone di Central City, cercando di attirare l'attenzione di Scar, che esce allo scoperto con Yoki e May Chan per affrontare Ed attirando gli homunculus Gluttony e Wrath (King Bradley). Quest'ultimo ferisce Lan Fan e ha una discussione con Ling che gli rinfaccia di non essere un vero re per i suoi sudditi. Durante lo scontro tra Ed, Al e Scar, invece, arriva Winry, che ascoltando i loro discorsi scopre che l'uomo di Ishbar altri non \u00e8 che l'assassino dei suoi genitori, e gli punta contro una pistola, tuttavia Scar \u00e8 costretto alla fuga da Al, e Edward la riporta alla ragione dicendole che lei non \u00e8 fatta per uccidere qualcuno, e che la vendetta porta solo altra vendetta. Dopodich\u00e9 parte per andare ad aiutare Alphonse, e la lascia in custodia ai militari. Nel frattempo per sfuggire a Bradley Lan Fan si taglia un braccio e lo lega ad un cane, creando dunque una falsa pista e dando a Ling il tempo di catturare l'homunculus Gluttony, ed in seguito di fuggire assieme ad Al e Ed in un luogo prestabilito da Mustang. Qui si scambiano informazioni e curano Lan Fan, ma sentito il nome di Mustang (l'assassino di Lust) Gluttony si libera e mostrata la sua vera forma attacca il gruppo. Il tempestivo arrivo di Hawkeye permette al colonnello di scappare con Lan Fan, ed i rimanenti invece affrontano Gluttony e Envy, giunto in suo soccorso. Edward, Envy e Ling vengono presto ingoiati da Gluttony, che subito dopo accompagna Al a cospetto del Padre. Intanto Ed e Ling affrontano Envy, che rivela il suo vero aspetto, nello stomaco di Gluttony; ma Ed blocca lo scontro alleandosi temporaneamente con l'homunculus ed utilizzando la pietra filosofale in esso contenuta per effettuare una trasmutazione ed uscire dall'interno di Gluttony, trovandosi al cospetto del Padre, molto simile ad Hohenheim. Nel frattempo Mustang cerca di avvertire qualcun altro che il comandante supremo \u00e8 un homunculus, ma riesce solo a scoprire che tutti i piani alti ne sono al corrente e sono stati appositamente corrotti e ad avere una conversazione con il suddetto homunculus, il quale lo priva di tutti i suoi sottoposti trasferendoli in altre basi militari.\nNel covo degli homunculus, nel frattempo, il Padre ha una conversazione con Ed ed \u00e8 molto contento di sapere che i fratelli Elric sono in realt\u00e0 i figli di Hohenheim, dimostrando dunque di non essere il suddetto. Ling tuttavia, non fidandosi dell'uomo lo attacca dando origine ad uno scontro tra Al, Ed, Ling e gli homunculus, tra cui il Padre: tale scontro finisce in modo tragico, poich\u00e9 i tre vengono bloccati dagli uomini artificiali e il Padre decide di iniettare in Ling la pietra filosofale ottenuta in seguito alla morte di Greed, di modo da trasformarlo in un secondo Greed. L'arrivo di Scar e May Chang, in grado di usare la loro alchimia al contrario degli altri che sono stati impossibilitati dal padre, scatena un nuovo combattimento durante il quale Scar scopre che la causa della distruzione di Ishbar sono gli homunculus. Ed nel frattempo affronta in duello il nuovo Greed, e gli terr\u00e0 testa anche senza usare l'alchimia. Durante il combattimento cerca di farlo rinsavire e quando vede l'homunculus arrestarsi dopo avere udito il nome di Lan Fan, capisce che la coscienza di Ling esiste ancora all'interno di Greed. Nonostante ci\u00f2 i fratelli Elric vengono catturati e riportati su ordine del Padre al quartier generale di Central City, dove Ed avr\u00e0 un colloquio con Mustang e Bradley che lo minaccia di uccidere Winry se oppone resistenza ai loro ordini. Al termine della discussione Edward si precipita preoccupato ad una cabina telefona per accertarsi delle condizioni di Winry, e qui incontra Ling. Quest'ultimo incarica gli Elric di portare un messaggio a Lan Fan. Nella notte Edward, Alphonse e Scar si fanno raccontare rispettivamente da Riza e Tim Marcoh la vera storia di ci\u00f2 che accadde a Ishbar.\nSuccessivamente, Ed si reca a Briggs, dove incontra Olivier, la sorella del maggiore Armstrong. Qui riesce a neutralizzare l'homunculus Sloth, che sta scavando un grande tunnel sotto Amestris, e viene a conoscenza del vero obiettivo degli homunculus: creare la pietra filosofale usando come sacrificio tutta la gente di Amestris. Tuttavia il generale Raven, giunto assieme a Zolf J. Kimbly (scarcerato per inseguire Scar), libera Sloth e viene poi ucciso da Olivier, la quale fa aprire un secondo passaggio per il tunnel, in modo da potervi entrare e indagare su ci\u00f2 che tramano i piani alti dell'esercito. Kimbly per\u00f2, ottenuto il potere di agire di suo pugno, con l'aiuto del comandante supremo invita Winry a Briggs, di modo da tenere d'occhio le mosse dell'alchimista d'acciaio con maggiore facilit\u00e0.\nLa ragazza fa in modo che Edward abbia degli automail adatti al clima gelido di Briggs, quindi l'alchimista d'acciaio riceve da Kimbly tre ordini: trovare Scar, trovare Marcoh, ed effettuare un sigillo alchemico a Briggs. Ed accetta dietro la promessa di avere in cambio una pietra filosofale, ma non si tratta che di un diversivo, in quanto non userebbe mai una pietra creata con le vite di migliaia di esseri umani: il suo vero obiettivo \u00e8 infatti quello di trovare May Chang e chiederle informazioni riguardo alla sua alchimia. Accompagnato da Alphonse, Winry e da alcuni soldati di Briggs, Ed incontra May, Marcoh e Yoki, con i quali scambia delle informazioni, e aiuta Scar ad affrontare due chimere. Gli affida poi Winry per poter fuggire ed impedire che la ragazza continui a essere usata come ostaggio da Kimbly, e l'uomo finge di rapirla, mentre assieme ad Al, May, Marcoh, Winry e le chimere (passate dalla loro parte), fugge alla volta di Briggs mediante dei tunnel sotterranei.\nEdward affronta Kimbly ma non riesce a sconfiggerlo e viene quasi ferito mortalmente. Tuttavia, usando parte della propria energia vitale come se fosse una piccola pietra filosofale, riesce a curarsi per poi venire aiutato da altre due chimere con cui ha combattuto poco prima e che Kimbly ha abbandonato. Non appena Edward perde i sensi a causa della ferita, anche Alphonse, che ha raggiunto il gruppo di Winry per impedirgli di cadere nelle mani dei soldati di Central City giunti a Briggs, non riesce pi\u00f9 a muoversi.\nBraccati dai militari, Edward e le due chimere riescono a fuggire, per poi essere raggiunti nel loro nascondiglio (la casa dei Rockbell) da Ling: quest'ultimo ha preso momentaneamente il sopravvento su Greed, e informa Ed del fatto che il Padre sta aspettando \u201cil giorno che deve arrivare\u201d per poter mettere in atto il suo piano. Quindi torna ad essere Greed, ma prima che se ne vada, Edward lo convince ad accettare lui stesso e le due chimere come servitori per ottenere la sua alleanza.\nNon appena Winry torna a casa sua con l'aiuto dei militari di Briggs, scopre che Edward, Ling e le chimere vi si stanno nascondendo, e indirizza il gruppo verso Central City per incontrare Hohenheim: questi gli racconta la sua storia e gli spiega la vera natura del Padre. Quando Pride prende il controllo di Al, usa quest'ultimo per combattere Ed e gli altri durante il viaggio di questi verso Central City.\nCon l'obiettivo di distruggere il tunnel sotterraneo, in seguito Ed e gli altri entrano nei sotterranei del Laboratorio n\u00ba 3, e si ritrovano ad affrontare gli uomini artificiali, ovvero fantocci in cui \u00e8 stata iniettata la pietra filosofale e che continuano a muoversi pur avendo il collo spezzato.\nAd aiutarli giungono Mustang e Hawkeye, e successivamente arrivano anche May Chang ed Envy: quest'ultimo rivela di essere l'assassino di Hughes, e Roy lo uccide molte volte, ma quando \u00e8 sul punto di schiacciarlo nella sua forma larvale, Ed glielo impedisce per evitare che l'uomo venga consumato dalla propria sete di vendetta. Edward capisce che Envy \u00e8 soltanto invidioso degli umani, provocando il suicidio dell'homunculus che ha umiliato.\nIl gruppo incontra poi un uomo con un camice bianco che altri non \u00e8 che il creatore di King Bradley, e manda contro Ed, Mustang, Scar e Hawkeye gli altri uomini che erano candidati a diventare Wrath ma che non sono stati in grado di ricevere la pietra filosofale. L'uomo attiva poi un cerchio alchemico, collegato ad altri punti corrispondenti ai cinque laboratori dell'esercito, e provoca una reazione alchemica che si espande nella citt\u00e0. Sotto i piedi di Ed, Al e Izumi appaiono degli occhi giganti e delle mani tentacolari, e i tre spariscono nel nulla.\nDopo essere stato \"decomposto\" dalle mani uscite dal pavimento, Edward si ritrova insieme ad Izumi ed Alphonse (che per\u00f2 non \u00e8 cosciente) nel covo del Padre, che ha ora assunto il suo vero aspetto, quello di umanoide ricoperto di occhi: il primo homunculus ha anche assorbito Hohenheim, che sporge in parte dal suo corpo. Inizia da l\u00ec a poco uno scontro con il sopraggiunto Pride, che dopo un'interruzione dovuta all'attivazione del cerchio alchemico di Amestris, vede l'homunculs sconfitto. Lo scontro con il Padre invece \u00e8 impari, dopo che questi ha assorbito la Verit\u00e0; tutti insieme, continuando ad attaccare il capo degli homunculus, i protagonisti riescono ad indebolirlo fin quasi a non permettergli pi\u00f9 di riuscire a contenere la Verit\u00e0. Edward si ritrova bloccato e senza il suo braccio artificiale, ma Alphonse si sacrifica per annullare la trasmutazione umana con cui la sua anima era stata legata all'armatura, permettendo ad Edward di riottenere il suo vero braccio. L'alchimista d'acciaio pu\u00f2 cos\u00ec attaccare ripetutamente il Padre.\nDopo un lungo e difficile scontro, grazie anche all'aiuto di Greed, che sacrifica la sua vita per aiutarlo, Edward riesce finalmente a sconfiggere il Padre, che viene inghiottito e distrutto dalla Verit\u00e0.\nTuttavia, nella vittoria Ed non pu\u00f2 esultare, perch\u00e9 il prezzo per ottenerla \u00e8 stato il sacrificio di Al. Van Hohenheim propone al figlio di usarlo come sacrificio per riportare indietro il corpo e l'anima di Al, ora ricongiunte, ma a sorpresa Edward utilizza un cerchio di trasmutazione umana per tornare al cospetto della Verit\u00e0, a cui offre il proprio portale in cambio della possibilit\u00e0 di salvare il fratello.\nLa Verit\u00e0 gli fa notare che il sacrificio del proprio portale gli impedirebbe per sempre l'uso dell'alchimia, ma Edward ribatte che avendo ottenuto ci\u00f2 per cui aveva iniziato il proprio viaggio, ormai l'alchimia non gli serve pi\u00f9.\nColpita, la Verit\u00e0 si dichiara sconfitta, ed Edward, sacrificato il portale, raggiunge Al, che riesce finalmente a riportare indietro.\nPassano due anni. Edward, ormai impossibilitato ad usare l'alchimia, decide di non tentare di riottenere anche la sua gamba, e di conservare il proprio automail come monito a non commettere di nuovo gli stessi errori; quindi, separatosi da Alphonse e dichiarato a Winry il proprio amore per lei, parte per un viaggio verso occidente per ampliare le proprie conoscenze.\nL'ultima immagine mostra un Edward decisamente cresciuto assieme ad Alphonse, Mai Chang e Winry, divenuta chiaramente sua moglie (si pu\u00f2 notare la fede che Ed porta al dito) e dalla quale ha avuto due figli.\nAnime del 2003.\nLa storia cambia da quando i due si recano dall'insegnante che, per farli riflettere sul loro peccato li abbandona sulla stessa isola su cui i due Elric hanno compiuto il loro addestramento. Ed e Al vi rimangono per qualche giorno, e quando la maestra torna a prenderli, scoprono di non essere soli: insieme a loro \u00e8 presente anche l'homunculus Wrath, il quale si presenta come un bambino privo di memoria ma che insospettisce Ed in quanto capace di usare l'alchimia. Izumi insiste per\u00f2 per portarlo a casa con loro, e qui viene accudito per una notte dalla stessa Izumi, ma poi \u00e8 costretto alla fuga in quanto attaccato dai fratelli Elric, che hanno scoperto che il braccio destro e la gamba sinistra del bimbo appartengono in realt\u00e0 a Ed. Nell'inseguimento che segue i due si trovano ad inseguire il piccolo per tutta la citt\u00e0, ma alla fine Wrath viene catturato dai militari, che hanno scoperto la sua identit\u00e0 di homunculus. Poco dopo Ed e Al vengono a sapere da Izumi che un homunculus nasce da una trasmutazione umana fallita e che Wrath \u00e8 in realt\u00e0 il figlio defunto di Izumi che lei stessa ha tentato di riportare in vita. La donna si reca quindi al quartier generale di Central City, e viene in seguito raggiunta da Ed, intenzionato ad uccidere l'homunculus, che ad ogni modo viene raggiunto prima da Izumi, ma precedentemente anche da Envy, il quale gli ha dato le pietre rosse come nutrimento e gli ha rivelato la sua vera identit\u00e0 di homunculus.\nLa scena si sposta sull'isola in cui Izumi ha trasmutato il figlio, in cui la donna lo porta per eliminarlo. Qui sopraggiungono Envy, Sloth e Greed. Envy e Sloth hanno intenzione di salvare Wrath e portarlo con s\u00e9, ma finiscono per scontrarsi con Greed che riesce a fuggire. Wrath, approfittando dell'esitazione di Izumi, la attacca con l'intenzione di ucciderla, in quanto colpevole di averlo affidato al portale, ma l'intervento di Ed e Al riesce a salvarla ed \u00e8 la stessa Izumi a fermarli permettendo la fuga del figlio, che viene in seguito arruolato dagli altri homunculus.\nTornati a casa di Izumi, Ed e Al vengono ripudiati come allievi, ma sfruttando questo fatto si rivolgono con pi\u00f9 libert\u00e0 alla donna chiedendole informazioni sulla pietra filosofale e gli homunculus. Izumi li manda quindi da Dante, l'insegnante di alchimia di Izumi. Qui sopraggiunge nuovamente Greed con la sua banda, che mette fuori gioco Ed, Dante e Lyra (assistente di Dante) e rapisce Al per avere informazioni su come legare un'anima ad un oggetto da Ed. Quest'ultimo raggiunge Greed nel suo covo ed ingaggia una lotta con lui che viene interrotta dall'arrivo dei militari di Archer, il quale \u00e8 stato informato e chiamato dal traditore Kimbly. La battaglia va poi avanti a casa di Dante; la donna viene trovata uccisa, anche se \u00e8 solo apparenza in quanto si \u00e8 trasferita nel corpo di Lyra ed ha sigillato Greed facendogli perdere tutte le sue pietre rosse e dunque le sue vite. Ed riesce a sconfiggere Greed e a fagli confessare il punto debole degli uomini artificiali: essendo nati da una trasmutazione umana fallita essi provano repulsione davanti alle ossa o ad una qualunque parte del corpo della persona originale che \u00e8 stata trasmutata.\nIn seguito a questi ed altri avvenimenti i due Elric si trovano a Reole, dove tentano di sventare la guerra indetta da Archer, fallendo miseramente e dando a Scar il tempo di uccidere Kimbly e di trasmutare l'intera Reole per creare in Alphonse la pietra filosofale. Dopo ci\u00f2 i fratelli Elric sono costretti alla fuga perch\u00e9 braccati dagli homunculus, che desiderano la pietra filosofale, e dai militari, che li considerano responsabili della scomparsa di Reole. Trovano rifugio a Resembool anche grazie all'aiuto di Roy Mustang. Qui Ed rincontra brevemente il padre Hohenheim poco prima che questi si rechi da Dante e venga mandato dall'altra parte del portale. Saputo che il comandante supremo \u00e8 un homunculus, Mustang si reca a Central City per attuare un suo piano, mentre Al irretito da Tuker usa per la prima volta la pietra filosofale che \u00e8 in lui e si ritrova un foro sull'armatura. Ed, con l'inaspettata alleanza di Lust, decisa a recuperare la sua umanit\u00e0, si reca da Tuker e qui trova Al insieme all'homunculus Sloth, nato dalla trasmutazione fallita della loro madre. Ed tenta di sigillare l'homunculus con l'aiuto di Lust, ma Al impedisce il processo perch\u00e9 \u00e8 convinto che Sloth sia Trisha. Li raggiunge anche Wrath, deciso a salvare Sloth che vede come una madre. Durante il combattimento con Lust, Wrath ha la meglio, in quanto la sigilla e le fa perdere tutte le pietre rosse per poi ucciderla, mentre nel frattempo infuria la battaglia tra Ed e Sloth, che ha il suo esito nel momento in cui Wrath (che precedentemente aveva assorbito una parte del corpo di Trisha disseppellita dallo stesso Edward per sconfiggere Sloth) si fonde a lei paralizzandola. Ed trasmuta il corpo dell'homunculus in un materiale che evapora a temperatura ambiente e la elimina sfigurando anche Wrath. Al viene rapito da Envy e portato da Dante, intenzionata ad usare la pietra filosofale per trasferirsi nel corpo di Rose.\nNel frattempo le truppe ribelli, guidate dal maggiore Armstrong e da Havoc travestito da Mustang, marciano verso Central City, dando modo al vero Mustang di creare un diversivo per andare a casa del comandante supremo King Bradley, e di mandare Hawkeye ad avvertirlo del suo arrivo per dare il tempo all'homunculus di fare uscire dalla casa la moglie e il figlio. Ed, nel frattempo, si reca alla citt\u00e0 sepolta sotto Central City, i cui abitanti sono stati sacrificati per creare la pietra filosofale, ed \u00e8 luogo della battaglia finale tra lui e gli homunculus. Il ragazzo viene sconfitto e ucciso da Envy, e Al usa la pietra filosofale per trasmutarlo e riportarlo in vita. Durante la trasmutazione, Envy, desideroso di andare da Hohenheim per vendicarsi di averlo abbandonato, in quanto suo padre biologico, oltrepassa il portale e finisce nel mondo reale.\nLa battaglia tra Roy e Bradley si conclude con la vittoria dell'alchimista di fuoco, che tuttavia perde un occhio a causa dell'intervento di Archer. Dante \u00e8 costretta alla fuga dopo la trasmutazione di Al e viene raggiunta e sbranata da Gluttony che, precedentemente privato della mente dalla stessa Dante, \u00e8 incapace di riconoscerla. Ed, risvegliatosi con il corpo nuovamente umano, senza pi\u00f9 Automail, incarica Rose di scappare portando con s\u00e9 Wrath, e compie la sua ultima trasmutazione per riportare indietro il fratello, che ha oltrepassato il portale per riportarlo in vita. Per il corpo, la mente e l'anima di Al, Ed d\u00e0 in cambio il suo braccio destro e la sua gamba sinistra per mantenere i ricordi di Al. Alphonse ritorna in vita con il suo corpo originario, ma senza ricordarsi i fatti accaduti nei quattro anni precedenti, dato che la sua memoria si \u00e8 fermata al giorno della trasmutazione della madre. Edward invece finisce dall'altra parte del portale, nella Germania del primo dopoguerra.\nFilm.\n\"Il conquistatore di Shamballa\" chiude ufficialmente la prima saga animata dell'Alchimista d'acciaio. Edward, dopo essersi sacrificato per il fratello alla fine della serie, \u00e8 stato trasportato nel mondo oltre il Portale, cio\u00e8 il nostro. Munito di rudimentali ma ben funzionanti automail costruiti dal padre, in quanto ha nuovamente perso gli arti che Al aveva recuperato per lui ed impossibilitato ad usare l'alchimia in questo mondo. Studia la scienza terrestre ed i razzi sperando di trovare un modo per avvicinarsi al suo mondo. Dopo aver conosciuto la zingara Noa ed essere stato catturato dalla societ\u00e0 di Thule, riesce ad aprire un portale per il suo mondo, con il risultato di farvi arrivare gli aerei da guerra dell'organizzazione. Dopo un breve ricongiungimento con i vecchi amici Mustang, Sheska e Winry, oltre che con il fratello Al, Ed decide di tornare indietro per chiudere il portale, seguito dal fratello Al che ha riacquistato la memoria e che non vuole pi\u00f9 separarsi da lui.\nAbilit\u00e0.\nEdward \u00e8 un genio dell'alchimia: da piccolo, dopo aver tentato la trasmutazione umana, oltrepassa il portale della verit\u00e0 e ci\u00f2 lo rende in grado di utilizzare l'alchimia col solo battito delle mani e posizionando entrambi o un solo palmo su una qualunque superficie. Inoltre, dall'allenamento con Izumi Curtis, ha appreso diverse tecniche del corpo a corpo, perch\u00e9 come dice sempre Izumi, una mente sana deve stare in un corpo ben allenato.\nIn duello Ed \u00e8 solito trasformare il suo braccio meccanico in una lama: questa abitudine \u00e8 stata spiegata nell'anime del 2003 con il fatto che quando Ed \u00e8 stato rapito da Barry, per difendersi ha dovuto trasformare il braccio in una lama per la prima volta. Nel manga invece, trasforma l'automail per la prima volta quando fa la sua prima trasmutazione senza cerchio alchemico. In altre occasioni \u00e8 solito trasmutare armi vere e proprie a partire da oggetti metallici presenti sul campo di battaglia o utilizzando i minerali ferrosi del suolo; fra le varie armi quella che Edward trasmuta ed utilizza pi\u00f9 spesso \u00e8 una lancia ricca di decorazioni sulla punta: ne crea una all'esame per diventare Alchimista di Stato (manga e anime 2009), poi contro Isaac McDougal (serie del 2009), contro una chimera di Cornello a Reole (manga ed entrambe le serie animate) e contro i soldati manichino nei sotterranei del Laboratorio di Ricerca n\u00ba 3 (manga ed anime 2009).\nDopo lo scontro con Scar apprende il metodo per fermare volontariamente la trasmutazione alchemica al secondo stadio, la scomposizione, provocando quindi la distruzione della materia che tocca (utilizza questa tecnica solo contro Slicer).\nPur agendo spesso d'impeto, durante i combattimenti tende ad usare l'astuzia e per sconfiggere i suoi avversari, quando si trova in difficolt\u00e0, non disdegna il \"giocare sporco\", cercando di distrarre gli avversari o di offuscare loro la vista. A volte per vincere ricorre a delle trappole, anche usando un fantoccio da lui creato come esca.\nNel manga, dopo lo scontro con Zolf J. Kimbly, per curarsi una grave ferita sfrutta per la prima volta l'alchimia medica usando l'energia del proprio stesso corpo invece di quella generata dai cambiamenti nella crosta terrestre. Durante lo scontro con Pride invece si dimostra capace di formare, sul proprio automail costruito al nord, uno scudo come quello di Greed, poich\u00e9 negli automail di Briggs utilizzano molte fibre di carbonio."}
{"id": "1668993", "revid": "1543377", "url": "https://it.wikipedia.org/wiki?curid=1668993", "title": "...on the Radio (Remember the Days)", "text": "Shit On The Radio (Remember The Days) \u00e8 il quarto singolo ufficiale di Nelly Furtado tratto dall'album \"Whoa, Nelly!\" del 2000.\nNella versione del brano distribuita alle radio, la parola \"Shit\" (il cui significato in italiano \u00e8 \"merda\") \u00e8 stata censurata e rimossa dal titolo e sostituita, sulla copertina del CD, con i simboli \"#*@!!\".\nLa canzone \u00e8 stata scritta solamente da Nelly Furtado.\nCopertine.\nLa copertina del singolo ritrae Nelly Furtado, con una semplice canottiera rosa, su uno sfondo nero.\nLa copertina del Maxi CD, invece, riproduce un graffito su un muro che raffigura una pergamena con all'interno il titolo censurato del brano: \"#*@!! on the Radio\"."}
{"id": "1668994", "revid": "6923", "url": "https://it.wikipedia.org/wiki?curid=1668994", "title": "Galleria di Marino", "text": ""}
{"id": "1668995", "revid": "767487", "url": "https://it.wikipedia.org/wiki?curid=1668995", "title": "Ballando con Regitze", "text": "Ballando con Regitze (\"Dansen med Regitze\") \u00e8 un film del 1989 diretto da Kaspar Rostrup.\nFu nominato all'Oscar al miglior film straniero."}
{"id": "1668996", "revid": "104458", "url": "https://it.wikipedia.org/wiki?curid=1668996", "title": "Re dei britanni", "text": ""}
{"id": "1668998", "revid": "125808166", "url": "https://it.wikipedia.org/wiki?curid=1668998", "title": "Stazione meteorologica di Posticciola", "text": "La stazione meteorologica di Posticciola \u00e8 la stazione meteorologica di riferimento relativa all'omonima localit\u00e0 del territorio comunale di Rocca Sinibalda.\nCoordinate geografiche.\nLa stazione meteorologica si trova nell'Italia centrale, nel Lazio, in provincia di Rieti, nel comune di Rocca Sinibalda, in localit\u00e0 \"Posticciola\", a 540 metri s.l.m. alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di +4,0\u00a0\u00b0C, mentre quella del mese pi\u00f9 caldo, agosto, si attesta a +22,5\u00a0\u00b0C ."}
{"id": "1668999", "revid": "119991", "url": "https://it.wikipedia.org/wiki?curid=1668999", "title": "Stazione meteorologica di Rocca Sinibalda", "text": ""}
{"id": "1669002", "revid": "767487", "url": "https://it.wikipedia.org/wiki?curid=1669002", "title": "Un posto nel mondo (film)", "text": "Un posto nel mondo (\"Un lugar en el mundo\") \u00e8 un film del 1992 diretto da Adolfo Aristarain. Fu nominato all'Oscar al miglior film straniero ma venne squalificato perch\u00e9 ritenuto una produzione prevalentemente argentina nonostante la candidatura fosse stata avanzata in quota uruguayana."}
{"id": "1669003", "revid": "15756", "url": "https://it.wikipedia.org/wiki?curid=1669003", "title": "Giovanni Comneno (XI secolo)", "text": "Biografia.\nGiovanni Comneno era figlio terzogenito di Manuele Comneno detto \"l'Erotico\", suo fratello maggiore era Isacco I Comneno, che diverr\u00e0 imperatore bizantino il 1\u00ba settembre 1057. Il padre di Giovani mor\u00ec proprio nell'anno in cui lui nacque, Giovanni insieme al fratello Isacco, crebbe nella fastosa corte bizantina, dei tempi di Basilio II, che si prese cura di loro di persona. Basilio II fece istruire i due figli di Manuele, nel monastero di Studion, dopo gli studi i due fratelli divennero due generali dell'impero. Giovanni s\u00ec spos\u00f2 nel 1044 con Anna Dalassena, da cui ebbe il primo figlio nel 1045, che chiamer\u00e0 Manuele.\nQuando Isacco divenne basileus dei romei nomin\u00f2 il fratello generalissimo d'Oriente, \"curopalates\" e domestico delle Scholae. Sappiamo che prima che Isacco abdicasse (22 novembre 1059) chiese al fratello Giovanni se voleva diventare imperatore al suo posto, visto ch'egli aveva deciso di abdicare spinto dal suo consigliere Michele Psello e dal patriarca di Costantinopoli Michele Cerulario, ma Giovanni rifiut\u00f2 l'offerta del fratello. Quando la moglie Anna venne a conoscenza che il marito aveva rifiutato l'offerta del fratello lo scongiur\u00f2 di ripensarci, le cronache ci narrano che addirittura Anna si inginocchi\u00f2 davanti al marito e mettendosi a piangere gli chiedeva di divenir imperatore, ma Giovanni rispose con un secco \"no\", visto che non voleva rischiare le vite della sua famiglia in un possibile spodestamento e non voleva dar ascolto alla bramosia di potere della moglie.\nMor\u00ec il 12 luglio 1067 a Costantinopoli.\nFamiglia.\nGiovanni Comneno dal matrimonio con Anna Dalessena ebbe otto figli, cinque maschi e tre femmine:"}
{"id": "1669007", "revid": "767487", "url": "https://it.wikipedia.org/wiki?curid=1669007", "title": "Divisi si perde", "text": "Divisi si perde (\"Mus\u00edme si pom\u00e1hat\") \u00e8 un film del 2000 diretto da Jan H\u0159ebejk.\nFu nominato all'Oscar al miglior film in lingua straniera.\nLa traduzione letterale del titolo \u00e8 \"Dobbiamo aiutarci\"."}
{"id": "1669009", "revid": "767487", "url": "https://it.wikipedia.org/wiki?curid=1669009", "title": "Hey, Man!", "text": "Hey, Man! \u00e8 il quarto singolo ufficiale di Nelly Furtado e il quinto ad essere estratto da \"Whoa, Nelly!\".\n\u00c8 stato pubblicato solamente in Inghilterra e Germania"}
{"id": "1669010", "revid": "52953", "url": "https://it.wikipedia.org/wiki?curid=1669010", "title": "9012Live (video)", "text": "9012Live \u00e8 il video di un concerto del gruppo progressive rock inglese Yes.\nIl video.\nIl filmato fu registrato a Edmonton, in Canada, il 28 settembre 1984.\nIl concerto fa parte del tour seguente l'uscita di \"90125\", nel momento di maggior successo commerciale per il gruppo.Il filmato fu diretto da Steven Soderbergh. Nel 2006 tale video \u00e8 stato ripubblicato in supporto DVD con contenuti speciali, come il \"director's cut\" del concerto ed interviste ai componenti del gruppo, ed infine vi \u00e8 inserita anche una \"bonus track\", sempre tratta dal concerto."}
{"id": "1669011", "revid": "767487", "url": "https://it.wikipedia.org/wiki?curid=1669011", "title": "I ragazzi del paradiso", "text": "I ragazzi del paradiso (anche conosciuto come I bambini del cielo) (persiano: \u0628\u0686\u0647\u200c\u0647\u0627\u06cc \u0622\u0633\u0645\u0627\u0646, Bacheha-ye Aseman) \u00e8 un film di Majid Majidi del 1997. Fu nominato all'Oscar al miglior film straniero nel 1998.\n\u00c8 il sesto lungometraggio del regista iraniano.\nTrama.\nTeheran. Il piccolo Al\u00ec smarrisce l'unico paio di scarpe della sorellina Zahra che aveva ritirato dal ciabattino. Per tenere nascosto il fatto alla madre e al padre, che fa umile lavoro presso la moschea, comunicano tra loro mentre fanno i compiti e si dividono l'unico paio di scarpe buone che hanno per poter andare a scuola. Cercano di rimediare con i loro scarsi mezzi finch\u00e9 Al\u00ec partecipa ad una corsa campestre a premi per poter vincere il paio di scarpe dedicato al terzo posto.\nProduzione.\nIl film \u00e8 stato girato a Teheran. Le riprese nella citt\u00e0 sono state il pi\u00f9 possibile nascoste per cercare di catturare pi\u00f9 realisticamente gli aspetti della vita di tutti i giorni. I costi di produzione si sono aggirati intorno ai 180.000 dollari.\nCollegamenti esterni.\nRecensione su Cinema Iraniano blog"}
{"id": "1669012", "revid": "1632387", "url": "https://it.wikipedia.org/wiki?curid=1669012", "title": "Live In Paris 1975", "text": "Live In Paris 1975 (sottotitolo: \"la derni\u00e8re S\u00e9ance\") \u00e8 un album doppio dal vivo dei Deep Purple, pubblicato nel 2001.\n\u00c8 la registrazione del concerto tenutosi a Parigi il 7 aprile 1975, l'ultimo concerto di Ritchie Blackmore con la band prima di approdare ai Rainbow.\nNel 2012 l'album \u00e8 stato remixato e rimasterizzato ed \u00e8 uscito con lo stesso titolo, ma con una cover diversa che rappresenta il chitarrista Ritchie Blackmore durante l'esibizione parigina. In questa edizione come quarta traccia del secondo disco \u00e8 stata aggiunta una intervista del 1975 con David Coverdale, Glenn Hughes e Ian Paice."}
{"id": "1669014", "revid": "287204", "url": "https://it.wikipedia.org/wiki?curid=1669014", "title": "Trynna Finda Way", "text": "Trynna Finda Way \u00e8 il sesto ed ultimo singolo dall'album \"Whoa, Nelly!\" di Nelly Furtado.\n\u00c8 stato pubblicato solamente in Messico, ma inserito nella colonna sonora del film \"The Princess Diaries\" ed usato nel telefilm del 2005 \"School of Life\"."}
{"id": "1669015", "revid": "899609", "url": "https://it.wikipedia.org/wiki?curid=1669015", "title": "Scormagna", "text": ""}
{"id": "1669021", "revid": "123906446", "url": "https://it.wikipedia.org/wiki?curid=1669021", "title": "Episodi di Fullmetal Alchemist", "text": "Questa \u00e8 la lista degli episodi di \"Fullmetal Alchemist\", prima serie televisiva anime tratta dal manga omonimo di Hiromu Arakawa e prodotta dallo studio Bones. Ambientata in un mondo fittizio in cui \u00e8 presente l'alchimia, la storia segue le vicissitudini di Edward e Alphonse Elric, due fratelli che cercano di riottenere i loro corpi persi nel tentativo di riportare in vita tramite l'alchimia la loro madre deceduta. Sebbene le premesse e l'ambientazione siano le stesse, la serie si discosta dal manga originale, presentando uno svolgimento e una conclusione differenti, personaggi inediti e ruoli diversi.\nL'anime \u00e8 stato trasmesso in Giappone settimanalmente su Tokyo Broadcasting System dal 4 ottobre 2003 al 2 ottobre 2004 per un totale di 51 episodi. Un lungometraggio, intitolato \"Il conquistatore di Shamballa\" e trasmesso nei cinema a partire dal 23 luglio 2005, conclude le vicende narrate nella serie televisiva. Contenstualmente sono stati realizzati anche degli OAV, che costituiscono degli episodi paralleli autoconclusivi. L'edizione italiana della serie \u00e8 stata curata da Panini Video e trasmessa per la prima volta sul canale MTV dall'11 aprile 2006 al 22 maggio 2007. In seguito alla chiusura di Panini Video, la serie \u00e8 stata acquisita da Dynit.\nLa colonna sonora \u00e8 stata composta da Michiru Oshima e prodotta da Aniplex. Le sigle di apertura utilizzate sono \"Melissa\" dei Porno Graffitti (episodi 2\u201313), \"Ready Steady Go\" dei L'Arc~en~Ciel (episodi 14-25), \"Undo\" di Cool Joke (episodi 26-41) e \"Rewrite\" degli Asian Kung-Fu Generation (episodi 42-51). Le sigle di chiusura sono invece \"Melissa\" dei Porno Graffitti (episodio 1), di Nana Kitade (episodi 2\u201313), delle YeLLOW Generation (episodi 14-24), \"Motherland\" di Crystal Kay (episodi 26-41) e \"I Will\" di Sowelu (episodi 42-50)."}
{"id": "1669031", "revid": "119991", "url": "https://it.wikipedia.org/wiki?curid=1669031", "title": "Stazione meteorologica di Ciampino", "text": ""}
{"id": "1669037", "revid": "119991", "url": "https://it.wikipedia.org/wiki?curid=1669037", "title": "Stazione meteorologica di Fiumicino", "text": ""}
{"id": "1669038", "revid": "198277", "url": "https://it.wikipedia.org/wiki?curid=1669038", "title": "Guglielmo Miliocchi", "text": "Biografia.\nFiglio di un calzolaio e di una sarta della famiglia Borgarelli del Rione di Porta Sant'Angelo di Perugia, fu maestro di scuola elementare e attivista del Partito Repubblicano Italiano.\nGiovanissimo venne a contatto con ambienti anarchici, anche se ben presto pass\u00f2 alla militanza attiva nel Partito Repubblicano, sulla scia delle idee che lo legavano a Giuseppe Mazzini. Diplomatosi alle scuole magistrali, insegn\u00f2 come sotto-maestro solamente per pochi anni, dapprima a Morro Reatino, poi a Perugia, nelle Scuole Elementari Urbane Maschili.\nNel 1900 fu radiato dall'insegnamento per idee anticlericali ed anti-monarchiche ed accusato di aver promosso comizi non autorizzati, nonch\u00e9 per aver propagandato il libro \"I doveri dell'uomo\" di Giuseppe Mazzini. Il \"casus belli\" sembra fu per\u00f2 il rifiuto di rispettare il lutto per la morte del re Umberto I.\nNel 1901, fond\u00f2, insieme all'amico e docente di filosofia Zopiro Montesperelli il settimanale dei repubblicani umbro-sabini \"Il Popolo\", per il quale svolse sempre costante attivit\u00e0 pubblicistica, incaricato prevalentemente di relazionare sui Congressi del Partito. Per alcuni anni ne fu gerente responsabile. Nello stesso anno ader\u00ec alla Massoneria, iniziato nel a Perugia nella Loggia \"Guardabassi\", compare poi tra i fondatori della \u201cXX Giugno 1859\u201d, dove avrebbe ricoperto fino al 1921 la carica di Oratore. Nel settembre del 1943 partecip\u00f2 alla ricostituzione della Loggia \"Guardabassi\", nella quale si raccolsero i vecchi massoni perugini, che lo designarono nell\u2019occasione 2\u00b0 Sorvegliante. Nel Rito scozzese antico ed accettato raggiunse il 33\u00ba grado.\nNel 1909 fu nominato segretario del Comitato per le celebrazioni del Cinquantenario del 20 giugno 1859, data che segna la fine del governo dello Stato pontificio a Perugia.\nDal 19 agosto 1914 al 20 marzo 1915 fu soldato, arruolatosi volontario allo scoppio della prima guerra mondiale; nella Legione garibaldina della Legione straniera francese combatt\u00e9 nell'impresa delle Argonne, ove strinse amicizia con Peppino Garibaldi, il fratello Bruno Garibaldi, Giuseppe Chiostergi (che lo ricorder\u00e0 nelle sue memorie circa il periodo bellico) e molti altri futuri esponenti politici. Dalla trincea scrisse un Diario intitolato \"Ricordi dal Fronte\" che pubblic\u00f2 poco alla volta su \"Il Popolo\".\nFu eletto consigliere comunale dal 1909 al 1918 (eccetto il periodo della militanza bellica) per il Partito Repubblicano e, dopo l'avvento della Repubblica Italiana, dal 1946 al 1957 con deleghe su istruzione, scuola, problemi sociali, tra cui \u00e8 anche la proposta di creare a Perugia una \"biblioteca itinerante\" (1947). \nOrganizz\u00f2 diverse manifestazioni e raccolte di firme per un monumento ai Caduti del 20 giugno 1859 in piazza Giordano Bruno, davanti alla Basilica di San Domenico e per l'edificazione di un centro ricreativo laico per ragazzi. \nIn difficolt\u00e0 dopo l'avvento del fascismo, ne pat\u00ec rappresaglie, umiliazioni ed incarceramenti. Perse per sempre la possibilit\u00e0 di insegnare e fu annoverato tra gli \"schedati politici\" sottoposti a severa e costante sorveglianza. Costretto a cambiare casa pi\u00f9 volte ed a patire la fame, si procacciava da vivere come distributore e venditore di giornali, lunari ed almanacchi porta a porta. Clandestinamente fece pubblicare opuscoli di propaganda di carattere mazziniano e repubblicano, non mancando mai di teneva per le vie e per le piazze di Perugia lezioni pubbliche di storia del Risorgimento e rudimenti di politica.\nDopo la liberazione della stessa citt\u00e0 di Perugia il 20 giugno 1944, insieme ad Aldo Stornelli ridiede impulso alla Societ\u00e0 Generale di Mutuo Soccorso fra gli artisti e gli operai di Perugia e fu incaricato di responsabilit\u00e0 civiche e pubbliche. Intrattenne una corrispondenza epistolare con molti vecchi amici mazziniani e garibaldini, tra cui Cipriano Facchinetti e Randolfo Pacciardi. In ragione del suo operato da giornalista e pubblicista fu nominato presidente e decano del Circolo della Stampa di Perugia.\nGli ultimi anni della sua vita li pass\u00f2 in povert\u00e0, circondato dall'affetto di amici e discepoli come Vittor Ugo Bistoni, Luigi Antonelli ed il poeta dialettale umbro Claudio Spinelli. \nMor\u00ec a Perugia, nella sua ultima abitazione di borgo Sant'Angelo, nel 1958 e fu sepolto nel Cimitero monumentale, nel reparto dedicato ai cittadini illustri. Sulla sua lapide sono incise le parole del suo testamento spirituale: \"Ho vissuto e muoio nella fede di Giuseppe Mazzini\". \nSu di lui l'abbondante aneddotica lo descrive come sempre avvolto in un nero tabarro e con il fiocco nero al posto della cravatta e, di lui, lo scrittore e avvocato Dante Magnini, fondatore dell'Associazione Culturale Famiglia Perugina scrisse:\nIl poeta Claudio Spinelli lo ricord\u00f2 con commozione in svariate poesie edite dopo la morte del maestro.\nUno dei suoi collaboratori e discepoli, il politico Vittor Ugo Bistoni ne onor\u00f2 la memoria con la fondazione di una loggia massonica intestata a suo nome, nel 25\u00ba anniversario della morte (1983), il Comune gli intitol\u00f2 una via attorno agli anni sessanta, oltre che una sala riunioni dell'Associazione Culturale del borgo Sant'Angelo. \nNel 2019, a poco pi\u00f9 di sessant\u2019anni dalla morte, Perugia volle ancora ricordarlo con un busto marmoreo nei Giardini presso la Chiesa di Sant\u2019Ercolano che inaugurato alla presenza del sindaco di Perugia Andrea Romizi e del Gran Maestro Stefano Bisi."}
{"id": "1669039", "revid": "119991", "url": "https://it.wikipedia.org/wiki?curid=1669039", "title": "Stazione meteorologica di Monte Mario", "text": ""}
{"id": "1669040", "revid": "1573940", "url": "https://it.wikipedia.org/wiki?curid=1669040", "title": "Chiesa di San Giovanni Battista al Tempio (Pistoia)", "text": ""}
{"id": "1669045", "revid": "36426", "url": "https://it.wikipedia.org/wiki?curid=1669045", "title": "Chiesa di Santa Maria assunta in San Rocco", "text": ""}
{"id": "1669048", "revid": "95539061", "url": "https://it.wikipedia.org/wiki?curid=1669048", "title": "Falda papale", "text": "La falda papale o fimbria era un'ampia veste usata dal papa e dal patriarca di Lisbona in alcune occasioni ufficiali.\nDescrizione.\nL'abito, di seta bianca leggera per il papa e di seta rossa per il patriarca di Lisbona, aveva due strascichi: uno, di cinquanta centimetri, nella parte anteriore (che per il pontefice veniva retto da due protonotari o uditori del Tribunale della Rota Romana), e un secondo nella parte posteriore di un metro e venticinque centimetri (sorretto invece per il papa da due camerieri)."}
{"id": "1669052", "revid": "104458", "url": "https://it.wikipedia.org/wiki?curid=1669052", "title": "Trib\u00f9 germaniche", "text": "Elenco delle trib\u00f9 germaniche della Germania Magna.\nLe singole popolazioni.\nIn ordine alfabetico:"}
{"id": "1669058", "revid": "1543377", "url": "https://it.wikipedia.org/wiki?curid=1669058", "title": "Corchia", "text": "Corchia \u00e8 una piccola frazione del comune di Berceto, in provincia di Parma; la localit\u00e0 conserva pressoch\u00e9 intatto il nucleo medievale composto dalle case in pietra separate dai viottoli in lastricato.\nLa localit\u00e0 dista 4,78\u00a0km dal capoluogo.\nGeografia fisica.\nSituato a una quota di 650\u00a0m s.l.m., il borgo medievale si sviluppa ai piedi del roccioso Groppo Maggio; in prossimit\u00e0 del piccolo paese di forma quadrangolare, circondato da castagneti scorre il ramo di Corchia del torrente Manubiola.\nStoria.\nIl paese sorse in epoca medievale lungo la via Francigena, percorsa all'epoca da numerosi pellegrini diretti dal Nord Europa a Roma; risalgono infatti al XII e al XIII secolo i primi documenti a testimonianza della sua esistenza.\nNel 1312 il borgo divenne feudo dei conti Sanvitale, che lo mantennero fino al 1733; lo acquistarono allora i conti Tarasconi Smeraldi, che ne mantennero i diritti fino alla loro abolizione sancita da Napoleone nel 1805.\nNel 1865, fallita la speranza di trovare l'oro, rivelatosi pirite, inizi\u00f2 lo sfruttamento dei giacimenti minerari dei dintorni; alle prime concessioni per l'escavazione del rame del 1886, si aggiunsero negli anni seguenti anche quelle per il ferro, lo zinco e il feldspato. L'economia del borgo rimase legata alle miniere fino al 1943, quando i cantieri furono definitivamente chiusi.\nMonumenti e luoghi d'interesse.\nBorgo.\nSorta in epoca medievale, Corchia conserva pressoch\u00e9 intatto il nucleo percorso da viottoli in lastricato, stretti tra le antiche case in pietra con archi, tetti in lose, logge, portici e piccoli cortili interni; il perimetro quadrangolare del borgo \u00e8 caratterizzato dalla compattezza tra le abitazioni, cos\u00ec costruite per esigenze difensive.\nChiesa di San Martino.\nEdificata in epoca imprecisata, l'antica chiesa fu utilizzata fino al 1950 circa, quando fu sconsacrata in seguito alla costruzione di un nuovo luogo di culto ai margini del centro abitato; adibita in seguito a deposito e garage, cadde progressivamente in degrado; interamente realizzata in pietra, la struttura \u00e8 caratterizzata dall'insolita facciata a capanna preceduta nel mezzo dal campanile aggettante, che si erge sul piccolo portico d'ingresso; all'interno si conservano gli affreschi raffiguranti l\"'Ultima cena\", dipinta in controfacciata da Martino Jasoni, e i \"Quattro Evangelisti\".\nCasa Corchia.\nCostruita nel XII secolo, agli inizi del XXI la casa fu donata dalla famiglia Corchia al comune di Berceto; interamente restaurata, divenne nel 2007 la sede del museo Martino Jasoni; la struttura, esternamente intonacata, mostra i tratti tipici degli edifici rurali medievali dell'Appennino parmense, tra cui le piccole finestre prive di cornici, il portico d'ingresso a due arcate rette da una colonna centrale in pietra, il tetto a due falde in lose e le massicce murature realizzate in sasso.\nMiniere.\nPerforate originariamente nel 1865 in pi\u00f9 punti ai lati del Groppo Maggio, le miniere furono modernizzate nel 1937 e collegate al paese con una teleferica, ma furono definitivamente chiuse nel 1943; nei primi anni del XXI secolo una delle miniere, raggiungibile tramite uno dei sentieri nel bosco percorsi anticamente dai muli per il trasporto dei materiali di scavo, fu messa in sicurezza dalla Provincia di Parma e aperta alle visite.\nCultura.\nMuseo Martino Jasoni.\nFondato nel 2007 per volere dell'amministrazione comunale di Berceto, il museo, collocato all'interno di casa Corchia, espone all'incirca sessanta opere, tra dipinti a olio e acquerelli, realizzate dal pittore Martino Jasoni nella prima met\u00e0 del XX secolo."}
{"id": "1669059", "revid": "321661", "url": "https://it.wikipedia.org/wiki?curid=1669059", "title": "Cimitero monumentale di Perugia", "text": "Il cimitero monumentale di Perugia \u00e8 situato in via Enrico dal Pozzo, nelle vicinanze della chiesa templare di San Bevignate. \nStoria.\nCreato sul progetto di Francesco Lardoni e Alessandro Arienti, venne inaugurato nel 1849 dall'arcivescovo Gioacchino Pecci, futuro Leone XIII.\nDescrizione.\nLa parte propriamente monumentale si articola su tre viali che partono dall'entrata principale (ingresso monumentale, opera di Alessandro Arienti datata 1874) e vanno a confluire negli spazi per i campi comuni, insieme allo spazio per cittadini illustri, circondati dalle gallerie monumentali con i sepolcri gentilizi. \nPoco pi\u00f9 avanti \u00e8 la cappella della Confraternita della Misericordia, opera dell'ingegnere Nazareno Biscarini e degli scultori Francesco Biscarini e Raffaele Angeletti, datata 1888 circa. \nProseguendo i viali terminano con il monumento ai Caduti opera dello scultore Ettore Salvatori, del 1875. Particolarmente significativi sono i monumenti funebri e le cappelle gentilizie di importanti famiglie perugine molte delle quali sono una vera e propria storia della scultura e dell'architettura specialmente liberty di epoca tra 1800 ed il 1900. \nDi particolare interesse storico ed architettonico \u00e8 la cappella Vitalucci, opera dello scultore Romano Mignini del 1892, forgiata come piramide egizia.\nIl tempio crematorio \u00e8 del 1895 su progetto del 1884 e contiene al centro l'urna cineraria di Ariodante Fabretti.\nUna parte del campo comune \u00e8 dedicata ai personaggi illustri della citt\u00e0. Il cimitero \u00e8 diviso anche in base alla religione del defunto: cristiana, ebraica, islamica, bah\u00e1'\u00ed, rispettando le regole di inumazione delle religioni stesse."}
{"id": "1669061", "revid": "33689", "url": "https://it.wikipedia.org/wiki?curid=1669061", "title": "Portugal", "text": ""}
{"id": "1669063", "revid": "767487", "url": "https://it.wikipedia.org/wiki?curid=1669063", "title": "Lingua hatrena", "text": "La lingua hatrena, chiamata anche aramaico di Hatra, \u00e8 una variet\u00e0 di aramaico attestata da centinaia di iscrizioni ritrovate nella citt\u00e0 di Hatra. Anche se la citt\u00e0 antica e le sue iscrizioni erano note gi\u00e0 da tempo, il sito archeologico cominci\u00f2 ad essere indagato sistematicamente nel 1951, e da quell'anno cominci\u00f2 anche la pubblicazione dei testi sulla rivista \"Sumer\", man mano che venivano scoperti, prevalentemente ad opera del direttore degli scavi, Fuad Safar, e dell'orientalista francese Andr\u00e9 Caquot. In seguito sono state pubblicate raccolte pi\u00f9 o meno complete di tutte le iscrizioni, come quella di Vattioni (1981).\nL'arco temporale delle iscrizioni hatrene \u00e8 di almeno un paio di secoli. Il pi\u00f9 antico sovrano in esse nominate \u00e8 \"Wrwd\", che regn\u00f2 probabilmente al principio del II secolo.\nDal punto di vista linguistico, lo hatreno \u00e8 un dialetto aramaico occidentale, non molto dissimile da altre variet\u00e0 pi\u00f9 o meno contemporanee come la lingua nabatea o la lingua palmirena. Tuttavia, l'onomastica contenuta nelle iscrizioni \u00e8 decisamente di tipo arabo, il che fa pensare che la popolazione, etnicamente araba, fosse tale (almeno in parte) anche linguisticamente."}
{"id": "1669067", "revid": "529641", "url": "https://it.wikipedia.org/wiki?curid=1669067", "title": "Keys to Ascension (video)", "text": "Keys to Ascension \u00e8 il filmato di un concerto del gruppo progressive rock inglese Yes.\nIl video.\nFu registrato presso il Freemont Theater a San Luis Obispo, in California, nel marzo 1996. La formazione \u00e8 quella storica, con la band al meglio della forma. Il filmato \u00e8 inoltre molto curato, con immagini in trasparenza che si sovrappongono a quelle della band che suona; che fanno del filmato un documento artistico di notevole interesse."}
{"id": "1669068", "revid": "61051", "url": "https://it.wikipedia.org/wiki?curid=1669068", "title": "Grignano Polesine", "text": "Grignano Polesine (\"Gregn\u00e0n\" in veneto) \u00e8 una frazione del comune di Rovigo, di circa 3.063 abitanti,\nsituata a circa 5\u00a0km a sud del centro cittadino.\nFu comune autonomo con il nome di \"Grignano\", mutato poi in \"Grignano di Polesine\" con delibera del 25 marzo 1867\n(il codice ISTAT era 029809).\nNel 1927 il comune fu soppresso e inglobato nel comune di Rovigo assieme ai comuni di Boara Polesine, Borsea, Buso Sarzano, Concadirame e Sant'Apollinare con Selva.\nStoria.\nEt\u00e0 del Bronzo: le ambre di Campestrin.\nNel 2007, nel corso di lavori edilizi in loc. Campestrin, poco a sud della piazza principale del paese, vennero alla luce alcuni reperti ceramici datati all'et\u00e0 del Bronzo. L'anno successivo la Soprintendenza per i beni archeologici del Veneto e il Museo dei grandi fiumi di Rovigo eseguirono la prima di quattro campagne di scavo (2008 - 2011) che misero in evidenza un deposito archeologico comprendente resti di capanne a pianta rettangolare, manufatti d'uso domestico in ceramica, bronzo, osso e palco di cervo, databili ad un momento avanzato dell'et\u00e0 del Bronzo recente e all'inizio del Bronzo finale (XII secolo a.C.). Ricerche di superficie e carotaggi eseguiti tra il 2017 e il 2018 dal Centro Polesano di Studi Storici Archeologici ed Etnografici di Rovigo e dall'Universit\u00e0 di Ferrara. hanno permesso di definire la forma e le principali caratteristiche del sito che, analogamente a quello di Frattesina, si estendeva lungo un antico corso del Po, oggi estinto, noto come Po di Adria.\nCi\u00f2 che rende unico l'abitato di Campestrin, nel quadro dell'et\u00e0 del Bronzo del Mediterraneo centrale, sono le consistenti tracce di lavorazione dell'ambra (migliaia di piccole schegge di lavorazione, blocchetti di materia prima grezza, semilavorati e prodotti finiti) con la quale erano realizzati vaghi da collana, tra cui alcuni noti come \"tipo Tirinto\", dalla tipica forma a barilotto con costolatura centrale, cos\u00ec definiti in seguito al loro primo riconoscimento all'interno di un ripostiglio (deposito di oggetti, soprattutto in bronzo, di particolare valore e con funzione cultuale, di accantonamento di surplus o legata all'attivit\u00e0 metallurgica) rinvenuto a Tirinto, l'antica citt\u00e0 micenea nell'Argolide (Grecia). L'importanza del vago tipo Tirinto era ben nota gi\u00e0 dal secolo scorso grazie agli studi di Nuccia Negroni Catacchio che dedic\u00f2 diversi contributi ai vaghi tipo Tirinto (e Allumiere) tra cui quelli rinvenuti a Frattesina all'inizio degli anni '70 del secolo scorso. La distribuzione di questi manufatti copre un areale vastissimo che comprende: Italia centro-settentrionale, Sardegna, Dalmazia, Egeo e Levante Mediterraneo, fino all'eccezionale - e per ora isolato - rinvenimento di Gordeevka (Ucraina). Fino alla scoperta di Campestrin, non si conoscevano prove o indizi che permettessero di definire quali fossero ii centri di lavorazione. Per quanto sia plausibile che siano esistiti diversi centri produttivi, attualmente solo a Campestrin sono emerse prove inconfutabili della lavorazione dei vaghi tipo Tirinto. Inoltre quelli di Campetrin sono tra i pi\u00f9 antichi manufatti di questo tipo (datato tra XII e IX sec.a.C.) il che porta ad ipotizzarne una loro origine nord-italiana. Le ricerche sulla lavorazione dell'ambra a Campestrin hanno permesso una prima ricostruzione della \"catena operativa\" (dal blocchetto grezzo al prodotto finito) dei vaghi tipo Tirinto e di caratterizzarne la materia prima come succinite baltica.. Ci\u00f2 conferma l'importanza dell'area medio polesana, in particolare degli insediamenti di Campestrin e Frattesina, nei secoli conclusivi del II millennio a.C., quando l'antico Delta padano era inserito in una complessa rete di traffici che si estendeva dal Baltico al Mediterraneo orientale e al Mar Nero\nLe origini di Grignano.\nLe prime testimonianze recenti dell'abitato originario di Grignano sono documentate da alcuni scritti, risalenti al 938, relativi ad una donazione del marchese Almerico e della moglie Franca nel quale lasciavano tutti i beni che tenevano nel territorio adriese in cui viene citato l'abitato di \"Gragnano\" assieme ad altre terre abitate presenti ancora ai giorni nostri tra le quali Arqu\u00e0 Polesine, Borsea, Crespino.\nLa Comuna.\nLa Comuna di Grignano Polesine era in origine un possedimento dell'Abbazia di Pomposa concessa in enfiteusi agli abitanti del villaggio per \"sei pesci cavedani\" e \"tre denari piccoli\" da data non rinvenuta in nessun documento fino al 1426. In questa data (4 dicembre 1426) venne stilato un documento dal notaio Antonio Zennaro di Grignano che sanciva il rinnovo del contratto tra il \"Comune e Uomini di Grignano\" e l'Abbazia di Pomposa per una \"Valle dove si dice la Comuna fra i suoi confini, di sette campi dove si dice le Rotole, di una pezza di terra dove si dice l'arzarello, di un Casamento con altra casa di canna a pagare per ricognizione del retto dominio di sei pesci cavedani e denari tre piccoli. A rinnovare l'investitura di 29 anni in 29 anni\". Cos\u00ec recita il documento pi\u00f9 antico rinvenuto riguardante la Comuna che si trova attualmente nell'Archivio della Curia Arcivescovile di Ferrara negli atti riguardanti il Monastero di Pomposa. Nel 1476 in seguito all'erezione del Monastero di San Benedetto per volere di Ercole I d'Este Duca di Ferrara e di Eleonora d'Aragona, l'Abbazia di Pomposa fu unita a questo e messa sotto il controllo diretto della Santa Sede.\nNel 1545 in seguito a una disputa tra l'Abate e il Comune il contratto venne modificato e togliendo ogni pagamento in natura venne stabilito un canone di 2 scudi d'oro e l'8% del guadagno dai prodotti della Valle Comuna.\nIn seguito all'occupazione delle truppe napoleoniche e alla conseguente spoliazione delle istituzioni religiose di molti dei loro beni, si hanno notizie incerte sulla propriet\u00e0 delle terre. La Comuna divenne parte del Demanio, venne in seguito alienata e la propriet\u00e0 cambi\u00f2 diverse volte fino a che il diritto di livello cess\u00f2 il 9 luglio 1968 quando Iole Ponzetti-Voghera rinunci\u00f2 a tale diritto.\nAttualmente la Comuna \u00e8 gestita dagli Antichi Beni Originari e, come emerge dallo statuto di questi del 1975 essa \u00e8 un bene privato derivato dall'enfiteusi costituita mediante investitura fatta il 19 marzo 1426 da parte del Monastero di Pomposa. I terreni di pertinenza degli Antichi Beni Originari occupano una superficie di circa 120ha, che ogni 5 anni vengono ripartiti fra i discendenti maschi legittimi delle famiglie di Grignano originariamente investite che abbiano compiuto il 16\u00ba anno di et\u00e0. La ripartizione del fondo avviene tramite estrazione a sorte con cerimonia pubblica all'interno del Pavajon il 21 marzo. Condizione per partecipare alla ripartizione \u00e8 la residenza a Grignano Polesine. Il 21 marzo di ogni anni inoltre si tengono celebrazioni religiose in onore del patrono (San Benedetto) per ricordare l'opera di bonifica effettuata dai monaci dell'ordine da questo fondato.\nI cognomi originari (i \"Gregnanati\") tuttora esistenti sono di seguito elencati:\nAi suddetti cognomi originari si aggiungono cognomi originari estinti per migrazioni o per esaurimento della discendenza:\nNon solo. I \"Gregnanati\" si distinguono non solo con un nome ed un cognome, ma anche un soprannome di famiglia. Probabilmente una esigenza nata dal notevole numero di persone con lo stesso cognome. Ce ne sono vari per ognuno dei cognomi originari.\nMonumenti e luoghi d'interesse.\nArchitetture religiose.\nChiesa Parrocchiale di Santa Maria Assunta e San Benedetto.\nLa chiesa, posizionata a nord della piazza centrale dell'abitato, \u00e8 stata realizzata nella seconda parte del XVIII secolo ma \u00e8 stata oggetto di una ristrutturazione gi\u00e0 nei primi anni del XIX secolo quando sono state aggiunte alla struttura originale le due navate laterali.\nChiesa di San Rocco.\nLa Chiesa di San Rocco venne realizzata nella prima parte del XVI secolo, primo edificio religioso strutturalmente importante della cittadina. Venne consacrata l'8 settembre 1544 da Tommaso Stella, ultimo vescovo della Diocesi di Salpi. La struttura originale, pur invecchiata, rimase sostanzialmente inalterata nel tempo ma cadde progressivamente in declino con la costruzione della nuova chiesa di Santa Maria Assunta e San Benedetto sorta nei pressi. Rimase gravemente danneggiata durante la prima guerra mondiale quando venne utilizzata come alloggio dalle truppe in ritirata. Con la fine del conflitto la sua destinazione d'uso cambi\u00f2 pi\u00f9 volte divenendo sala cinematografica, magazzino, palestra ed alla fine un deposito di masserizie. Recentemente, all'interno di un programma di recupero e riqualificazione del patrimonio culturale polesano, l'edificio \u00e8 stato riportato alle condizioni originali e destinato alla sede del Coro Monte Pasubio, col nome di \"Auditorium S. Rocco\".\nChiesetta Madonna di Lourdes.\nLa Chiesetta Madonna di Lourdes \u00e8 un piccolo edificio religioso situato all'angolo tra Via Bernardo Cezza e Via Romana. Negli anni duemila \u00e8 stato fatto oggetto di un restauro e riaperto al culto.\nIl Pavajon.\nIl Pavajon era in origine un capanno di canna che fungeva da luogo di riunione e di mercato dei compartecipi della Comuna. Con l'avanzare dei lavori di bonifica della Comuna e dei terreni circostanti il Pavajon viene mano a mano rinforzato nella sua struttura divenendo nel 1454 un fabbricato con mura in pali e argilla e nel 1494 un edificio in muratura con tetto ricoperto di coppi, mantenendo comunque le sue funzioni originarie. L'antico edificio, ha attualmente forma quadrangolare con tetto spiovente a capriate lignee e a tegole, sorretto da colonnato di dodici elementi lisci, tozzi, che si elevano da un muretto di cinta. Presenta una facciata con solenne portale strutturato ad arco con cimasa curvilinea affiancata da due statue di pietra bianca raffiguranti due figure maschili in vesti classiche: il rustico e il religioso, che sono la rappresentazione scultorea della regola benedettina \"Ora et labora\". Quella di destra in particolare, \u00e8 di buona fattura quattrocentesca ed \u00e8 attribuita alla bottega dei Dalle Masegne.\nUna lapide, posta al centro del frontone in alto, reca la scritta \"Eretto nel 1409, restaurato nel 1892\"; una seconda sottostante e pi\u00f9 recente, a ricordo dell'ultimo restauro, recita: \"Fana deleta Reficere (C.Nepote)\" \"19 marzo 1995.\" Il motto \u00e8 cos\u00ec traducibile: \"ricostruire gli edifici sacri distrutti\".\nL'ingresso \u00e8 chiuso da una cancellata in ferro battuto.\nIn agosto ha luogo la \"fiera\" di Grignano Polesine detta anche \"Agosto Grignanese\".\nCollegamenti esterni.\nhttps://www.padusacpssae.it/"}
{"id": "1669073", "revid": "1522738", "url": "https://it.wikipedia.org/wiki?curid=1669073", "title": "G-Saviour", "text": " \u00e8 un film per la TV in live action e CG prodotto dalla giapponese Sunrise con uno staff nippo-americano nel 1999, ambientato nell'Universal Century della saga di \"Gundam\". Inedito in Italia, ne \u00e8 per\u00f2 stato pubblicato il romanzo di Yoshie Kawahara in due volumi dalla Planet Manga.\nGeneralit\u00e0.\nVoluto dalla Sunrise in occasione del 20\u00ba anniversario di \"Mobile Suit Gundam\", il film \u00e8 interpretato da attori quasi tutti canadesi in lingua inglese e presenta la peculiarit\u00e0 dell'animazione in CG sia dei mobile suit, disegnati da Kunio \u014ckawara e Kevin Ishioka, che delle ambientazioni in esterno nello spazio. \u00c8 anche l'ultima produzione video ambientata nell'Universal Century che ne sviluppi la cronologia.\nCi\u00f2 nonostante, l'autore principale della saga, Yoshiyuki Tomino, non fu coinvolto nel progetto, che anzi egli disapprov\u00f2 espressamente, tanto che la parola \"Gundam\" non \u00e8 mai utilizzata nel corso del film. Sebbene si tratti di un'opera sperimentale, il risultato \u00e8 apprezzabile sul piano tecnico ed estetico, meno sotto il profilo della storia, a causa dello scarso approfondimento dei retroscena.\nTrama.\nNell'anno 0218 UC la Federazione Terrestre collassa dopo il fallimento dell'estremo tentativo di riprendere il controllo delle colonie spaziali ribelli. Si instaura cos\u00ec un nuovo ordine, in cui le colonie si proclamano insediamenti (\"settlements\") originari indipendenti, dividendosi in due schieramenti contrapposti per il controllo delle scarse risorse alimentari: da un lato il CONSENT (\"Congress of Settlement Nations\"), che comprende i Side 2, 3, 5, 6, 7 e la Terra, e che eredita gran parte dell'architettura istituzionale della vecchia Federazione, e dall'altro la \"Settlement Freedom League\", formata dai Side 1 e 4 e dalla Luna. Al centro della contesa c'\u00e8 l'insediamento neutrale di Side 8, \"Gaia\", in possesso di una rivoluzionaria tecnologia agricola in grado di risolvere i gravi problemi di sostentamento alimentare della Terra e del Congresso. Nell'anno 0223 il conflitto, quindi, esplode con l'attacco del CONSENT per la conquista di \"Gaia\", ma in gioco entra anche una misteriosa societ\u00e0 segreta, gli \"Illuminati\", il cui scopo \u00e8 quello di preservare il delicato equilibrio del nuovo ordine."}
{"id": "1669075", "revid": "122452591", "url": "https://it.wikipedia.org/wiki?curid=1669075", "title": "Lutago", "text": "Lutago (\"Luttach\" in tedesco, \"Luchta\" in dialetto sudtirolese) \u00e8 un capoluogo di montagna, frazione del comune di Valle Aurina (\"Ahrntal\"), nella provincia di Bolzano.\nToponimo.\nIl toponimo \u00e8 attestato nel 1237 e nel 1257 come \"Luchdach\" e nel 1348 come \"Luttach\" e ha una base celtica, derivando dal patronimico \"Lucotos\". La forma italiana \u00e8 stata creata \"ex novo\" nei primi anni del XX secolo, con italianizzazione fonetica della forma tedesca.\nGeografia fisica.\n\u00c8 situato nella piega di una valle alpina, ad un'altitudine di circa 970 m sopra il livello del mare.\nSport.\nSi tratta di una destinazione turistica, frequentata in tutte le stagioni: durante i mesi estivi si possono praticare trekking e rafting sul fiume Aurino (\"Ahr\"), mentre nei mesi invernali sono utilizzate per gli sport invernali le due vicine aree sciistiche di \"Klausberg\" e \"Speikboden\"."}
{"id": "1669080", "revid": "1906801", "url": "https://it.wikipedia.org/wiki?curid=1669080", "title": "Red Garden", "text": " \n \u00e8 una serie televisiva anime prodotta dallo studio Gonzo e trasmessa su TV Asahi dal 3 ottobre 2006 al 13 marzo 2007.\nLa peculiarit\u00e0 della serie \u00e8 la combinazione fra molti generi fra cui orrore, vita scolastica, ma anche musical. Altra caratteristica particolare consiste nel fatto che, contrariamente alle produzioni giapponesi ma secondo un uso diffuso in Occidente, il doppiaggio \u00e8 stato registrato prima delle animazioni, realizzate quindi seguendo il labiale e le voci dei doppiatori (la caratteristica \u00e8 particolarmente evidente nelle scene di canto).\nNe \u00e8 stata tratta una versione manga, pubblicata dal 30 agosto 2006 al 30 gennaio 2009 sulla rivista \"Comic Birz\" di Gentosha e in seguito raccolta in quattro volumi \"tank\u014dbon\". \u00c8 stato creato anche un OAV intitolato \"Red Garden: Dead Girls\" uscito in Giappone nel 2007. In Italia \u00e8 stato pubblicato in 4 volumi da J-Pop nel 2011.\nIn Italia i diritti della serie sono stati acquistati da Yamato Video, che l'ha trasmessa in lingua originale con sottotitoli a partire da settembre 2014 sul canale satellitare Man-Ga.\nTrama.\nKate, Rachel, Rose, e Claire sono quattro ragazze normalissime che frequentano lo stesso college americano nella citt\u00e0 di New York. All'apparenza, le quattro non hanno nulla in comune, se non che un giorno tutte e quattro si svegliano nella medesima condizione psicofisica: per quanto si sforzino, non riescono a ricordare nulla di quanto sia avvenuto la notte antecedente.\nTrascorsa la giornata in maniera pi\u00f9 o meno normale, le quattro si ritrovano quella stessa sera in un vicolo scuro della citt\u00e0, attirate, indipendentemente l'una dall'altra, da alcune farfalle che solo loro riescono a vedere. Conoscendosi solo di vista, le ragazze iniziano a chiedersi per quale motivo si ritrovino in una situazione cos\u00ec strana, quando dal vicolo compare la coppia composta da Lula e JC. I due si rivelano ben presto i mentori delle quattro ragazze, che vengono catapultate in una lotta senza quartiere - la prima di una lunga serie - contro una creatura del tutto simile, nell'aspetto, ad un umano ma affetta come da rabbia.\nDa quel momento, il destino delle ragazze \u00e8 segnato. Durante tutte le notti in cui vedranno comparire le farfalle misteriose dovranno combattere per riuscire a sopravvivere.\nSigle.\nSigla iniziale: \nSigla finale: "}
{"id": "1669085", "revid": "123700627", "url": "https://it.wikipedia.org/wiki?curid=1669085", "title": "Manuele Comneno Erotico", "text": "Biografia.\nManuele Comneno, fu un fidato generale del basileus Basilio II Bulgaroctono, prest\u00f2 servizio nell'esercito bizantino dal 978 fino alla sua morte. Era elogiato dall'imperatore per il suo coraggio, dimostrato sul campo di battaglia. Mor\u00ec nel 1020, l'imperatore in persona si prese cura dei suoi figli, Isacco I Comneno e Giovanni Comneno.\nFamiglia.\nManuele Comneno ebbe quattro figli, di cui tre maschi e una femmina:"}
{"id": "1669086", "revid": "14894314", "url": "https://it.wikipedia.org/wiki?curid=1669086", "title": "Lili Gruber", "text": ""}
{"id": "1669087", "revid": "33689", "url": "https://it.wikipedia.org/wiki?curid=1669087", "title": "Ovida", "text": "Biografia.\nDi probabile origine gota, nel 480 Ovida era un \"comes\" di Giulio Nepote alla sua corte di Salona, in Dalmazia: in quell'anno, insieme a un altro \"comes\" di nome Viatore, assassin\u00f2 Nepote nella sua villa nei pressi della capitale (25 aprile, 9 maggio o 22 giugno). \u00c8 possibile che Ovida ambisse al titolo di patrizio che per\u00f2 Nepote intendeva proporre ad Odoacre per tornare in Italia.\nDopo la morte dell'imperatore, forse dietro istigazione del vescovo di Salona ed ex imperatore (deposto da Nepote stesso) Glicerio, Ovida prese il potere in Dalmazia e la difese dall'attacco portatovi dal re degli Eruli Odoacre, il quale prese come scusa della sua invasione la vendetta per la morte di Nepote. Odoacre sconfisse e mise a morte Ovida; le possibili date della morte di Ovida sono riportate da diverse fonti come il 27 novembre o il 9 dicembre del 481 o del 482."}
{"id": "1669098", "revid": "1543377", "url": "https://it.wikipedia.org/wiki?curid=1669098", "title": "Spermatorrea", "text": "La spermatorrea \u00e8 una fuoriuscita di sperma, involontaria e incontrollata, che avviene durante il sonno di una persona. In passato era considerata una malattia del diciannovesimo secolo. Si differenzia dalla polluzione perch\u00e9 si manifesta in assenza di eccitazione sessuale, a pene flaccido. \nEtimologia: Il termine deriva dal greco dalle due parole \"seme\" e \"scorrere\".\nEziologia.\nLe cause possono essere sia di natura psichica sia organica. In quest'ultimo caso, le patologie infiammatorie e neoplastiche della prostata posso concorrere a determinare, in alcuni individui, spermatorrea.\nPatologie correlate.\nAlcuni studi hanno verificato che una precoce manifestazione di spermatorrea nell'individuo pu\u00f2 essere considerata un fattore di rischio per il tumore della prostata."}
{"id": "1669099", "revid": "123246714", "url": "https://it.wikipedia.org/wiki?curid=1669099", "title": "Astinenza sessuale", "text": "Lastinenza sessuale \u00e8 l'abitudine a rinunciare a tutti gli aspetti che riguardano la vita sessuale. , per ragioni religiose o filosofiche, ma vi possono essere anche altri motivi, come ad esempio voler evitare gravidanze indesiderate, HIV ed altre malattie sessualmente trasmissibili o ragioni psicosociologiche (ad es., depressione, fobia sociale), non riuscire a trovare un partner sessuale (celibato involontario), esperienze passate negative, o per restrizioni imposte dalla legge come avviene nelle carceri e, generalmente, in quelle che vengono definite istituzioni totali.\nDi astinenza sessuale si \u00e8 discusso dall'antichit\u00e0, sia per le relazioni omosessuali sia per quelle eterosessuali (vedi amore platonico).\nCastit\u00e0 prematrimoniale.\nMolte religioni e sistemi etici proibiscono la fornicazione, cio\u00e8 gli atti sessuali fra persone non sposate fra loro: fra queste la maggior parte delle confessioni induiste, l'ebraismo, il cristianesimo e l'islam e storicamente molti sistemi giuridici e sociali. In tali contesti, l'astinenza sessuale era ed \u00e8 prescritta per le persone non sposate. Il termine \"castit\u00e0\" a volte \u00e8 usato come sinonimo di astinenza sessuale, ma il concetto di castit\u00e0 muta in riferimento al ruolo della persona nella societ\u00e0. Nella maggior parte dei contesti culturali, etici e religiosi, il coito all'interno del matrimonio monogamo non \u00e8 considerato una violazione della castit\u00e0.\nAstinenza.\nL'astinenza sessuale per tutta la vita e almeno per un lungo periodo, spesso associata all'ascetismo religioso, si distingue dalla castit\u00e0 prematrimoniale. L'astinenza \u00e8 spesso considerata come un atto di autocontrollo sopra la pulsione sessuale. La mostra di forza di carattere fa dell'astinente un esempio per chi non riesce a contenersi. Altre volte, l'astinenza \u00e8 stata percepita come un grave disagio sociale praticato da coloro che rifiutano di stabilire un rapporto con il mondo materiale e fisico. Alcuni gruppi che propongono l'astinenza sessuale la considerano un mezzo essenziale per raggiungere una particolare condizione intellettuale o spirituale o ritengono che la castit\u00e0 permetta di conseguire l'autocontrollo o l'autocoscienza.\nIn molte religioni, la castit\u00e0 \u00e8 richiesta per il clero. In alcune religioni poi, compreso il cattolicesimo e altre confessioni cristiane, il celibato \u00e8 richiesto ai sacerdoti e ai religiosi.\nAstinenza come stile di vita.\nSebbene molte persone si astengano dai rapporti sessuali per ragioni complesse come la religione o la moralit\u00e0, altre persone praticano l'astinenza sessuale come semplice possibilit\u00e0. Le persone che compiono questa scelta possono avere una repulsione per il sesso (antisessualit\u00e0) o possono essere semplicemente non interessati ad esso (asessualit\u00e0). Possono ritenere il sesso una parte non necessaria della vita umana. Come per altre scelte di vita, questo atteggiamento verso il sesso pu\u00f2 variare grandemente. Alcuni ammettono il sesso per la riproduzione, alcuni sono coinvolti in relazioni romantiche e altri praticano la masturbazione.\nL'astinenza vista dalla medicina del passato.\nLungo la storia e soprattutto prima del XX secolo, vi fu chi ritenne che l'astinenza sessuale potesse portare considerevoli vantaggi per la salute. Per i maschi, la mancanza di astinenza si pensava potesse portare a una riduzione della vitalit\u00e0. In tempi moderni, l'argomento fu affrontato in termini biologici, sostenendo che la mancanza di liquido seminale provocasse un impoverimento di nutrienti come la lecitina e il fosforo, che si trovano ad alti livelli nel cervello. La conservazione del liquido seminale servirebbe al loro riassorbimento nella circolazione sanguigna e aiuterebbe il sano sviluppo del corpo. Prima della \"rivoluzione sessuale\" degli anni sessanta, molti medici credevano che numerose patologie mentali e fisiche degli uomini fossero causate primariamente da perdita di nutrienti attraverso l'eiaculazione e che la conservazione dello sperma migliorasse la salute, la vitalit\u00e0 e la prestanza intellettuale. Questo si applicava anche alla masturbazione, che alcuni ritenevano potesse condurre all'incontinenza notturna e alla pelosit\u00e0 del palmo delle mani.\nRaymond W. Bernard, nel saggio intitolato \"La scienza scopre il valore fisiologico della continenza\" (1957) affermava:\nLa ricerca moderna sull'astinenza.\nA partire dal 1957, nessun effetto negativo \u00e8 stato osservato in relazione ad una frequente attivit\u00e0 sessuale, mentre molti studi hanno dimostrato consistenti vantaggi in termini di salute. Uno studio suggerisce che la frequente eiaculazione possa portare ad un minore rischio di cancro alla prostata. Inoltre, numerosi studi indicano che l'eccessiva repressione dell'istinto sessuale conduce ad un aumento del livello generale di aggressivit\u00e0 di una data societ\u00e0. Ad esempio, lo psicologo J.M. Prescott, in una ricerca interculturale pubblicata sul \"The Bulletin of Atomic Scientists\" (1975), afferm\u00f2 che le culture che proibivano il sesso prematrimoniale erano piagate da atti di violenza e tendevano ad avere maggiori tassi di criminalit\u00e0 e di violenza. Prescott individu\u00f2 una relazione fra repressione sessuale e aggressivit\u00e0, insensibilit\u00e0, comportamenti criminali e una maggiore probabilit\u00e0 di uccidere e torturare i nemici.\nNel 1997, la rivista Forbes rifer\u00ec di \"uno dei pi\u00f9 credibili studi che correlava in particolare la salute con la frequenza dei rapporti sessuali\". La Queens university di Belfast aveva infatti seguito la mortalit\u00e0 di circa 1000 uomini di mezza et\u00e0 in un periodo di dieci anni. Lo studio, pubblicato nel 1997 nel British Medical Journal, riscontr\u00f2 che \"gli uomini che avevano avuto la pi\u00f9 alta frequenza di orgasmi, godevano di un tasso di mortalit\u00e0 dimezzato rispetto ai meno attivi sessualmente\". Lo studio citava a sua volta altre ricerche, che mostravano come copulare almeno poche volte a settimana pu\u00f2 essere associato con aumento delle capacit\u00e0 olfattive, ridotto rischio di cardiopatie, perdita di peso e in generale benessere fisico, riduzione della depressione (nelle donne), maggiore serenit\u00e0, riduzione di raffreddori e stati febbrili, miglioramento del controllo della funzione della vescica, dentatura pi\u00f9 sana e migliore funzionamento della prostata. La ricerca citava uno studio pubblicato dal British Journal of Urology International, che indicava come gli uomini nell'arco di 20 anni possono ridurre di circa un terzo le probabilit\u00e0 di incorrere in un cancro della prostata, eiaculando almeno cinque volte a settimana.\nCastit\u00e0 e religioni.\nLa castit\u00e0 \u00e8 una virt\u00f9 praticata dai fedeli di molte religioni, come i cristiani e i musulmani. Prevede generalmente l'astinenza dal sesso per chi non \u00e8 sposato oppure la fedelt\u00e0 al proprio sposo. In molte religioni, alcuni gruppi di persone devono rispettare il celibato, astenersi completamente dal sesso e restare celibi o nubili. Fra questi gruppi vi sono i monaci, le suore e i preti della maggior parte delle confessioni cristiane. Per i cattolici, tutti sono chiamati alla castit\u00e0 sia chi abbia contratto il matrimonio, sia chi non l'abbia contratto, sia chi appartiene ad un ordine religioso. La castit\u00e0 dimostra il rispetto per il prossimo e per la sua dignit\u00e0, specialmente in un contesto sessuale. Il sesso con il proprio sposo non \u00e8 contrario alla castit\u00e0, finch\u00e9 la coppia \u00e8 aperta all'accoglienza di eventuali figli; in quest'ottica, i contraccettivi violano la vera castit\u00e0.\nNel Cristianesimo, il rapporto sessuale \u00e8 riferito sempre al contesto del matrimonio; di conseguenza, si presuppone l'astinenza da parte delle persone non sposate. Ma per gli sposi, l'apostolo Paolo scrive che non dovrebbero privarsi l'uno dell'altro, eccetto per il tempo della preghiera individuale.\nL'Ebraismo ortodosso proibisce i rapporti fuori dal matrimonio (chiamati \"zenuth\" o promiscuit\u00e0), ma non prevede l'astinenza per particolari gruppi di persone. Infatti, praticamente ci si aspetta che gli uomini che ricoprono ruoli religiosi, ad esempio i rabbini, siano sposati. L'astinenza si pratica durante le mestruazioni e durante la settimana dopo la fine del ciclo (legge di \"niddah\"), come nel periodo successivo al parto.\nAnche l'Islam proibisce i rapporti fuori dal matrimonio; tuttavia, mantenere il celibato come atto di piet\u00e0 \u00e8 fortemente scoraggiato e il matrimonio per tutti quelli che sono idonei \u00e8 fortemente spronato. Analogamente all'ebraismo, l'astinenza \u00e8 praticata durante le mestruazioni. L'astinenza sessuale \u00e8 praticata anche dall'alba al tramonto durante il digiuno di ramadan e durante altri giorni di digiuno.\nLa tradizione induista del Brahmacharya pone un'enfasi particolare sull'astinenza sessuale come mezzo per indirizzare l'energia del corpo e della mente verso l'obiettivo della realizzazione spirituale. Negli uomini, il seme (detto \"veerya\") \u00e8 considerato sacro, e la sua preservazione, fatta eccezione per l'uso procreativo, e conversione nella pi\u00f9 grande energia della vita (detta \"ojas\") \u00e8 considerata essenziale per lo sviluppo di pi\u00f9 elevate capacit\u00e0 intellettuali e spirituali.\nNella tradizione Ved\u0101nta dell'Induismo, il Brahman (l'essere infinito) \u00e8 considerato come il vero S\u00e9 del tutto, e la personalit\u00e0 ego-centrata come un s\u00e9 di minore importanza. La condizione nella quale una persona \u00e8 centrata sull'Io anzich\u00e9 sul S\u00e9, \u00e8 considerata come generatrice di ignoranza, la quale scatena problemi sia nel mondo sia nella vita individuale di questa persona. Tutti i desideri connessi alla soddisfazione individuale sono perci\u00f2 considerati fondati sull'ignoranza, giacch\u00e9 il vero S\u00e9 pervade il tutto, e quindi \u00e8 senza desiderio per altro che non sia S\u00e9 stesso.\nLa maggior parte delle tradizioni spirituali condivide la visione secondo cui gli uomini sono essenzialmente esseri spirituali, e ritiene che un'eccessiva indulgenza nei confronti dei piaceri fisici e dei sensi allontana l'uomo dalla conoscenza spirituale di s\u00e9 stesso.\nNel Buddismo, legarsi alle cose effimere \u00e8 considerata una delle maggiori cause di sofferenza. Il sesso \u00e8 evidentemente la fonte del pi\u00f9 resistente nesso con il mondo delle apparenze, del divenire, che un essere umano pu\u00f2 stabilire. Perci\u00f2, nel buddismo, il celibato \u00e8 considerato essenziale per ottenere il Nirvana, ovvero la liberazione dalle sofferenze.\nMovimenti moderni per l'astinenza.\nL'astinenza \u00e8 raccomandata come metodo per evitare la gravidanza e le malattie sessualmente trasmissibili. Senza contatto sessuale, \u00e8 impossibile concepire un figlio (se non con l'inseminazione artificiale). Evitando l'esposizione degli organi genitali ad altre persone, si evita anche la trasmissione sessuale di molte malattie. Si noti, comunque, che molte di queste malattie possono essere trasmesse per altra via.\nAlcune malattie sessualmente trasmissibili (come il condiloma acuminato dovuto al virus del papilloma umano) sono trasmesse attraverso lo sfregamento della pelle e non possono essere prevenute usando un preservativo. Inoltre, alcuni non considerano il sesso orale o altre pratiche come violazioni dell'astinenza. Uno studio afferma che il 55% degli studenti dei \"college\" che dichiarava di praticare l'astinenza sessuale, ricorreva al sesso orale. Molte di queste pratiche possono trasmettere le malattie sessualmente trasmissibili.\nComunque, notano che molti programmi educativi di astinenza prevedono informazioni, che sebbene veritiere, sono fuorvianti. Ad esempio, molti programmi esagerano i rischi del sesso orale; il rischio di esposizione all'HIV attraverso la saliva \u00e8 significativamente minore del contatto con il seme. Inoltre, l'HIV ha molte pi\u00f9 probabilit\u00e0 di essere trasmesso attraverso la saliva quando il soggetto \u00e8 gi\u00e0 affetto da un'altra malattia sessualmente trasmissibile, come la sifilide. Studi epidemiologici provenienti dall'Africa sub-sahariana, dall'Europa e dall'America settentrionale affermano che il rischio di contrarre l'HIV in presenza di un'ulcera genitale, come quelle causate dalla sifilide, \u00e8 circa quattro volte maggiore.\nMolti critici dei programmi di promozione dell'astinenza sostengono che questi programmi non costituiscono un metodo efficace per diminuire l'occorrenza di malattie e di gravidanze indesiderate. Mentre i sostenitori dell'astinenza affermano che l'astinenza sia l'unico metodo di controllo delle nascite con un'efficacia del 100% di successo, i detrattori controbattono che l'astinenza \u00e8 efficace al 100% solo se utilizzata perfettamente, mentre la natura umana porta nella pratica ad un alto tasso di errore.\nLa gravidanza pu\u00f2 anche essere evitata mediante l'astinenza selettiva. Questo metodo \u00e8 conosciuto anche come riconoscimento della fertilit\u00e0. Per essere efficace, i partner devono astenersi dal sesso per un periodo sufficiente per assicurarsi che gli spermatozoi (che hanno una vita di 5-6 giorni) non possano fecondare un ovulo (che ha una vita di 48 ore). Ci sono molti tipi di riconoscimento della fertilit\u00e0. I metodi di osservazione, come il metodo sintotermico possono raggiungere un tasso di errore per l'uso corretto dell'1% all'anno, con un periodo di astinenza di due settimane.\nSecondo il WHO, questo metodo ha una percentuale di fallimento del 25%.\nOrganizzazioni come il SIECUS hanno sviluppato programmi dedicati all'astinenza esclusiva basati sul timore, e creati con lo scopo di controllare il comportamento sessuale giovanile instillando paura, vergogna e senso di colpa. Judith Levine ha descritto una tendenza quasi spontanea, tipica degli educatori propensi all'astinenza, nel graduare i loro messaggi: \"Come la pubblicit\u00e0, che \u00e8 costretta ad aumentare il suo potere seduttivo per contrastare altri messaggi pubblicitari, cos\u00ec l'educazione all'astinenza deve mostrare il sesso in modo sempre pi\u00f9 terrificante, e la castit\u00e0, nel contempo, in modo sempre pi\u00f9 dolce.\"\"Harmful to Minors\", p.\u00a0108).\nIn contrasto con queste critiche, il governo federale americano ha di fatto messo al centro delle politiche di educazione sessuale negli USA l'astinenza, cosicch\u00e9 gli oppositori frequentemente sostengono che l'educazione all'astinenza \u00e8 accettabile solo se combinata con altri metodi, come l'educazione all'uso del preservativo e la facile reperibilit\u00e0 degli stessi. Molte nazioni dell'Europa occidentale adottano misure di pi\u00f9 ampio respiro; in contrasto con la centralit\u00e0 del tema negli USA, .\nUn programma federale promosso dal governo USA, basato esclusivamente sull'astinenza, fu promosso nel 1981 per scoraggiare il sesso prematrimoniale e le gravidanze non desiderate. In ogni caso, recenti studi hanno dimostrato l'inefficacia di tale programma. Un altro progetto, proposto dal partito democratico e da rappresentanti del partito repubblicano, per sostenere un'educazione sessuale appropriata alle varie et\u00e0, si \u00e8 concentrato sull'offrire ai giovani informazioni sulla salute sessuale basate su concetti scientifici, cos\u00ec che essi possano prendere decisioni ponderate sulla loro sessualit\u00e0.\nNel 2006, il presidente George W.Bush decise l'allargamento dei programmi per adulti e adolescenti a favore dell'astinenza, introducendo progetti per incoraggiare gli adulti non sposati a mantenersi in astinenza fino al matrimonio.\nSostenitori e ricercatori favorevoli alla pianificazione familiare denunciarono questi progetti come irrealistici, a causa dell'aumento dell'et\u00e0 del primo matrimonio negli USA.\nPopolarit\u00e0 ed efficacia.\nL'insorgere dell'AIDS ha aiutato a ristabilire l'equilibrio circa una visione favorevole all'astinenza. Comunque, un sondaggio di 13 programmi americani di astinenza sessuale che coinvolgono pi\u00f9 di 15.000 persone dimostr\u00f2 che i soggetti proseguono comportamenti sessuali a rischio. Attualmente, si dibatte su quale sia il significato di astinenza sessuale: \u00e8 astinenza dal rapporto sessuale o da qualsiasi comportamento sessuale? Movimenti come \"True Love Waits\" (\"il vero amore pu\u00f2 aspettare\") in America, che richiede ai teenager di astenersi dal sesso prematrimoniale, hanno molte adesioni, ma i sondaggi sul comportamento sessuale evidenziano una maggiore diffusione del sesso orale.\nL'efficacia dei programmi e dei movimenti di astinenza \u00e8 dibattuta. Lo studio \"Promising the Future: Virginity Pledges and First Intercourse\" di Peter Bearman e Hanna Br\u00fcckner ha esaminato la relazione tra l'impegno alla verginit\u00e0 e il primo rapporto sessuale:\nGli effetti osservati in questo studio (e nel seguente) possono essere spiegati come mere correlazioni: gli adolescenti che sentono il desiderio di far parte di un movimento per la verginit\u00e0 \u00e8 pi\u00f9 probabile che rimangano in astinenza per varie ragioni ed \u00e8 meno probabile che abbiano una buona conoscenza della contraccezione. Le critiche all'educazione esclusiva all'astinenza citano studi che mostrano come gli adolescenti che si impegnano alla verginit\u00e0 hanno le stesse probabilit\u00e0 di copulare, ma meno probabilit\u00e0 di farlo con l'adeguata protezione. Comunque, anche questi studi mostrano che l'et\u00e0 del primo rapporto per chi si impegna alla verginit\u00e0 \u00e8 pi\u00f9 alta rispetto al resto del campione. Alcuni studi hanno mostrato che i programmi scolastici di astinenza hanno in realt\u00e0 prodotto un aumento delle gravidanze."}
{"id": "1669100", "revid": "1632387", "url": "https://it.wikipedia.org/wiki?curid=1669100", "title": "Rosegaferro", "text": "Rosegaferro \u00e8 una frazione del comune di Villafranca di Verona in provincia di Verona, con una popolazione di circa 1300 abitanti. Secondo alcuni studiosi il nome deriva dal fatto che il terreno, la campagna che circonda il paese, \u00e8 molto sassoso per cui consuma, corrode, \"rosega\" (in Veneto) il vomere degli aratri, il \"fero\".\nLa chiesa parrocchiale edificata nel 1754, venne ampliata con pianta a croce latina nel 1952."}
{"id": "1669101", "revid": "287204", "url": "https://it.wikipedia.org/wiki?curid=1669101", "title": "Jicin", "text": ""}
{"id": "1669106", "revid": "773636", "url": "https://it.wikipedia.org/wiki?curid=1669106", "title": "Chiesa di Santo Stefano (Montefioralle)", "text": "La chiesa di Santo Stefano \u00e8 un luogo di culto cattolico di Montefioralle, frazione del comune di Greve in Chianti, in provincia di Firenze, all'interno del territorio della diocesi di Fiesole.\nStoria.\nDi originaria struttura gotica, fu rimaneggiata tra il XVII e il XVIII secolo con l'aggiunta di altari barocchi e sub\u00ec altri rifacimenti nel XIX secolo.\nArchitettura e patrimonio artistico.\nNell'interno, a navata unica, ospita diverse opere di pregio. Al primo altare di destra \"Santi Michele arcangelo, Jacopo, Stefano e Domenico\", tela di Orazio Fidani datata 1647; all'altare maggiore si trova la tavola del XV secolo raffigurante \"Trinit\u00e0 e Santi\" attribuita al Maestro dell'Epifania di Fiesole; sulla sinistra la tavola raffigurante \"Annunciazione e Santi\" del Maestro di Sant'Ivo e databile tra il 1395 e il 1400; al primo altare di sinistra si trova l'opera di maggior pregio qui posta e si tratta della tavola cuspidata della \"Madonna con Bambino\" del cosiddetto Maestro di Montefioralle (secondo alcuni studiosi identificabile con Meliore di Jacopo), di scuola fiorentina e datata alla fine del Duecento.\nNella compagnia si trova un \"Crocifisso\" ligneo seicentesco e la copia ottocentesca della \"Madonna di porta Pinti\" di Andrea del Sarto."}
{"id": "1669108", "revid": "6923", "url": "https://it.wikipedia.org/wiki?curid=1669108", "title": "Gruppo Besana", "text": "Il Gruppo Besana annovera societ\u00e0, aziende agricole e opifici in Italia e all'estero (circa 2000 aziende) nella produzione, nella lavorazione e nella commercializzazione della frutta secca ed essiccata.\nIn rapporto con i principali gruppi della grande distribuzione organizzata in Europa e con primari clienti dell'industria alimentare, cn|sviluppa un giro d'affari di circa 190 milioni di euro di cui il 75% verso i mercati esteri.\nIl Gruppo Besana realizza una produzione annua di oltre 25.000 tonnellate di frutta secca ed essiccata, circa 120 milioni di piccole confezioni, impiegando complessivamente circa 450 dipendenti.\nStoria.\nViene fondata nel 1921 da Emilio Besana insieme al fratello Vincenzo la Emilio Besana &amp; Co., antesignana del Gruppo Besana. Negli anni '30 si apre ai mercati dell'America e dell'Estremo Oriente. Viene costruito un nuovo stabilimento, quello di San Gennaro Vesuviano, ancora oggi sede del Gruppo Besana.\nNel giro di 40 anni la Besana modifica il proprio core business introducendo la commercializzazione delle mandorle della Puglia e della Sicilia e successivamente, negli anni '60, con l'introduzione delle noci del Brasile, delle noci Pecan, della frutta secca essiccata, dei semi, dei pistacchi, dei pinoli, delle Macadamia e, infine, degli snack. Dal 2000 la cioccolata \u00e8 parte integrante dell'offerta Besana con Dragees e Tavolette con frutta secca ed essiccata"}
{"id": "1669113", "revid": "125420129", "url": "https://it.wikipedia.org/wiki?curid=1669113", "title": "Ponte Caffaro", "text": "Ponte Caffaro (\"Put del C\u00e0fer\" in dialetto bresciano) \u00e8 una frazione del comune di Bagolino ed \u00e8 posta a nord del Lago d'Idro nella piccola piana chiamata Pian d'Oneda, dove i fiumi Chiese e Caffaro si immettono nel lago. \u00c8 il luogo dove si combatt\u00e9 il 25 giugno 1866 la battaglia di Ponte Caffaro tra le forze garibaldine e austriache.\nIl Caffaro che d\u00e0 nome alla frazione fa da confine con la frazione di Lodrone di Storo (TN) in Trentino-Alto Adige.\nDal 1861 al 1918 qui vi passava il confine tra Regno d'Italia e Austria Ungheria, dopo che per secoli era stato il punto di confine tra Repubblica di Venezia, a cui fu sempre fedele e Contea principesca del Tirolo, dopo la parentesi napoleonica fu confine tra il Lombardo Veneto e l'Impero d'Austria.\nA Ponte Caffaro, a nord del paese si erge l'abitato di San Giacomo, poche case in cui degna di nota \u00e8 la presenza della storica Chiesa di San Giacomo di cui si hanno notizie dal'IX secolo.\nMonumenti e luoghi d'interesse.\nNei pressi si trova il sacrario militare di Monte Suello che ricorda il luogo della battaglia fra garibaldini e austriaci.\nLa chiesa parrocchiale di Ponte Caffaro, dedicata a San Giuseppe, fu costruita nel 1877 e consacrata nel 1908. L'altare maggiore, realizzato nel 1909, \u00e8 costituito da un'ossatura di marmo bianco di Carrara con specchi nella base e nei gradini dei marmi colorati. Il coro, il presbiterio, il soffitto e la pala d'altare vennero, invece, decorati nel 1941 dal pittore bresciano Vittorio Trainini.\nSulla sponda destra del Lago d'Idro, a sud-ovest del Pian d'Oneda, si trova la Chiesa di San Giacomo, citata nelle testimonianze storiche fin dal IX secolo, quando dipendeva dai benedettini del monastero di San Pietro in Monte. La Chiesa di san Giacomo contiene una copia dell'immagine della Madonna di san Luca venerata a Bagolino L'edificio sub\u00ec consistenti modifiche nel corso dei secoli: si dot\u00f2 di un pronao affrescato e, nel Settecento, le aperture e l'abside vennero rinnovati. L'unica navata rimase, invece, intatta, mantenendo le capriate del tetto sorrette da due archi a sesto acuto.\nLa facciata principale, a capanna, \u00e8 caratterizzata da tre archi a tutto sesto, di cui quello centrale \u00e8 praticabile e quelli laterali sono sovrastati da due finestre rettangolari molto semplici e austere. I pilastri e parte della facciata presentano residui di affreschi."}
{"id": "1669124", "revid": "767487", "url": "https://it.wikipedia.org/wiki?curid=1669124", "title": "Eau Claire (Wisconsin)", "text": "Eau Claire \u00e8 un comune degli Stati Uniti d'America, capoluogo della contea omonima nello Stato del Wisconsin.\nIn base al censimento del 2000, Eau Claire aveva una popolazione di 61.704, passata a 63.297 secondo una stima del 2006.\nOrigine del nome.\n\"Eau Claire\" \u00e8 la forma singolare del nome originale francese, \"Eaux Claires\", che significa \"acqua chiara\", dal fiume Eau Claire. Secondo la leggenda locale, il fiume \u00e8 stato chiamato cos\u00ec perch\u00e9 i primi esploratori francesi viaggiato attraverso la pioggia infangato fiume Chippewa, pass\u00f2 il fiume Eau Claire, hanno esclamato con entusiasmo, \"Voici l'Eau Claire! (\"Qui [\u00e8] l'acqua chiara!\"), il motto della citt\u00e0, che appare sul sigillo della citt\u00e0."}
{"id": "1669128", "revid": "767487", "url": "https://it.wikipedia.org/wiki?curid=1669128", "title": "Evgraf Stepanovi\u010d F\u00ebdorov", "text": "Biografia.\nSi deve a lui lo studio del poliedro detto icosaedro rombico."}
{"id": "1669147", "revid": "767487", "url": "https://it.wikipedia.org/wiki?curid=1669147", "title": "Il Mito New Trolls", "text": "Il Mito New Trolls \u00e8 un gruppo musicale italiano pop rock formato nel 1998 per iniziativa del chitarrista Ricky Belloni.\nStoria del gruppo.\nI tre principali componenti del gruppo, Ricky Belloni, Gianni Belleno e Giorgio Usai, hanno suonato insieme in precedenza nei New Trolls. Belloni \u00e8 entrato a far parte del gruppo nel 1976 per uscirne definitivamente nel 1995. Belleno, componente della formazione originaria, ne usc\u00ec nel 1990 mentre Usai ne fece parte dal 1977 al 1980 e poi dal 1989 al 1992.\nNel 1997, in seguito al definitivo scioglimento dei New Trolls, Belloni convince Belleno e Nico Di Palo a tornare ad esibirsi (quest'ultimo uscito dal coma il 28 febbraio 1998 in seguito ad un grave incidente stradale avuto il 15 gennaio dello stesso anno). Al gruppo, originariamente denominato I Grandi New Trolls, si uniscono anche Ricky Bolognesi (tastiere e voce), Andrea Lavelli (basso) e Max Corfini (tastiere e voce).\nNel 2002 Usai e Alex Polifrone sostituiscono Corfini e Belleno (temporaneamente uscito dal gruppo, nel quale far\u00e0 ritorno). Nel 2006 Andrea Cervetto sostituisce Lavelli e infine nel novembre del 2006 si ha il definitivo abbandono di Nico Di Palo (entrato ne La Leggenda New Trolls di Vittorio De Scalzi) e il contemporaneo rientro definitivo di Belleno.\nNel dicembre del 2007 pubblicano il loro primo lavoro, un cofanetto composto da un DVD contenente le riprese del concerto tenutosi al teatro civico di La Spezia il 3 aprile 2004 (quindi con una formazione non pi\u00f9 attuale composta da Di Palo, Belloni, Usai, Cervetto, Polifrone, Lavelli, Pozzi) e un CD contenente il suddetto live, pi\u00f9 sei brani inediti, tutti orientati verso un pop melodico, registrati dalla formazione successiva al 2006 (Belloni, Belleno, Usai, Cervetto, Polifrone).\nNel 2009 Belleno lascia nuovamente il gruppo per entrare ne La Leggenda New Trolls. Nel 2012, esce l'album \"Il Mito New Trolls\" che riporta la medesima tracklist del CD apparso nel cofanetto, con una grafica diversa e in versione economica."}
{"id": "1669151", "revid": "28592", "url": "https://it.wikipedia.org/wiki?curid=1669151", "title": "Dialettale", "text": ""}
{"id": "1669152", "revid": "132266", "url": "https://it.wikipedia.org/wiki?curid=1669152", "title": "Credenza popolare", "text": ""}
{"id": "1669157", "revid": "110157", "url": "https://it.wikipedia.org/wiki?curid=1669157", "title": "Division I 1959-1960", "text": "La Division I 1959-1960 \u00e8 stata la 57\u00aa edizione della massima serie del campionato belga di calcio disputata tra il 6 settembre 1959 e l'8 maggio 1960 e conclusa con la vittoria del K. Lierse SK, al suo terzo titolo.\nCapocannoniere del torneo fu Victor Wegria (RFC Li\u00e9geois), con 21 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLa squadra campione fu ammessa alla Coppa dei Campioni 1960-1961 e un altro club venne iscritto alla Coppa delle Fiere 1960-1961."}
{"id": "1669158", "revid": "94902", "url": "https://it.wikipedia.org/wiki?curid=1669158", "title": "RheinPark Stadion", "text": ""}
{"id": "1669159", "revid": "8596", "url": "https://it.wikipedia.org/wiki?curid=1669159", "title": "Hilary and Jackie", "text": ""}
{"id": "1669167", "revid": "75435", "url": "https://it.wikipedia.org/wiki?curid=1669167", "title": "Torre Antonia", "text": ""}
{"id": "1669168", "revid": "767487", "url": "https://it.wikipedia.org/wiki?curid=1669168", "title": "Daylight - Trappola nel tunnel", "text": "Daylight - Trappola nel tunnel (\"Daylight\") \u00e8 un film del 1996 diretto da Rob Cohen ed interpretato da Sylvester Stallone.\nTrama.\nTassista, ex dipendente dei \"Servizi Medici di Emergenza\", Kit Latura entra in azione quando, dopo un'esplosione di gas tossici, dovuti ad un incidente stradale causato da un gruppo di teppisti, un gruppo composto da dodici superstiti rimane imprigionato nel tunnel sottomarino del fiume Hudson che collega Manhattan al New Jersey.\nMentre la parte sud del tunnel \u00e8 ancora in fase di evacuazione, Kit trova al lavoro i suoi ex colleghi e li convince a mandarlo nel tunnel, convinto che poi trover\u00e0 una via di fuga. Passando per i condotti di aerazione di una stazione idrica, dopo aver bloccato temporaneamente le ventole, arriva fin sotto il tunnel sotterraneo e riesce a contare una dozzina di persone.\nInizialmente la situazione pareva essere in mano a Roy Nord che muore durante il crollo di alcuni condotti, insieme ad un carcerato. Kit per\u00f2 viene solo rimproverato dai superstiti che gli rinfacciano una sua precedente missione nel Bronx finita male.\nSubito dopo il tunnel cede e l'acqua del fiume vi penetra, allagando lentamente la galleria. Qui Kit usa degli esplosivi, rallentando il corso dell'acqua dove per\u00f2 vi rimane gravemente ferito il poliziotto George Tyrell che si rassegna alle sue condizioni e si lascia abbandonare in cambio che Kit restituisca alla fidanzata il braccialetto che le doveva regalare.\nKit riesce successivamente a trovare un passaggio e decide di provare ad uscire attraverso la stanza dove si riposavano gli operai durante la costruzione del tunnel. Qui tuttavia vi muore assiderata Eleanor tra le braccia del marito Norman.\nGrazie a dei topi, Kit ed i superstiti riescono a trovare una via di fuga ma l'ex paramedico non riesce a fuggire per la scala che li avrebbe portati sopra: infatti egli, per salvare il cane di Eleanor e Norman, precipita nelle acque che ormai stavano sovrastando tutto il tunnel.\nDopo che la ragazza Madelyne cade nel tentativo di salvarlo, Kit ordina a tutti di andare avanti mentre lui riesce a salvarsi facendo saltare con un esplosivo la parte superiore del tunnel arrivando a contatto con il fiume, insieme alla ragazza caduta precedentemente con lui. Durante il trasporto in ambulanza, il paramedico viene riassunto e incontra poi la fidanzata del poliziotto deceduto, restituendole il braccialetto. Infine tra Kit e Madelyne nasce una relazione, poich\u00e9 lei \u00e8 l'unica che non ha mai dubitato di lui.\nProduzione.\nIl film \u00e8 stato girato prevalentemente nello stato di New York, fra Croton-on-Hudson ed Ossining; altri luoghi di riprese sono stati Monterey, Milford e gli Studi di Cinecitt\u00e0 a Roma.\nAccoglienza.\nIncassi.\nLa pellicola ha incassato nel Nord America e nel resto del mondo, per un totale di .\nCritica.\nSull'aggregatore Rotten Tomatoes il film riceve il 27% delle recensioni professionali positive, definendo la performance di Stallone \"sincera e congeniale, ma tutto il resto in \"Daylight\" sembra progettato per infastidire il pubblico fino alla sottomissione\"; su Metacritic ottiene un punteggio di 72 su 100 basato su 7 recensioni."}
{"id": "1669169", "revid": "410660", "url": "https://it.wikipedia.org/wiki?curid=1669169", "title": "Un giorno per caso", "text": ""}
{"id": "1669173", "revid": "767487", "url": "https://it.wikipedia.org/wiki?curid=1669173", "title": "Qualcosa di personale", "text": "Qualcosa di personale (\"Up Close &amp; Personal\") \u00e8 un film di Jon Avnet del 1996.\nTrama.\nGiunta a Miami dal Nevada l'ambiziosa Sally Atwater si guadagna la fiducia di Warren Justice, caporedattore di un network tv locale, come segretaria di redazione. Dopo il rituale utilizzo nel servizio meteo, in cui la ribattezza a sorpresa Tally, nomignolo che le affibbiavano da bambina, Warren porta Tally ai servizi pi\u00f9 importanti, insegnandole i trucchi del mestiere e conquistando il suo affetto, anche aiutandola materialmente in una spinosa questione familiare. Tally apprende velocemente finch\u00e9, dopo un litigio in diretta con il collega Rob Sullivan durante il telegiornale, si inimica il proprietario della rete, si dimette e tramite l'agente Bucky Terranova accetta un incarico a Filadelfia dove per\u00f2 l'ambiente di lavoro dominato da Marcia Mac Grath, reporter tanto celebre quanto snob, offusca il suo talento. Warren, a sua volta dimessosi, la raggiunge e fra i due nasce l'amore, complicato per\u00f2 dal carattere orgoglioso dell'uomo che non accetta l'aiuto di lei per trovare un altro incarico adeguato."}
{"id": "1669175", "revid": "767487", "url": "https://it.wikipedia.org/wiki?curid=1669175", "title": "Angeli e insetti", "text": "Angeli e insetti (\"Angels &amp; Insects\") \u00e8 un film del 1995 diretto da Philip Haas, tratto dal racconto \"Morpho Eugenia\" di A.S. Byatt.\n\u00c8 stato presentato in concorso al 48\u00ba Festival di Cannes."}
{"id": "1669176", "revid": "767487", "url": "https://it.wikipedia.org/wiki?curid=1669176", "title": "L'agguato - Ghosts from the Past", "text": "L'agguato - Ghosts from the Past (\"Ghosts of Mississippi\") \u00e8 un film del 1996 diretto da Rob Reiner.\nTrama.\nMedgar Evers, attivista dei diritti civili e segretario dell'associazione nazionale per l'avanzamento della gente di colore, viene ucciso con un colpo di fucile alla schiena. Dell'omicidio viene accusato Byron De La Beckwith, sostenitore della supremazia dei bianchi, ma dopo due processi conclusi con un non verdetto della giuria viene rilasciato e l'episodio sembra essersi concluso senza una sentenza definitiva. Trent'anni dopo Bobby Delaughter, assistente del procuratore distrettuale, riesce a far riaprire il caso, aiutato dalla vedova Myrlie.\nIn uno stato ancora fortemente razzista, la causa intrapresa da Bobby, rischia di compromettere il proprio matrimonio, di interrompere una brillante carriera e di mettere in pericolo moglie e figli ma, con grande coraggio, va avanti, riporta in luce prove trascurate a suo tempo e, infine, fa tornare al banco degli imputati Byron, ormai invecchiato ma ancora pronto a proclamare la propria innocenza. Stavolta per\u00f2 il verdetto \u00e8 di colpevolezza."}
{"id": "1669177", "revid": "410660", "url": "https://it.wikipedia.org/wiki?curid=1669177", "title": "L'agguato (film 1996)", "text": ""}
{"id": "1669179", "revid": "729019", "url": "https://it.wikipedia.org/wiki?curid=1669179", "title": "Guerra di re Giorgio", "text": "La guerra di Re Giorgio (1744 - 1748) \u00e8 il nome dato alle operazioni svoltesi nel Nord America facenti parte della guerra di successione austriaca. L'appellativo viene utilizzato solo negli Stati Uniti. In Gran Bretagna, Canada, e Francia questa guerra \u00e8 considerata semplicemente come parte della guerra di successione austriaca, senza utilizzare un nome a parte. Fu la terza delle quattro guerre franco-indiane.\nLa guerra dell'orecchio di Jenkins inizi\u00f2 ufficialmente quando il comandante di un vascello mercantile inglese, certo Robert Jenkins, raccont\u00f2 alla Camera dei comuni che sette anni prima il comandante spagnolo di una nave guarda-costa, durante una perquisizione contro il contrabbando, gli avrebbe tagliato l'orecchio (che egli mostr\u00f2 nell'aula, avendolo tenuto sotto alcol) dicendogli di portarlo al suo re, Giorgio II. La guerra scoppi\u00f2 nel 1739 tra spagnoli e britannici e si limit\u00f2 al mare dei Caraibi e alla colonia britannica della Georgia. Precipit\u00f2 poi nella guerra di re Giorgio nel 1744, quando i francesi si schierarono al fianco della Spagna.\nNel 1745 le forze coloniali inglesi nell'assedio di Louisbourg presero la fortezza francese di Louisbourg sull'isola del Capo Bretone. Il 28 novembre 1745 i francesi con i loro alleati indiani distrussero il villaggio di Saratoga, (nell'odierno Stato di New York), uccidendo e catturando pi\u00f9 di un centinaio di persone. Tutti gli insediamenti a nord di Albany vennero abbandonati. Nel luglio 1746 gli Irochesi e le forze intercoloniali si radunarono a nord di New York per preparare un attacco contro il Canada, ma le truppe regolari inglesi non arrivarono mai e l'attacco fu sospeso. Le truppe rimasero accampate ad Albany l'intero inverno e nemmeno nel 1747 riuscirono ad organizzarsi per procedere contro il Canada. Nel 1748, gli indiani alleati dei francesi attaccarono Schenectady (stato di New York).\nLe perdite di uomini in Massachusetts negli anni 1745-1746 \u00e8 stato stimato come l'8% della colonia di uomini adulti.\nConseguenze.\nLa fortezza di Louisbourg fu restituita alla Francia con il Trattato di Aquisgrana del 1748, in cambio della citt\u00e0 di Madras in India, che i francesi avevano tolto agli inglesi. Con il trattato di pace, vennero ristabilite le frontiere delle colonie allo \"status\" precedente la guerra. Nella sostanza non venne mitigata l'inimicizia tra Francia e Gran Bretagna e tra le rispettive colonie, n\u00e9 si risolsero le controversie territoriali. L'Austria spost\u00f2 la sua fedelt\u00e0 dalla Gran Bretagna verso la Francia, mentre la Gran Bretagna si alle\u00f2 con la Prussia e la Russia. I combattimenti ripresero nel 1754 in Nord America con lo scoppio della guerra franco-indiana, che si diffuse due anni pi\u00f9 tardi in Europa con la guerra dei sette anni."}
{"id": "1669182", "revid": "767487", "url": "https://it.wikipedia.org/wiki?curid=1669182", "title": "I colori della vittoria", "text": "I colori della vittoria (\"Primary Colors\") \u00e8 un film del 1998 diretto da Mike Nichols, tratto dall'omonimo romanzo a chiave \"Primary Colors: A Novel of Politics\" del 1996, ispirato a Bill Clinton.\n\u00c8 stato presentato fuori concorso al 51\u00ba Festival di Cannes.\nTrama.\nHenry Burton, giovane idealista nipote di un \"leader\" che ha combattuto per i diritti civili, decide di partecipare, sia pure dopo molte incertezze, alla campagna per le elezioni primarie del partito democratico in favore di Jack Stanton, governatore di uno stato del sud.\nDel \"team\" fanno parte anche: sua moglie Susan, Libby Holden, ex compagna di \"college\" di Jack (fanaticamente legata alla causa, dichiaratamente omosessuale e decisissima a risolvere ogni problema) e la giovane Daisy Green, scelta come consulente per i \"massmedia\" e Richard Jemmons, stratega tanto brillante quanto improbabile; soprattutto ci sono gli Stanton, travolgenti nel carattere, pieni di entusiasmo e decisi a vincere per entrare nella storia.\nLa campagna elettorale va avanti freneticamente e gli umori cambiano in rapida successione. Gli scandali sessuali sono quelli che pi\u00f9 mettono in difficolt\u00e0 il \"team\": prima una segretaria denuncia una relazione extraconiugale con Jack e poi il padre di una ragazzina di colore dichiara addirittura che la figlia \u00e8 incinta di Stanton; questi scandali vengono messi a tacere con enorme fatica ma purtroppo Libby, a causa della profonda delusione per l'accaduto si suicida. Successivamente, durante una tribuna politica televisiva, il candidato avversario ha un malore e, ricoverato in ospedale, \u00e8 costretto a rinunciare al proseguimento della campagna. Il nuovo candidato viene per\u00f2 incastrato dallo \"staff\" di Jack grazie a un \"dossier\" su un traffico di cocaina.\nLa campagna elettorale \u00e8 andata avanti senza esclusione di colpi ed Henry, duramente provato, vorrebbe dimettersi ma Jack lo convince a rimanere. Arrivano finalmente le elezioni, Stanton viene eletto presidente ed Henry \u00e8 tra coloro a cui stringe la mano il giorno della vittoria.\nRiconoscimenti.\nPremio oscar 1999 - \"Nomination\" a Kathy Bates come migliore attrice non protagonista."}
{"id": "1669183", "revid": "14896158", "url": "https://it.wikipedia.org/wiki?curid=1669183", "title": "Canone Buddhista", "text": ""}
{"id": "1669186", "revid": "122955098", "url": "https://it.wikipedia.org/wiki?curid=1669186", "title": "Woolwich", "text": "Woolwich ( oppure ) \u00e8 un quartiere situato a sud-est di Londra, nel borgo reale di Greenwich. Si trova lungo il lato meridionale del fiume Tamigi, bench\u00e9 la piccola exclave di North Woolwich, oggi appartenente al borgo londinese di Newham, sia collocata sul lato settentrionale del fiume.\n\u00c8 conosciuto per essere un punto di attraversamento del fiume, potendo mettere a disposizione un traghetto detto Woolwich Ferry (e il meno conosciuto Woolwich foot tunnel) per North Woolwich, e per essere stato sede della Woolwich Building Society (che oggi sorge a Bexleyheath e appartiene alla Barclays plc).\nVi si trova anche il Royal Arsenal, ex fabbrica di armi da cui trasse il nome l'.\nStoria.\nPer un millennio Woolwich fu una parrocchia del Kent nella diocesi di Rochester. Parte della centena di Blackheath, fu solo con la costituzione del Metropolitan Board of Works che venne coinvolta nelle vicende della capitale. Con la riforma amministrativa del 1900 della Contea di Londra, creata undici anni prima, il borgo metropolitano di Woolwich annesse Eltham e Plumstead, mentre nel 1965 trov\u00f2 la sua attuale collocazione nel borgo londinese di Greenwich.\nViolenze.\nIl 22 maggio 2013, Woolwich \u00e8 stato scena di un brutale assassinio: due uomini, sospetti terroristi musulmani, armati di machete e mannaie, hanno ucciso un soldato del Royal Arsenal, Lee Rigby, in una strada del distretto, dopo aver urlato \"Allahu akbar\". I due assassini sono stati colpiti dalla polizia e trasportati in ospedale. L'omicidio \u00e8 stato descritto da David Cameron, il primo ministro britannico, come \"davvero sconvolgente\" e \"il delitto pi\u00f9 spaventoso, una cosa mai successa prima\".\nWoolwich fu molto colpita dalle rivolte del 2011, con molti negozi saccheggiati e molti edifici incendiati, di cui 2 furono completamente demoliti, tra cui il centralissimo pub The Great Harry, poi completamente ricostruito e oggi aperto.\nSport.\nQui nacque l'Arsenal FC, ma da oltre un secolo la societ\u00e0 si \u00e8 trasferita a Londra Nord. Comunque rimane il cannone a simboleggiare che si tratta di una societ\u00e0 nata con gli operai del Royal Arsenal di Woolwich."}
{"id": "1669189", "revid": "28592", "url": "https://it.wikipedia.org/wiki?curid=1669189", "title": "Haitiani", "text": ""}
{"id": "1669190", "revid": "599013", "url": "https://it.wikipedia.org/wiki?curid=1669190", "title": "El Monte", "text": ""}
{"id": "1669191", "revid": "125025477", "url": "https://it.wikipedia.org/wiki?curid=1669191", "title": "Capo dello stato maggiore congiunto", "text": "Il capo dello stato maggiore congiunto delle forze armate statunitensi (in inglese: Chairman of the Joint Chiefs of Staff) \u00e8 per legge l'ufficiale di rango pi\u00f9 elevato delle forze armate degli Stati Uniti d'America. Presiede il Comitato dei capi di stato maggiore delle cinque forze armate statunitensi (esercito, Marines, marina, aviazione e Forze spaziali, oltre al capo della Guardia nazionale).\n\u00c8 nominato dal Segretario della difesa degli Stati Uniti d'America ed \u00e8 il principale consigliere militare del presidente degli Stati Uniti. Presiede le riunioni e coordina il \"Joint Chiefs of Staff\" composto dai capi dello stato maggiore delle singole forze armate. Il capo di stato maggiore congiunto delle forze armate ha i suoi uffici al Pentagono.\nBench\u00e9 la funzione del capo di stato maggiore congiunto delle forze armate degli Stati Uniti sia importante e prestigiosa, n\u00e9 il presidente degli USA, n\u00e9 i componenti dello Stato maggiore congiunto hanno autorit\u00e0 di comando sulle unit\u00e0 combattenti, che dipendono dalle singole forze armate."}
{"id": "1669193", "revid": "438678", "url": "https://it.wikipedia.org/wiki?curid=1669193", "title": "Madre India", "text": "Madre India (Hindi: \u092e\u0926\u0930 \u0907\u0923\u094d\u0921\u093f\u092f\u093e) \u00e8 un film di Mehboob Khan del 1957, remake a colori di un altro film dello stesso regista, Aurat del 1940. Fu nominato all'Oscar al miglior film straniero.\nTrama.\nIl film si apre con l'inaugurazione di un nuovo canale idrico in un villaggio rurale indiano, e a presenziare c'\u00e8 Radha, la \"madre\" del villaggio. Da qui inizia un lungo flashback che narra dell'esperienza di vita della donna, costretta a vivere in miseria a causa delle pressioni sulla propria famiglia acquisita di un usuraio senza scrupoli, che si approfitta dell'analfabetismo degli abitanti del villaggio.\nDopo aver perso gran parte dei loro averi, il marito di Radha perde l'uso delle braccia, e lascia il villaggio per non essere di peso alla famiglia. Poco dopo la suocera di Radha muore di vecchiaia, lasciando la giovane donna a crescere da sola i figlioletti, finch\u00e9 una terribile alluvione non colpisce il villaggio, e distrugge tutto ci\u00f2 che le era rimasto, e lasciandole solo due figli in vita, i piccoli Ramu e Birju. \nNonostante tutto, insieme riuscirono a ricostruire qualcosa e a poter garantire una vita tranquilla, nonostante i continui soprusi dell'usuraio; per\u00f2 Birju, crescendo, svilupp\u00f2 un carattere molto inquiet\u00f2 e divenne partecipe di vari attriti con le donne del villaggio, fino al punto di aggredire la figlia dell'usuraio durante la festa dell'Holi per riavere indietro dei bracciali appartenuti alla madre tempo addietro, cos\u00ec fu cacciato dal villaggio, dove torn\u00f2 tempo dopo come bandito, in occasione del matrimonio della ragazza, per compiere la sua vendetta, uccidendo l'usuraio. Nel culmine della sua vendetta, Birju rapisce la figlia dell'usuraio per violentarla, ma viene fermato dalla madre che, con un gesto estremo, gli toglie la vita, salvando l'onore del villaggio."}
{"id": "1669194", "revid": "2056951", "url": "https://it.wikipedia.org/wiki?curid=1669194", "title": "Torrance", "text": ""}
{"id": "1669199", "revid": "56818", "url": "https://it.wikipedia.org/wiki?curid=1669199", "title": "Ernia jatale", "text": ""}
{"id": "1669201", "revid": "729019", "url": "https://it.wikipedia.org/wiki?curid=1669201", "title": "Isola di Re Guglielmo", "text": "L\u2019isola di Re Guglielmo (in inglese \"King William Island\", in inuktitut \"Qikiqtaq\") \u00e8 un'isola dell'arcipelago artico canadese, nel territorio del Nunavut. Ha una superficie di 13.111\u00a0km\u00b2, il che la rende la 61\u00aa isola pi\u00f9 grande del mondo e la 15\u00aa del Canada. La sua popolazione, secondo le stime del 2011, era di 1.324 abitanti.\nGeografia.\nLo stretto di James Ross e lo stretto Rae la separano a est dalla Boothia. A nord-ovest c'\u00e8 lo stretto Victoria che la separa dall'isola Victoria, a sud-ovest lo stretto Alessandra la separa dall'isola della Royal Geographical Society. Oltre lo stretto Simpson, a sud, c'\u00e8 la penisola Adelaide, mentre il golfo della Regina Maud \u00e8 a sud-ovest.\nStoria.\nL'isola, a lungo occupata dal popolo Inuit, era originariamente conosciuta come \"terra di Re Guglielmo\", nome datole nel 1830 da John Ross \u2013 inizialmente persuaso che si trattasse di una penisola \u2013 in onore del regnante britannico Guglielmo IV. Nel 1903, l'esploratore Roald Amundsen, cercando il passaggio a nord-ovest, navig\u00f2 attraverso lo stretto di James Ross fermandosi in un porto naturale sulla costa sud dell'isola. L\u00ec, incapace di procedere a causa di ghiaccio, trascorse gli inverni del 1903-4 e del 1904-5. Nelle acque della piccola Terror Bay, posta lungo la costa sud-occidentale dell'isola, i ricercatori della fondazione canadese Arctic Research Foundation hanno annunciato nel 2016 il ritrovamento del relitto della HMS Terror, uno dei velieri che presero parte alla spedizione perduta di Franklin."}
{"id": "1669202", "revid": "438678", "url": "https://it.wikipedia.org/wiki?curid=1669202", "title": "Salaam Bombay!", "text": "Salaam Bombay! \u00e8 un film del 1988 diretto da Mira Nair.\nFu nominato all'Oscar al miglior film in lingua straniera.\nPresentato nella Quinzaine des R\u00e9alisateurs al 41\u00ba Festival di Cannes, ha vinto la Cam\u00e9ra d'or come miglior opera prima.\nTrama.\nKrisna, inserviente adolescente in un circo, viene allontanato con uno stratagemma dai datori di lavoro e abbandonato al suo destino, sicch\u00e9 si trova costretto a emigrare nella vicina megalopoli di Bombay. \u00c8 stato allontanato dalla famiglia perch\u00e9 possa guadagnare cinquecento rupie per risarcire il fratello, al quale ha incendiato il ciclomotore. Giunto a destinazione, viene derubato da dei coetanei ma, pur di riprendersi il maltolto, li segue e vi fa amicizia. Inizia a condurre una vita di strada, tra lavori saltuari e piccoli furti, affiancato da Chillum, pi\u00f9 grande e tossicodipendente, la piccola Manju e i suoi genitori, lo spacciatore Baba e la prostituta Rekha. Krisna cerca di sopravvivere, spinto dal desiderio di tornare presso la famiglia. Un giorno Chillum muore per overdose e il denaro di Krisna \u00e8 stato trafugato, con ogni probabilit\u00e0 dal giovane per drogarsi, poi Krisna e i suoi amici sono arrestati dalla polizia: lui riesce a fuggire, ma Manju viene privata della patria potest\u00e0. In una violenta lite tra Baba e Rekha, Krisna pugnala mortalmente l'uomo alle spalle per vendicarsi e difendere Rekha, prendendola con s\u00e9, ma un'immensa processione in strada in onore di Ganesh, li separa irrevocabilmente: Krisna si ritrova ancora una volta solo."}
{"id": "1669205", "revid": "339392", "url": "https://it.wikipedia.org/wiki?curid=1669205", "title": "Presidente dello Stato Maggiore Congiunto", "text": ""}
{"id": "1669206", "revid": "438678", "url": "https://it.wikipedia.org/wiki?curid=1669206", "title": "Nove vite", "text": "Nove vite \u00e8 un film di Arne Skouen del 1957. Fu nominato all'Oscar al miglior film straniero.\nTrama.\nIn un ospedale, la stenografa incaricata di raccogliere la testimonianza del degente Jan Baalsrud inizia ad ascoltare il suo resoconto.\nUn drappello di combattenti norvegesi, provenienti dalle Shetland sbarca sulla costa della madrepatria per portare a termine una missione di sabotaggio contro gli occupanti nazisti, durante la seconda guerra mondiale. Essi vengono traditi dal collaborazionista Hansen, cosicch\u00e9 i tedeschi li attaccano: i norvegesi riescono a far saltare la propria imbarcazione prima di disperdersi sulla terraferma, dove sono facile bersaglio dei soldati del \"Reich\", che in breve tempo li decimano. Solo uno di loro sfugge al fuoco nemico, Jan Baalsrud, che, da allora, costantemente sotto il mirino dei tedeschi, inizia la propria odissea per portarsi verso la neutrale Svezia.\nLa prima ad accoglierlo nella propria casa, sfidando la sorveglianza nazista, \u00e8 la levatrice locale, che comincia a prestargli aiuto. Ma Jan, consapevole di costituire un rischio per i civili che hanno contatti con lui, lascia la sua abitazione in fretta per incamminarsi verso la catena montuosa di confine. Giunge sfinito alla baita di Henrik, che gli offre un passaggio in barca e lo munisce di sci per continuare la fuga.\nDopo una settimana di marcia sotto la neve, afflitto da tormente, slavine e miraggi, colpito da cecit\u00e0 da neve e con un principio di congelamento arriva alla casa di Agnes e Martin, che abitano col loro figlioletto piccolo ed il nonno. Qui, mentre si aspetta invano il dottore, impossibilitato a muoversi con la celerit\u00e0 richiesta, Jan arriva addirittura ad amputarsi da s\u00e9 stesso le dita dei piedi, ormai in gangrena. Da allora, momentaneamente cieco ed impossibilitato a camminare, sar\u00e0 portato a peso da diversi abitanti del villaggio su una slitta, a modo di barella, su per gli aspri pendii nevosi delle montagne che lo separano dalla Svezia. I conduttori di slitta possono trasportarlo solo per poche ore al giorno, per non far nascere sospetti presso i nazisti, che pattugliano i dintorni e compiono ispezioni casa per casa.\nIl primo giorno, giunti in quota, abbandonano Jan, assicurato alla slitta, in una buca nella neve, dandosi appuntamento per il giorno dopo, per continuare il viaggio. Ma una serie di circostanze impedisce ai soccorritori di tornare da Jan per un'intera settimana, per cui quando Agnes e Martin risalgono la montagna sono convinti di trovare un cadavere. Ma Jan \u00e8 sorprendentemente ancora vivo, e, tutto sommato, lucido. lo stesso modo di procedere viene adottato nelle settimane seguenti, con Jan di volta in volta depositato in una buca a sempre maggior quota e rifornito di vettovaglie, nel tacito consenso di gran parte della popolazione locale.\nJan, dopo lunghi giorni, nella sua buca, colto da allucinazioni, presentendo la sua vita futura, sempre ammettendo che ve ne sia una, come disabile, pensa pi\u00f9 di una volta di spararsi con l'arma che ha sempre con s\u00e9. Un giorno una figura con un variopinto abbigliamento fa capolino nel bivacco di Jan, che fatica a rendersi conto che si tratta di una persona in carne ed ossa: \u00e8 un pastore lappone, d'accordo con i soccorritori, che sta conducendo il proprio gregge oltre il monte, per la tradizionale transumanza . Adagiato sulla slitta trainata dalle renne Jan copre l'ultimo tratto che lo separa dalla Svezia, mentre i tedeschi gli sono alle calcagna fino all'ultimo minuto."}
{"id": "1669207", "revid": "183114", "url": "https://it.wikipedia.org/wiki?curid=1669207", "title": "Caduta dell'impero romano", "text": ""}
{"id": "1669208", "revid": "486946", "url": "https://it.wikipedia.org/wiki?curid=1669208", "title": "Regni barbarici", "text": ""}
{"id": "1669209", "revid": "643494", "url": "https://it.wikipedia.org/wiki?curid=1669209", "title": "Inglewood (California)", "text": "Inglewood \u00e8 una citt\u00e0 situata nella parte sud-ovest della contea di Los Angeles, nello stato della California, Stati Uniti, a sud-ovest del centro della citt\u00e0 di Los Angeles.\nLa citt\u00e0 \u00e8 stata costituita il 14 febbraio 1908. Al censimento del 2000, aveva una popolazione di abitanti, scesi a 109.419 secondo i dati del 2018.\nStoria.\nThe Forum.\nInglewood ospita il Forum, un impianto sportivo inaugurato nel 1967 noto soprattutto per aver ospitato per oltre trent'anni le partite dei Los Angeles Lakers e, insieme al Madison Square Garden di New York, uno degli impianti sportivi coperti pi\u00f9 conosciuti degli Stati Uniti d'America.\nL'impianto \u00e8 stato sede dei tornei di pallacanestro, sia maschile sia femminile dei Giochi Olimpici estivi 1984.\nOltre ad eventi sportivi, ha ospitato numerosi concerti di musica leggera. Dopo che nel 1999 i Lakers hanno abbandonato l'impianto preferendo lo Staples Center, nel 2000, il Forum fu acquistato dalla \"Faithful Central Bible Church\", una congregazione che vi offici\u00f2 regolarmente le sue funzioni religiose ogni giorno festivo. Nel 2010 fu rilevato dalla Madison Square Garden Company con l'intenzione di trasformare l'impianto in una sede dedicata ai concerti.\nNFL.\nAttualmente \u00e8 in costruzione il nuovo e moderno stadio dei Los Angeles Rams e Los Angeles Chargers, che militano nella National Football League.\nL'inaugurazione del \"SoFi Stadium\" \u00e8 prevista per luglio 2020.\nAmministrazione.\nGemellaggi.\nInglewood \u00e8 gemellata con:"}
{"id": "1669210", "revid": "438678", "url": "https://it.wikipedia.org/wiki?curid=1669210", "title": "L'arciere di ghiaccio", "text": "L'arciere di ghiaccio (titolo originale in sami: \"Ofela\u0161\"; in Norvegese: \"Veiviseren\"; titolo inglese: \"Pathfinder\") \u00e8 un film di Nils Gaup del 1987, basato su un'antica leggenda Sami (o, come si dice pi\u00f9 comunemente ma in modo non del tutto corretto, Lappone). Ebbe la nomination all'Oscar quale miglior film straniero.\nTrama.\nAigin, un giovane lappone, assiste impotente alla strage dei suoi famigliari da un gruppo di predoni, i \"Tsjudie\". Mentre gli uomini stanno gettando i cadaveri in un lago gelato, viene scoperto e fugge in un villaggio non molto distante dal suo igloo, inseguito dagli uomini, venendo ferito da uno di loro. Gli abitanti del villaggio lo accusano di aver portato la sciagura nel loro paese e si preparano a partire, mentre Aigin viene curato dalla bella Paiblin, che s'innamora di lui. Il giorno dopo gran parte del villaggio parte, ma Aigin rimane nel posto con alcuni uomini del villaggio, che lo vogliono aiutare nella sua guerra contro i predoni. Di notte l'indovino Raste tenta di dissuaderlo dall'impresa, non venendo ascoltato da Aigin, che \u00e8 poi costretto ad assistere alla disfatta dei suoi amici, trucidati dai Tsjudie.\nLocation.\nGirato presso Kautokeino, comune norvegese della contea di Finnmark (la quale costituisce parte della Lapponia), diverse sequenze sono state filmate sul famoso altopiano \"Finnmarksvidda\" dove la temperatura media \u00e8 inferiore ai -47\u00a0\u00b0C.\nEdizione italiana.\nDistribuito in Italia nel febbraio 1989, con doppiaggio affidato alla C.D.C., \u00e8 uscito in VHS per l'etichetta Vivivideo nel 1990.\nCritica.\n\u00abLa leggenda epica di un giovane eroe lappone, ardimentoso e umano, che intorno al mille salva la sua gente dall'incursione di predatori feroci e spietati, divenendo custode di tradizioni e costumi riccamente umani ed emblema di una fantasiosa e poetica spiritualit\u00e0. [...] Il protagonista esordiente - poco pi\u00f9 che un fanciullo - Mikkel Gaup, interpreta con fiero dinamismo la figura dell'eroe, duramente temprato dagli elementi e dalle avversit\u00e0, ma dall'animo pieno di sensibilit\u00e0 e di poesia, sentimenti che trapelano attraverso l'intensit\u00e0 di uno sguardo straordinariamente espressivo. La scenografia immerge quasi sensibilmente lo spettatore nelle sconfinate distese innevate della Lapponia e la colonna sonora ne fa come percepire al vivo i silenzi misteriosi, rotti da pochi suoni naturali e dalle voci dure e gutturali, minacciose e incomprensibili, dei predatori sempre incombenti [...]\u00bb "}
{"id": "1669211", "revid": "88740", "url": "https://it.wikipedia.org/wiki?curid=1669211", "title": "Downey", "text": ""}
{"id": "1669214", "revid": "47767", "url": "https://it.wikipedia.org/wiki?curid=1669214", "title": "Voula Patoulidou", "text": ""}
{"id": "1669215", "revid": "767487", "url": "https://it.wikipedia.org/wiki?curid=1669215", "title": "Gli angeli della domenica", "text": "Gli angeli della domenica (\"S\u00f8ndagsengler\") \u00e8 un film di Berit Nesheim del 1996. Fu candidato all'Oscar al miglior film straniero."}
{"id": "1669220", "revid": "110157", "url": "https://it.wikipedia.org/wiki?curid=1669220", "title": "Luchovicy", "text": "Luchovicy (anche come \"Luhovicy\", \"Lukhovicy\", \"Lukhovitsy\") \u00e8 una cittadina della Russia europea centrale (oblast' di Mosca), situata 135 km a sudest della capitale sulle sponde del fiume Oka; \u00e8 il capoluogo amministrativo del distretto omonimo.\nAttestata per la prima volta nell'anno 1594 con il nome di \"Gluchovi\u010di\", propriet\u00e0 (\"vot\u010dina\") dell'arcivescovo di Rjazan'; chiamata \"Luchovi\u010di\" verso la met\u00e0 degli anni venti, ottiene lo \"status\" di citt\u00e0 con l'attuale nome nel 1957.\nNel vicino villaggio di \"Dedinovo\" \u00e8 localizzata un'importante fabbrica per la costruzione di imbarcazioni fluviali.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1669222", "revid": "1873017", "url": "https://it.wikipedia.org/wiki?curid=1669222", "title": "Campionati mondiali di karate 1977", "text": "La 4\u00aa edizione dei campionati mondiali di karate si \u00e8 disputata a Tokyo nel 1977. Prevedeva solo due prove maschili. Alla competizione hanno partecipato 400 karateka provenienti da 47 paesi del mondo."}
{"id": "1669223", "revid": "80339", "url": "https://it.wikipedia.org/wiki?curid=1669223", "title": "Luhovicy", "text": ""}
{"id": "1669224", "revid": "80339", "url": "https://it.wikipedia.org/wiki?curid=1669224", "title": "Lukhovicy", "text": ""}
{"id": "1669225", "revid": "80339", "url": "https://it.wikipedia.org/wiki?curid=1669225", "title": "Lukhovitsy", "text": ""}
{"id": "1669226", "revid": "80339", "url": "https://it.wikipedia.org/wiki?curid=1669226", "title": "Luhovitsy", "text": ""}
{"id": "1669227", "revid": "438678", "url": "https://it.wikipedia.org/wiki?curid=1669227", "title": "La strada lunga un anno", "text": "La strada lunga un anno \u00e8 un film di Giuseppe De Santis del 1958. Fu candidato all'Oscar al miglior film straniero.\nTrama.\nZagora \u00e8 un isolato paesino di montagna. Guglielmo, disoccupato, ha un'idea: costruire una strada che colleghi il paese con la costa. Nonostante nessuno lo paghi e nonostante la diffidenza e i contrasti con i suoi compaesani \u00e8 convinto che in ogni caso, se continua con il lavoro, qualche cosa accadr\u00e0.\nProduzione.\nIl film \u00e8 stato girato in Istria, e in Dalmazia precisamente a Sinj, . Il film ha molte scene corali di enorme impatto grazie al formato panoramico.\nCritica.\nIl Mereghetti. Dizionario dei film (1993): *\u00bd"}
{"id": "1669228", "revid": "124183710", "url": "https://it.wikipedia.org/wiki?curid=1669228", "title": "Falso positivo e falso negativo", "text": "In statistica il falso positivo, analogo allerrore di primo tipo, \u00e8 il risultato di un test che porta erroneamente ad accettare l'ipotesi sulla quale esso \u00e8 stato condotto. Da notare che pu\u00f2 indurre in confusione l'utilizzo dell'ipotesi nulla (\"H\"0); l'ipotesi nulla \u00e8 opposta alla tesi. Come si vede dalla tabella, ipotesi nulla (\"H\"0) vera significa che il test \u00e8 negativo.\nIl falso negativo, analogo all'errore di secondo tipo, \u00e8 il risultato di un test che porta erroneamente a rifiutare l'ipotesi sulla quale esso \u00e8 stato condotto.\nPi\u00f9 in generale, in qualunque ambito in cui si presenti una decisione predittiva binaria (vero o falso), un falso positivo indica che \u00e8 stato erroneamente segnalato come vero (positivo al test) qualcosa che in realt\u00e0 non lo \u00e8, mentre un falso negativo indica che \u00e8 stato erroneamente segnalata come assente una caratteristica che in realt\u00e0 \u00e8 presente. Un esempio in informatica \u00e8 un antivirus che considera erroneamente dannoso un programma innocuo, generando un falso allarme (falso positivo), mentre se un programma dannoso fosse identificato come innocuo si avrebbe un falso negativo.\nAltri termini.\nIn medicina e in statistica viene analizzata la capacit\u00e0 di un test di evitare i falsi positivi, e di riconoscere l'ipotesi quando \u00e8 valida, dai punti di vista inferenziale e probabilistico.\nIn medicina, dove solitamente viene ipotizzata una malattia, un falso positivo indica un risultato positivo del test nonostante la condizione (ad esempio una gravidanza) non sia presente. I falsi negativi possono fornire un messaggio falsamente rassicurante ai pazienti e ai medici che la malattia sia assente quando invece \u00e8 presente. Questo a volte porta a un trattamento inadeguato sia del paziente che della sua malattia. Un esempio comune \u00e8 quello di affidarsi a test di stress cardiaco per rilevare l'aterosclerosi coronarica, sebbene i test di stress cardiaco siano noti solo per rilevare i limiti del flusso sanguigno arterioso coronarico a causa di stenosi avanzata.\nIn particolare, la specificit\u00e0 di un test misura la sua capacit\u00e0 di analizzare dei soggetti sani (ipotesi sbagliata), ovvero la frequenza con cui non vengano attribuiti falsi positivi; la predittivit\u00e0 del test misura invece la validit\u00e0 dei risultati \"positivi\", ovvero la frequenza con cui sono veri.\nI falsi negativi producono problemi gravi e controintuitivi, specialmente quando si cerca la condizione. Se un test con una percentuale di falsi negativi di solo il 10% viene utilizzato per testare una popolazione con un tasso di occorrenza reale del 70%, molti dei negativi rilevati dal test saranno falsi. I falsi positivi possono anche produrre problemi gravi e controintuitivi quando viene cercata la condizione, come nello screening. Se un test ha un tasso di falsi positivi di uno su diecimila, ma solo uno su un milione di campioni (o persone) \u00e8 positivo, la maggior parte dei positivi rilevati da quel test sar\u00e0 falsa. La probabilit\u00e0 che un risultato positivo osservato sia un falso positivo pu\u00f2 essere calcolata usando il teorema di Bayes.\nIn statistica viene considerata, in maniera simile alla specificit\u00e0, la probabilit\u00e0 che ha un test di commettere un errore di secondo tipo quando l'ipotesi \"H0\" \u00e8 sbagliata, ovvero la probabilit\u00e0 che della popolazione che non verifica l'ipotesi venga scelto un campione casuale all'interno della regione di accettazione.\nLa probabilit\u00e0 di un test di compiere un errore (di secondo tipo) quando l'ipotesi nulla \u00e8 falsa, \u00e8\nQuesta probabilit\u00e0 non \u00e8 in genere calcolabile, a meno che l'ipotesi alternativa \"H\"1 indichi una precisa legge di probabilit\u00e0.\nDiminuendo la regione di accettazione e aumentando la regione di rifiuto, l'ipotesi nulla \"H\"0 verr\u00e0 rifiutata \"pi\u00f9 spesso\", quindi si potranno verificare pi\u00f9 errori del primo tipo ma meno errori del secondo tipo (la linea verticale nel diagramma si sposta verso sinistra), e viceversa.\nLa probabilit\u00e0 di commettere un errore di primo tipo quando l'ipotesi \"H0\" \u00e8 valida \u00e8 detta significativit\u00e0 di un test, ovvero la probabilit\u00e0 che della popolazione che verifica l'ipotesi venga scelto un campione casuale all'interno della regione di rifiuto:\nSpesso viene scelta come \"H\"0 una precisa legge di probabilit\u00e0 in mezzo ad altre, e questo rende possibile calcolare \u03b1; in genere non \u00e8 invece possibile calcolare esattamente la probabilit\u00e0 \u03b2 di compiere un errore di secondo tipo quando l'ipotesi viene accettata. Poich\u00e9 \u03b1 cambia in funzione della regione di rifiuto, quest'ultima viene spesso modificata per adattarsi al valore \u03b1 richiesto.\nEsempio.\nUn test per verificare se una moneta ha una probabilit\u00e0 maggiore di fornire \"testa\" rispetto a \"croce\" pu\u00f2 essere condotto lanciando 9 volte la moneta e ritenendola \"sbilanciata\" in favore di \"testa\" se questa esce almeno 5 volte.\nLa moneta segue una legge di Bernoulli \"B(p)\", l'ipotesi nulla \u00e8 \"H\"0={\"p\"&gt;1/2} e il numero di \"teste\" su 10 lanci segue il processo di Bernoulli \"B(p,10)\".\nSenza conoscere la distribuzione (e la legge) di tutte le possibili monete, equilibrate e non, non \u00e8 invece possibile calcolare la probabilit\u00e0 che il test ritenga sbilanciata verso \"testa\" una moneta che non lo \u00e8, commettendo un errore del secondo tipo.\nSupponendo invece di sapere che la moneta pu\u00f2 solo essere di due tipi, con \"p\"=1/3 e \"p\"=2/3 (ovvero per le quali una faccia \u00e8 due volte pi\u00f9 probabile dell'altra), l'ipotesi nulla diventa \"H\"0={\"p\"&gt;1/2}={\"p\"=2/3} e l'ipotesi alternativa \"H\"1={\"p\"\u22641/2}={\"p\"=1/3}. In questo caso \u00e8 possibile calcolare la probabilit\u00e0 che una variabile aleatoria \"X\" di legge \"B(1/3,10)\" verifichi \"X\"\u22655\nformula_3\novvero la probabilit\u00e0 di commettere un errore (del secondo tipo) quando l'ipotesi \u00e8 falsa.\nPer poco probabile che sia, quindi, circa una volta ogni sette una moneta che non verifica l'ipotesi sar\u00e0 (a torto) \"positiva\" al test."}
{"id": "1669231", "revid": "80339", "url": "https://it.wikipedia.org/wiki?curid=1669231", "title": "Luchovitsy", "text": ""}
{"id": "1669234", "revid": "438678", "url": "https://it.wikipedia.org/wiki?curid=1669234", "title": "Nono cerchio", "text": "Nono cerchio \u00e8 un film del 1960 diretto da France \u0160tiglic, presentato in concorso al 13\u00ba Festival di Cannes e nominato all'Oscar al miglior film straniero.\nTrama.\nZagabria, 1941. Al fine di salvare dalla persecuzione degli ustascia Ruth, la giovane figlia dei suoi vicini ebrei, il vecchio Vojnovi\u0107 convince suo figlio Ivo a sposarla. Il giovane \u00e8 scontento della fine improvvisa della sua giovent\u00f9 spensierata e non sembra gradire affatto quella ragazza pi\u00f9 giovane di lui, anche perch\u00e9 \u00e8 innamorato della coetanea Magda. Con il tempo tuttavia si sviluppa un amore sincero e intenso tra lui e Ruth e, quando ella si ritrova sola per strada e viene arrestata, lui cercher\u00e0 di salvarla, anche se questo vuol dire entrare nel \"Nono Cerchio\", al centro di un campo di concentramento dove gli ustascia torturano i prigionieri.\nDistribuzione.\nIl film usc\u00ec in Jugoslavia il 21 aprile 1960 e venne distribuito in 36 paesi stranieri.\n\u00c8 stato il primo lungometraggio di produzione jugoslava ad avere una distribuzione regolare negli Stati Uniti. La prima americana avvenne il 13 settembre 1961 al Carnegie Hall di New York.\nL'edizione italiana viene segnalata della durata di 91 o 94 o 97 minuti a seconda delle fonti, contro una durata della pellicola originale di 107 minuti.\nAccoglienza.\nRiscosse successo sia in patria che all'estero.\nRiconoscimenti.\n1960 \u2013 Festival del cinema di Pola\nArena d'Oro per il miglior film\nArena d'Oro per la miglior sceneggiatura (Zora Dirnbach)\nArena d'Oro per la miglior interprete femminile (Du\u0161ica \u017degerac)\nArena d'Oro per il miglior interprete non protagonista (Branko Tati\u0107)\nArena d'Oro per la miglior fotografia (Ivan Marin\u010dek)\nArena d'Oro per la miglior musica (Branimir Saka\u010d)\nPremio del pubblico \"Jelen\"\n1961 \u2013 Premio Oscar\nCandidato per il miglior film straniero\nAl Festival di Cannes del 2020 \u00e8 stato ripresentato, in versione restaurata, nella 17. edizione dei \"Classici di Cannes\"."}
{"id": "1669235", "revid": "767487", "url": "https://it.wikipedia.org/wiki?curid=1669235", "title": "Norwalk (California)", "text": "Norwalk \u00e8 una citt\u00e0 nella contea di Los Angeles, California, Stati Uniti. La popolazione era di abitanti al censimento del 2000. La citt\u00e0 di Norwalk \u00e8 stata incorporata nel 1957. Si trova a 27\u00a0km a sud-est del centro di Los Angeles. Come la gran parte della California meridionale, Norwalk \u00e8 una citt\u00e0 prevalentemente agricola. A causa di un flusso di immigrazione principalmente da Messico, la popolazione latina \u00e8 cresciuta in maniera significativa dopo la seconda guerra mondiale. Negli anni 1990, Norwalk ha visto una forte crescita della popolazione asiatica.\nNorwalk ha una forma di governo a forma di Consiglio, stabilito dalla Carta della Citt\u00e0 di Norwalk, che \u00e8 stata redatta nel 1957. I cinque membri del Consiglio di cittadino agiscoscono come corpo politico della citt\u00e0. Ogni due anni, i membri del Concilio sono eletti dai cittadini di Norwalk e rimangono in carica per quattro anni. I membri del consiglio non hanno alcun limite di rieleggibilit\u00e0. Il sindaco \u00e8 scelto dal Consiglio e rimane in carica per un anno.\nNorwalk \u00e8 gemellata con le citt\u00e0 di Hermosillo, Sonora e Fresnillo, Zacatecas, in Messico."}
{"id": "1669236", "revid": "701660", "url": "https://it.wikipedia.org/wiki?curid=1669236", "title": "Locomotiva FS 460", "text": "Le locomotive a vapore del gruppo 460 sono locomotive con tender per servizio merci pesante, a 2 cilindri a semplice espansione e a vapore surriscaldato, a 4 assi motori accoppiati, di costruzione tedesca.\nStoria.\nIl progetto della locomotiva del gruppo 460 venne elaborato negli anni dieci in Germania e classificato \"G 8\u00b9\". Dall'ottimo progetto di locomotiva \"P 8\" derivava il tipo di caldaia e seguiva anch'esso lo schema tipico delle locomotive di scuola prussiana dalla costruzione massiccia e di elevato peso assiale, di grandi prestazioni ed eccellente affidabilit\u00e0. Ne vennero costruite oltre 5.000 unit\u00e0 delle quali 45 pervennero in Italia, a seguito del Trattato di Versailles al termine della prima guerra mondiale, in conto riparazioni di guerra.\nIl gruppo di 45 locomotive in Italia venne denominato \"460\" e le macchine immatricolate da 460.001 a 460-045; dimostrarono presto la loro validit\u00e0 ma a causa del loro peso assiale elevato (17\u00a0t x asse) che ne limitava fortemente l'utilizzazione nelle obsolete linee ferroviarie delle FS ebbero limitato il loro raggio di azione a tratte come la Piacenza\u2013Bologna. Negli anni venti erano assegnate in gran parte ai depositi dell'Emilia, per lo pi\u00f9 a Bologna. Nelle Ferrovie dello Stato rimasero in servizio fino a tutto il 1959.\nNel periodo bellico (seconda guerra mondiale) 10 unit\u00e0 vennero noleggiate alle ferrovie del Reich per il trasporto di carbone dalla Slesia. Al termine della guerra le unit\u00e0 007 e 036 rimasero in mano jugoslava ricevendo la classificazione J\u017d 23.44 e 23.45.\nCaratteristiche.\nLe locomotive erano a 4 assi accoppiati senza carrelli portanti di estremit\u00e0 e pertanto il loro peso assiale era notevole, oltre 17\u00a0t per asse. Il motore era a due cilindri, a vapore surriscaldato e semplice espansione. La distribuzione era a cassetto cilindrico con azionamento Walschaerts. \nLa caldaia a 14 bar di pressione sviluppava la potenza di 1180 CV e montava un preriscaldatore d'acqua tipo Knorr. Le loro prestazioni erano elevate e vicine a quelle delle locomotive italiane dell'epoca a 5 assi accoppiati tipo gruppo 471. A partire dal 1927 la caldaia venne sostituita con un tipo unificato FS, intercambiabile con i gruppi 675, 687 e 688, per ragione di approvvigionamento e razionalizzazione.\nIl tender era inizialmente del tipo 3 T 16,5, in seguito alcune lo ebbero a carrelli."}
{"id": "1669240", "revid": "767487", "url": "https://it.wikipedia.org/wiki?curid=1669240", "title": "La battaglia della Neretva", "text": "La battaglia della Neretva (in serbocroato e in sloveno: \"Bitka na Neretvi\") \u00e8 un film del 1969 diretto da Veljko Bulaji\u0107.\nLa pellicola \u00e8 ispirata agli eventi della battaglia della Neretva. Fu nominato all'Oscar al miglior film in lingua straniera.\nTrama.\nNel 1943 i tedeschi temono uno sbarco Alleato nei Balcani e quindi decidono per un massiccio attacco contro i partigiani jugoslavi. Questi prima sconfiggono una divisione italiana, poi si scontrano sul fiume Narenta, nel sud bosniaco, con gli ustascia ed i cetnici.\nStoria.\nLa vera Battaglia della Neretva fu una battaglia della seconda guerra mondiale scagliata dai nazisti e svoltasi tra gennaio e aprile 1943 nei dintorni del fiume Neretva, in Erzegovina, che all'epoca faceva parte della Jugoslavia occupata dalla Germania. La battaglia fu chiamata in codice \"Fall Weiss\" e prese il nome dal vicino fiume Neretva. La battaglia coinvolse le truppe tedesche e italiane, i combattenti croati ustascia e i cetnici in un'operazione congiunta per eliminare i partigiani jugoslavi (guerriglieri anti-nazisti e antifascisti) dalla Jugoslavia occupata dai nazisti. La battaglia \u00e8 anche nota come \"Quarta offensiva antipartigiana\", \"Quarta offensiva nemica\" e \"La battaglia per i feriti\".\nProduzione.\nIl film venne girato integralmente nell'allora Jugoslavia e richiese 16 mesi.\nIl massiccio budget di questo film venne approvato personalmente dall'allora presidente jugoslavo Josip Broz Tito. Fu la prima delle produzioni cinematografiche jugoslave della seconda guerra mondiale ad essere sponsorizzata dal governo jugoslavo e con fondi forniti da 58 compagnie statali jugoslave. Lo stesso Tito avrebbe voluto Kirk Douglas in uno dei ruoli principali.\nQuesto fu il film jugoslavo pi\u00f9 costoso mai realizzato ed anche il pi\u00f9 costoso mai realizzato nell'Europa orientale (al di fuori dell'Unione Sovietica).\nPer la scena del ponte ferroviario che salta in aria il regista Veljko Bulaji\u0107 voleva che la scena sembrasse pi\u00f9 reale possibile; cos\u00ec a Jablanica fu costruito un vero ponte ferroviario a grandezza naturale e fatto saltare in aria, ma la scena non soddisf\u00f2 il regista che fece riparare il ponte per ripetere la scena, che venne nuovamente scartata; alla fine per catturare il ponte saltato in aria, fu usato un modello in miniatura su piccola scala.\nUn poster del film \u00e8 stato realizzato da Pablo Picasso: lo fece perch\u00e9 si dichiar\u00f2 grande ammiratore dei film jugoslavi. Non volle compensi in denaro ma solo una cassa dei migliori vini jugoslavi.\nDistribuzione.\nLa prima del film avvenne a Sarajevo il 7 ottobre 1969; furono presenti anche Sophia Loren e Omar Sharif.\nPer la sua distribuzione internazionale il film venne pesantemente rieditato, passando dai 175 minuti originali a 102. La colonna sonora originale del compositore locale Vladimir Kraus-Rajteric venne sostituita da una alternativa composta da Bernard Herrmann.\nNonostante il cast di attori famosi e l'enorme popolarit\u00e0 dei film della Seconda Guerra Mondiale al botteghino britannico, questo film non venne distribuito nelle sale cinematografiche inglesi.\nIn Italia venne distribuito dalla International Film Company il 3 dicembre 1969."}
{"id": "1669241", "revid": "104265", "url": "https://it.wikipedia.org/wiki?curid=1669241", "title": "West Covina", "text": "West Covina \u00e8 una citt\u00e0 situata nella parte orientale della contea di Los Angeles, in California. Al censimento del 2000, la citt\u00e0 aveva una popolazione totale di 105.080 abitanti. . \u00c8 il luogo di nascita dell'attore Tim Robbins.\nA West Covina \u00e8 ambientata la serie TV \"Crazy ex-Girlfriend\"."}
{"id": "1669243", "revid": "438678", "url": "https://it.wikipedia.org/wiki?curid=1669243", "title": "Il villaggio sul fiume", "text": "Il villaggio sul fiume \u00e8 un film di Fons Rademakers del 1958."}
{"id": "1669247", "revid": "767487", "url": "https://it.wikipedia.org/wiki?curid=1669247", "title": "Fiore di carne", "text": "Fiore di carne (\"Turks fruit\") \u00e8 un film del 1973 diretto da Paul Verhoeven, tratto da un romanzo di Jan Wolkers (\"Olga la rossa\", del 1969), candidato all'Oscar al miglior film straniero.\n\"Fiore di carne\" \u00e8 stato uno dei film olandesi di maggior successo di tutti i tempi: la pellicola sbanc\u00f2 i botteghini con 3.328.804 spettatori, ovverosia il 27% circa degli abitanti del paese.\nNel 1974 fu candidato agli Oscar come Miglior film straniero e nel 1999 vinse il premio per il migliore film olandese del secolo.\nTrama.\nErik, uno scultore \"boh\u00e9mien\", si sveglia di soprassalto una notte in preda agli incubi, a seguito d'una nottata trascorsa in cerca di avventure sessuali per la strada. Egli \u00e8 profondamente turbato dalla recente rottura con la giovane moglie Olga, di cui \u00e8 follemente innamorato, e di l\u00ec a poco incomincia a rimembrarne la travagliata relazione attraverso un'estensiva analessi.\nUn giorno, mentre \u00e8 intento a fare l'autostop per la strada, viene caricato da una giovane ed attraente ragazza dai capelli fulvi, la sua futura moglie Olga, con la quale scatta un'immediata attrazione sessuale ed intesa spirituale. I due dunque vanno ben presto a vivere assieme e, alla fine, decidono di volersi sposare. La loro unione \u00e8 per\u00f2 fortemente osteggiata dalla madre di lei, che mal vede Erik per il suo erratico e precario stile di vita, ritenedolo inadatto a provvedere al benessere della figlia. Ciononostante, almeno formalmente, la sua benestante famiglia d\u00e0 il proprio beneplacito alle nozze.\nCon il passar del tempo per\u00f2, Olga incomincia a comportarsi in maniera strana. Ad una festa organizzata dai genitori di lei, la ragazza flirta alquanto vistosamente con un uomo d'affari ivi presente, scatendo in tal modo una furibonda lite con Erik; alla fine, roso dalla rabbia, schiaffeggia bruscamente la moglie, spingendola cos\u00ec a lasciarlo. In reazione a ci\u00f2, Erik arriva a sfasciare il proprio studio nel tentativo di distruggere qualsiasi cosa che gli ricordi anche solo lontanamente la moglie. Qui termina il suo flashback e si torna al presente, dove Erik cerca di andare avanti con la propria vita ma \u00e8 ancora irrimediabilmente ossessionato da Olga, non riuscendo a dimenticarla neppure con altre donne; i suoi tentativi poi di riparlarle sono fermamente ostacolati dalla madre di lei, che gli impedisce anche soltanto di vederla, finch\u00e9 un giorno non si presenta con un'istanza di divorzio. Sciolto finalmente il vincolo che li legava, Erik apprende con mestizia che nel mentre Olga s'\u00e8 legata ad un ricco imprenditore statunitense e che programma addirittura di sposarlo.\nPassa del tempo ed Olga, che s'era trasferita negli Stati Uniti al seguito del suo sposo, \u00e8 ora ritornata nei Paesi Bassi conseguentemente al fallimento del proprio matrimonio. Si presenta quindi da Erik, vestita in modo ricercato quanto stravagante, e sin da subito manifesta un comportamento estremamente bizzarro ed incoerente. Nel bel mezzo del loro incontro poi la ragazza \u00e8 improvvisamente preda d'un collasso, venendo dunque scortata in ospedale da Erik, dove le viene diagnosticato un tumore al cervello allo stato terminale. Conscio che con ogni probabilit\u00e0 le rester\u00e0 ormai ben poco da vivere, Erik decide di restarle accanto fino alla fine, portandole spesso dei lokum, dolci turchi particolarmente morbidi, essendo preoccupato che a causa della chemioterapia cibo pi\u00f9 solido le possa rompere i denti. Alla fine, Olga gli morir\u00e0 tra le braccia."}
{"id": "1669248", "revid": "1873017", "url": "https://it.wikipedia.org/wiki?curid=1669248", "title": "Campionati mondiali di karate 1980", "text": "La 5\u00aa edizione dei campionati mondiali di karate si \u00e8 disputata a Madrid nel 1980. \u00c8 stata la prima edizione ad ospitare prove femminili (kata individuale). Alla competizione hanno partecipato 800 karateka provenienti da 48 paesi del mondo. "}
{"id": "1669251", "revid": "729019", "url": "https://it.wikipedia.org/wiki?curid=1669251", "title": "Plasmaferesi", "text": "La plasmaferesi (dal greco antico \"\u03c0\u03bb\u03ac\u03c3\u03bc\u03b1\", plasma, e \"\u1f00\u03d5\u03b1\u03af\u03c1\u03b5\u03c3\u03b9\u03c2\", rimozione) \u00e8 una procedura di separazione del plasma sanguigno dagli elementi corpuscolati del sangue, ottenuta mediante centrifugazione o filtrazione.\nIl metodo \u00e8 utilizzato sia a scopi emotrasfusionali, sia a scopi terapeutici.\nTipologie.\nSi possono distinguere due tipi di plasmaferesi:\nStoria.\nLa plasmaferesi fu originariamente descritta da John Abel e Leonard Rowntree del Johns Hopkins Hospital nel 1913. \u00c8 stata poi sviluppata dal dottor Josep Antoni Grifols Lucas tra 1950 e 1951. Grifols scopr\u00ec che la plasmaferesi consentiva ai volontari di poter donare pi\u00f9 frequentemente senza compromettere la loro salute e, al contempo, di rispondere in modo pi\u00f9 efficace alla domanda di plasma. Gr\u00edfols prov\u00f2 la tecnica su se stesso e, una volta confermato che essa era innocua, la pratic\u00f2 su donatori volontari perfezionandola gradualmente. Present\u00f2 i risultati del suo lavoro nel 1951 al 4\u00ba Congresso internazionale sulla trasfusione di sangue a Lisbona, e nel 1952 li pubblic\u00f2 sul British Medical Journal.\nMichael Rubinstein fu il primo a utilizzare la plasmaferesi a scopo terapeutico nel 1959 al Cedars-Sinai Medical Center di Los Angeles, per trattare un paziente con porpora trombotica trombocitopenica. Il moderno metodo di plasmaferesi ha avuto origine nel National Cancer Institute tra il 1963 e il 1968, dove ci si ispir\u00f2 ad una vecchia tecnologia di separazione dei latticini utilizzata per la prima volta nel 1878 e alla centrifuga di Edwin Cohn commercializzata nel 1953.\nApplicazioni terapeutiche.\nLa procedura \u00e8 utilizzata per trattare un gran numero di malattie, principalmente quelle del sistema immunitario, tra le quali la miastenia gravis, la sindrome di Guillain-Barr\u00e9 e il lupus eritematoso sistemico."}
{"id": "1669253", "revid": "767487", "url": "https://it.wikipedia.org/wiki?curid=1669253", "title": "Zus &amp; Zo", "text": "Zus &amp; Zo \u00e8 un film di Paula van der Oest del 2001. Fu nominato all'Oscar al miglior film straniero.\nTrama.\nTre sorellastre avvezze a scontrarsi quasi su tutto adesso si scoprono alleate nel cercare di difendere il loro fratello, gay ed esteticamente anche effeminato, dalle insidie di una donna apparsa prepotentemente nella sua vita e che lo vorrebbe sposare al solo fine di impossessarsi o ereditare l'hotel Paraiso sede delle vacanze estive della loro famiglia sulla costa nord del Portogallo. I registri sono quelli della tragicomedia ove sono ben scheckerati vari ingredienti a prevedibili gags."}
{"id": "1669258", "revid": "647919", "url": "https://it.wikipedia.org/wiki?curid=1669258", "title": "Seyyid Majid", "text": ""}
{"id": "1669263", "revid": "1149807", "url": "https://it.wikipedia.org/wiki?curid=1669263", "title": "Nene Romanova", "text": ", \u00e8 un personaggio dell'anime \"Bubblegum Crisis\", del suo spin-off \"Bubblegum Crash\" e del suo remake \"Bubblegum Crisis Tokyo 2040\". \u00c8 doppiata in originale da Akiko Hiramatsu, mentre in Italia da Federica De Bortoli.\nBiografia.\nNene \u00e8 un membro delle \"Knight Sabers\", con funzioni da meccanica ed esperta informatica, oltre che una impiegata dell\"'AD Police\", il che permette alla sua squadra di conoscere i movimenti della polizia. In tutte le versioni Nene \u00e8 minuta e fisicamente, la meno dotata fra tutte. Al di l\u00e0 della sua predisposizione per le tecnologia in generale, Nene \u00e8 ingenua e pasticciona, spesso oggetto di scherno sia da parte delle sue compagne, sia da parte degli agenti dell'AD Police. Nel corso degli episodi viene lasciata intuire una certa simpatia fra lei e Mackey Stingray, il fratello minore di Sylia.\nIn battaglia Nene \u00e8 la meno utile, sia perch\u00e9 facilmente impressionabile dai boomer, sia perch\u00e9 il proprio armamentario non \u00e8 all'altezza delle altre. Per tale motivo alla ragazza \u00e8 spesso lasciato il ruolo di \"cervello\" del gruppo, con il compito di studiare schemi di attacco e prevedere le mosse nemiche. Nene \u00e8 stata reclutata fra le Knight Sabers, dopo aver crackato un sofisticato programma creato da Sylia, ed essere riuscita ad entrare nel database delle Sabers.\nNella serie televisiva \"Bubblegum Crisis Tokyo 2040\", il personaggio di Nene ha pi\u00f9 o meno le stesse caratteristiche della sua controparte OAV, anche se con un attaggiamento in battaglia molto pi\u00f9 aggressivo, ed una predisposizione ancora maggiore per l'hacking. Nel corso degli episodi sviluppa un rapporto di profonda amicizia con Linna Yamazaki, e quando scopre che Leon e Priss nutrono una affettuosa simpatia l'uno nei confronti dell'altra, fa di tutto per farli mettere insieme, causando l'ira di Sylia, che pretendebbe da lei un comportamento pi\u00f9 serio."}
{"id": "1669265", "revid": "438678", "url": "https://it.wikipedia.org/wiki?curid=1669265", "title": "\u017delary", "text": "\u017delary \u00e8 un film del 2003 diretto da Ond\u0159ej Trojan.\nTrama.\nNella Cecoslovacchia occupata dai nazisti, Eli\u0161ka \u00e8 un'infermiera che aspira a diventare medico e lavora con il suo amante Richard, un medico affermato. I due fanno anche parte della resistenza, e in seguito ad un'operazione andata storta, vengono separati e mandati altrove. Eli\u0161ka viene affidata alle cure di Joza, un paziente al quale Richard aveva salvato la vita con l'aiuto di Eli\u0161ka, che gli aveva donato il suo sangue.\nLa nuova identit\u00e0 di Eli\u0161ka sar\u00e0 Hanula, la nuova e giovane moglie di Joza. Lo sposo novello vive nella sperduta \u017delary, un villaggio di pochissime anime dove si vive ancora come alla fine dell'Ottocento, e per la sofisticata Eli\u0161ka l'impatto \u00e8 piuttosto duro, ma si ritrova a fare amicizia con la vicina \u017de\u0148a e l'anziana Lucka, la guaritrice del villaggio.\nQuesto, insieme all'amore che lentamente si forma tra lei e Joza, potrebbe bastare a darle un periodo di serenit\u00e0, tuttavia vive nel terrore che i Nazisti possano scoprire il suo nascondiglio. Assiste infatti all'esecuzione sommaria di una famiglia che aveva ospitato partigiani. Inoltre si ritrova al centro di attenzioni indesiderate da parte di Michal, un ubriacone violento che vive vicino a loro, e che sospetta qualcosa riguardo alla giovane sposa. Un giorno che Michal tenta di stuprarla, Joza gli spezza un braccio.\nDopo pi\u00f9 di un anno a \u017delary, la guerra volge al termine e l'Armata Rossa arriva nel piccolo villaggio e viene festeggiata la liberazione. Joza ricorda a Eli\u0161ka che, dal momento che l'ha sposato sotto falso nome, pu\u00f2 essere libera di far ritorno alla vita di prima. Eli\u0161ka gli comunica di voler restare con lui.\nPurtroppo a causa di una faida nel villaggio tra un padre e suo figlio nel quale viene coinvolto un soldato ubriaco, avviene uno scontro tra gli abitanti del villaggio e i soldati, che sfocia nel sangue. Tra le vittime vi \u00e8 Joza, ucciso accidentalmente da uno dei suoi concittadini. Ad Eli\u0161ka non resta che fare ritorno a Praga e agli studi di medicina.\nMolti anni dopo Eli\u0161ka \u00e8 riuscita a diventare medico e ha ritrovato Richard. Si reca a vedere ci\u00f2 che rimane di \u017delary, ormai in stato di abbandono dopo la fine della guerra. Mentre visita le rovine, si imbatte inaspettatamente in un'ormai vecchissima Lucka, la sua maestra di un tempo. Eli\u0161ka le chiede come faccia a essere viva dopo tutto questo tempo, e lei le rivela di non esserne troppo sicura. Il film termina con le due donne che ridono dopo essersi ritrovate."}
{"id": "1669266", "revid": "729019", "url": "https://it.wikipedia.org/wiki?curid=1669266", "title": "Isole Belcher", "text": "Geografia.\nLe Isole Belcher sono un arcipelago della parte meridionale della Baia di Hudson in Canada, all'imbocco della Baia di James, appartenente al territorio del Nunavut. L'insediamento di Sanikiluaq \u00e8 situato sulla costa nord dell'Isola Flaherty ed \u00e8 il pi\u00f9 meridionale del Nunavut. L'arcipelago ha una superficie di 2.800 km\u00b2 e comprende 1.500 isole, tra cui le principali sono, oltre all'Isola Flaherty, l'Isola Kugong, l'Isola di Moore, l'Isola Tukarak, l'Isola Innetallong, l'Isola Wiegand, l'Isola Split, l'Isola Snape e l'Isola Mavor.\nLe rocce dell'isola sono dell'era protozoica."}
{"id": "1669271", "revid": "438678", "url": "https://it.wikipedia.org/wiki?curid=1669271", "title": "Il mio piccolo villaggio", "text": "Il mio piccolo villaggio (\"Vesnicko m\u00e1 strediskov\u00e1\") \u00e8 un film del 1985 diretto da Ji\u0159\u00ed Menzel."}
{"id": "1669275", "revid": "79520", "url": "https://it.wikipedia.org/wiki?curid=1669275", "title": "Rumex", "text": "Il lapazio o romice (\"Rumex\" L., 1753) \u00e8 un genere di piante erbacee, per lo pi\u00f9 perenni, della famiglia delle Polygonaceae.\nDescrizione.\nIl genere \"Rumex\" comprende piante generalmente perenni, a portamento cespitoso con fusti erbacei ma tendenti a lignificare, glabre, alte fino ad oltre 60 cm. Le foglie hanno lamina oblungo-lanceolata, acuminata all'apice, talvolta astata, con margine pi\u00f9 o meno increspato.\nI fiori sono riuniti in pannocchie terminali e sono ermafroditi. Il perigonio \u00e8 formato da 6 tepali ovali, con i tre esterni erbacei. L'androceo \u00e8 composto da 6 stami, opposti a coppie ai tepali esterni. Il gineceo \u00e8 composto da un ovario supero, monovulare, sormontato da tre stili filiformi e liberi terminanti con stimmi multifidi.\nIl frutto \u00e8 un achenio, di forma trigonale, rivestito dai sepali interni. Fiorisce tra aprile e giugno, secondo la latitudine.\nDistribuzione e habitat.\nIl lapazio \u00e8 diffuso in tutta l'Italia e si rinviene comunemente lungo le strade, nei luoghi incolti e nei prati umidi ed acquitrinosi, talvolta anche come infestante nei terreni coltivati. Vegeta sia in zone pianeggianti che montane.\nSistematica.\nIl genere comprende circa 200 specie. Tra le specie italiane pi\u00f9 comuni si citano:\nFarmacopea.\nIl lapazio \u00e8 annoverato fra le piante officinali. \u00c8 ricco di ossalato di potassio, acido crisofanico o \"rumicina\" e ferro combinato in forma organica. Il tempo balsamico \u00e8 il mese di settembre.\nCitazioni letterarie.\nIl lapazio \u00e8 citato da Alessandro Manzoni all'inizio del capitolo XIX de I Promessi Sposi e da Quinto Orazio Flacco negli Epodi.\nJoyce lo cita nell'Ulisse: \"I contadini fuori. Facce verdi affamate che mangiano foglie di romice.\""}
{"id": "1669277", "revid": "124342974", "url": "https://it.wikipedia.org/wiki?curid=1669277", "title": "Sueoni", "text": "I Sueoni, Suioni, Sweonas, Suehans, Sv\u00edar o Svear erano un popolo germanico della Scandinavia. Quando i domini dei loro re si ampliarono, la loro terra evolvette lentamente nella moderna Svezia.\nSecondo le saghe norrene come l\"'Heimskringla\", i Sueoni furono un popolo potente i cui re si dicevano discendenti del dio Freyr. Durante l'epoca vichinga costituirono la base del gruppo dei Variaghi, i Vichinghi che si spinsero ad est.\nLa loro posizione privilegiata nel regno svedese fu abolita a met\u00e0 del XIII secolo. Fino ad allora, i Sueoni avevano avuto uno status semi-aristocratico ed erano obbligati solo a fornire navi, soldati e viveri al re di Svezia durante le guerre, mentre le altre nazioni del regno, come Geati e Goti, erano nazioni tributarie che venivano regolarmente tassate.\nNome.\nQuando i domini dei re svedesi crebbero, il nome del popolo pot\u00e9 essere applicato in maniera pi\u00f9 generale, durante il Medioevo, anche ai Geati. Poi torn\u00f2 a riferirsi solo agli abitanti delle terre originarie di quel popolo in Svealand, in opposizione ai Geati di G\u00f6taland.\nNelle moderne lingue scandinave, la forma aggettivale \"svensk\" e il suo plurale \"svenskar/svensker\" ha rimpiazzato il nome \"svear\" ed \u00e8 oggi usata per indicare tutti i cittadini della Svezia. La distinzione tra gli antichi Sueoni (\"svear\") e i moderni svedesi (\"svenskar\") sembra essere nata all'inizio del XX secolo, quando il \"Nordisk familjebok\" fece notare che \"svenskar\" aveva sostituito \"svear\" come nome degli svedesi. Anche se questa distinzione \u00e8 entrata in uso nel moderno norvegese, danese e svedese, l'islandese mantiene la terminologia originale e chiama entrambi \"Sv\u00edar\".\nLocalizzazione.\nI primi luoghi in cui abitarono i Sueoni erano in Svealand orientale, cio\u00e8 nelle \"Folkland\" di Attundaland, Tiundaland, Fj\u00e4rdhundraland e Roslagen, nell'area delle attuali citt\u00e0 di Uppsala e Stoccolma e della provincia di G\u00e4strikaland. I loro territori inclusero anche molto presto le province di V\u00e4stmanland, S\u00f6dermanland e N\u00e4rke nel bacino del M\u00e4laren, che allora era una baia con molte isole. La regione \u00e8 ancora oggi una delle pi\u00f9 fertili e densamente popolate della Scandinavia.\nI loro territori erano chiamati \"Svealand\" (\"Sw\u00e9oland\" secondo Ohthere di H\u00e5logaland), \"Suithiod\" (\"Sweo\u00f0eod\" secondo il \"Beowulf\"), \"Sv\u00edaveldi\" o \"Svea rike\" (\"Sw\u00e9orice\" secondo il \"Beowulf\"). Il momento a noi sconosciuto in cui assoggettarono o si unirono ai Geati di G\u00f6taland, nel periodo tra il VI e l'XI secolo, \u00e8 oggi considerato l'istante in cui nacque il regno svedese, sebbene il nome \"Sverige\" (\"Svezia\" in svedese) derivi da \"Svea rike\" (\"regno dei Sueoni\").\nIl centro del culto degli \u00c6sir a Gamla Uppsala era il principale centro religioso dei Sueoni e qui il re svedese faceva da sacerdote durante i sacrifici (bl\u00f3t). Uppsala era anche il centro dell'Uppsala \u00f6d, la rete di propriet\u00e0 reali che finanzi\u00f2 il re svedese e la sua corte fino al XIII secolo.\nSi discute se i domini originali dei Sueoni fossero davvero ad Uppsala, il cuore dell'Uppland, o se il termine \"Sueoni\" fosse usato comunemente per tutti i popoli di Svealand, allo stesso modo in cui i popoli delle diverse province dell'antica Norvegia erano chiamati collettivamente \"Nortmanni\".\nEtimologia.\nIl termine Suiones compare nel \"De Origine et situ Germanorum\" dell'autore romano Tacito. Una forma simile, \"Sweon(as)\", si pu\u00f2 ritrovare nella lingua antico inglese e nell'opera di Adamo da Brema sugli arcivescovi di Amburgo-Brema, dove troviamo \"Sueones\".\nSecondo una teoria (Schagerstr\u00f6m 1931), il nome deriva dal proto-germanico *\"saiwi-\" (\"lago\" o \"mare\") e precisamente dai derivati *\"siw\u00edoniz\" e *\"swi-oniz\" (\"popolo del mare\"). Tuttavia questa radice non sembra aver prodotto altri derivati, perci\u00f2 \u00e8 considerata improbabile.\nNor\u00e9en (1920) sugger\u00ec che \"Suiones\" potesse essere una latinizzazione del proto-germanico *\"Swihoniz\" (\"[popolo] proprio di qualcuno\"), che deriva dalla stessa radice proto-indoeuropea del latino \"suus\" (entrambi derivano da una radice pronominale riflessiva presente anche nelle lingue slave); nelle lingue scandinave moderne, la stessa radice compare in parole come \"sv\u00e5ger\" (\"cognato\") e \"sv\u00e4gerska\" (\"cognata\"). La forma *\"Swihoniz\" sarebbe diventata nel gotico di Ulfila *\"Swa\u00edhans\", che pi\u00f9 tardi si sarebbe evoluta nel \"Suehans\" utilizzato nel \"De origine actibusque Getarum\" di Giordane. Di conseguenza, il termine proto-norreno sarebbe stato *\"Swehaniz\" che seguendo le trasformazioni di suono dell'antico norreno sarebbe divenuto \"Sv\u00edar\" in antico norreno occidentale e \"Swear\" in antico norreno orientale. Tuttavia quest'etimologia non ha riscosso molto successo.\nLa teoria pi\u00f9 vecchia delle tre proposte \u00e8 la pi\u00f9 accreditata. Secondo questa teoria (Friesen 1915), il nome \"Sueoni\" non deriva dalla radice *\"swih\" ma da *\"Swe\" ed era originariamente un aggettivo, il proto-germanico *\"Sweoniz\" (\"parente\"). La forma gotica sarebbe stata *\"Swians\" e la \"h\" in \"Suehans\" un pleonasmo. La forma proto-norrena sarebbe quindi stata *\"Sweoniz\", che sarebbe anch'essa risultata nelle forme storicamente attestate.\nNonostante gli studiosi abbiano opinioni diverse sull'origine del nome, concordano sul fatto che il \"Suiones\" latino, lo \"sv\u00edar\" norreno e il \"Sweon(as)\" antico inglese siano lo stesso nome. Anche se la \"n\" \u00e8 scomparsa nel nome \"svear\"/\"sv\u00edar\", \u00e8 ancora presente nell'antico aggettivo che oggi designa gli svedesi, \"svensk\".\nIl nome divenne parte di un composto, che il antico norreno occidentale fu \"Sv\u00ed\u00fej\u00f3\u00f0\" (\"il popolo dei Sueoni\"), in antico norreno orientale \"Swe\u00feiu\u00f0\" e in antico inglese \"Sweo\u00f0eod\". Questo composto compare nelle pietre runiche nei locativi \"i sui\u00feiu\u00feu\" (S\u00f6 Fv1948;289, Aspa L\u00f6t, S\u00f6rmland), \"a sui\u00feiu\u00feu\" (DR344, Simris, Scania) e \"o suo\u00feiau\u00feu\" (DR216, Tirsted, Lolland). La fonte danese del XIII secolo \"Scriptores rerum Danicarum\" cita un posto chiamato \"litl\u00e6 swethiuth\u00e6\", che \u00e8 probabilmente l'isola \"Sverige\" (\"Svezia\") presso Stoccolma. La prima testimonianza del nome tuttavia sembra essere \"Suetidi\", nel \"De origine actibusque Getarum\" di Giordane (VI secolo).\nL'unico popolo germanico che ebbe un nome in modo simile furono i Goti, che dal nome *\"Gutans\" (cfr. \"Suehans\") derivarono la forma \"gut-\u00feiuda\".\nDal nome \"Swe\u00feiu\u00fe\" e dalle sue diverse forme derivarono i diversi nomi latini della terra dei Sueoni, \"Suethia\", \"Suetia\" e \"Suecia\", da cui deriva l'italiano \"Svezia\".\nUn secondo composto fu \"Sv\u00edariki\", o \"Sweorice\" in anglosassone, che significa \"il regno dei Sueoni\". Questo \u00e8 ancora oggi il nome ufficiale della Svezia in svedese, \"Svea rike\", e l'origine del suo nome comune, \"Sverige\", con la \"k\" dell'antica forma \"Sverike\" trasformatasi in una \"g\" per influenza del danese. Nel lettone moderno, la parola \"zviedri\" significa \"Svedesi\" e la parola \"Zviedrija\" (da \"Svea rike\") significa \"Svezia\"; ci\u00f2 mostra l'antichissima parentela tra gli antenati dei Sueoni e quelli dei lettoni fin dai primi insediamenti scandinavi a Grobi\u0146a e Apuole nel VI secolo.\nStoria.\nLa storia di questo popolo \u00e8 avvolta nelle nebbie del tempo. Oltre alla mitologia norrena e alle leggende germaniche, solo poche fonti la descrivono e abbiamo ben poche informazioni, sebbene i Sueoni esistessero gi\u00e0 fin dal I secolo.\nRomani.\nCi sono due fonti del I secolo che citano i Sueoni. La prima \u00e8 Plinio il Vecchio, che disse che i Romani avevano circumnavigato la \"Penisola dei Cimbri\" (lo Jutland) dove si trovava il Golfo di Codano (forse il Kattegat); in questo golfo vi erano alcune grandi isole tra cui la pi\u00f9 famosa era la \"Scatinavia\" (la Scandinavia). Scrisse che le dimensioni dell'isola erano ignote ma che in una sua parte viveva un popolo chiamato \"Hillevionum gente\", organizzato in 500 villaggi, che considerava il loro paese un mondo a parte.\nCi\u00f2 che colpisce i commentatori di questo testo \u00e8 che questo grande popolo non \u00e8 noto ai posteri, a meno che non sia un semplice errore di copiatura di \"Illa Svionum gente\". Ci\u00f2 darebbe senso alla questione, anche perch\u00e9 era nota ai Romani una grande popolazione scandinava chiamata \"Suiones\".\nTacito scrisse nel 98 d.C. nel \"De Origine et situ Germanorum\" che i Suiones erano un popolo potente (\"erano forti anche nello stesso Oceano per la flotta oltre che per uomini ed armi\") con navi che avevano prue ad entrambi gli estremi (le drakkar). Quali re (\"kuningaz\") governassero i Suiones \u00e8 ignoto, ma la mitologia norrena fornisce una lunga lista di re leggendari e semi-leggendari che risale fino agli ultimi secoli prima di Cristo.\nDopo la menzione di Tacito dei Sueoni, le fonti tacciono su di loro fino al VI secolo, quando la Scandinavia era ancora in tempi primitivi. Alcuni storici hanno ipotizzato che non \u00e8 possibile che l'etnia svedese possa risalire in modo continuo fino ai Suiones di Tacito. Secondo questo punto di vista l'etnonimo e il discorso etnologico hanno cambiato considerevolmente soggetto nelle diverse fasi della storia scandinava.\nGiordane.\nNel VI secolo Giordane menzion\u00f2 due popoli che chiam\u00f2 \"Suehans\" e \"Suetidi\", che vivevano in Scandza; si ritiene che i Suehans siano i Sueoni, ed erano famosi per i loro magnifici cavalli. Snorri Sturluson scrisse che il contemporaneo re svedese Adils (Eadgils) possedeva i pi\u00f9 bei cavalli del suo tempo. I Suehans erano i fornitori di pelle di volpe nera del mercato romano. I \"Suetidi\" che Giordane nomin\u00f2 sono considerati essere anch'essi Sueoni e il loro nome \u00e8 una latinizzazione di \"Swe\u00feiu\u00f0\"; si dice che i Suetidi fossero gli uomini pi\u00f9 alti insieme ai Daner, che erano della stessa razza.\nFonti anglosassoni.\nCi sono tre fonti anglosassoni che parlano dei Sueoni. La pi\u00f9 antica \u00e8 probabilmente la meno conosciuta, poich\u00e9 la citazione avviene in una lunga lista di nomi di popoli e clan. \u00c8 il poema \"Widsith\", del VI o VII secolo:\nAl verso 32 \u00e8 menzionato Ongen\u00feeow e ricompare nel poema epico pi\u00f9 tardo \"Beowulf\", che fu composto nel periodo tra l'VIII e il X secolo.\nIl poema descrive le guerre tra Sueoni e Geati del VI secolo, che coinvolsero i re svedesi Ongen\u00feeow, Ohthere, Onela ed Eadgils che appartenevano ad una dinastia reale chiamata Ynglingar. Questi re furono probabilmente storici, poich\u00e9 compaiono in molte fonti scandinave (vedi Re semi-leggendari svedesi). Qui \u00e8 riportata una profezia di Wiglaf alla fine del poema riguardo alle nuove guerre con i Sueoni:\nFonti storiche pi\u00f9 attendibili dicono i Geati un sottogruppo dei Sueoni.\nLa terza fonte anglosassone \u00e8 la traduzione di Alfredo il Grande delle \"Historiae\" di Paolo Orosio, in cui si parla dei viaggi di Ohthere da H\u00e5logaland e Wulfstan di Hedeby, che nel IX secolo descrissero i \"Sweon\" e \"Sweoland\".\nIl racconto di Ohthere \u00e8 limitato ad una vaga localizzazione geografica di Sw\u0113oland. Wulfstan menziona solo qualche regione come soggetta agli Sweon:\nFonti franche.\nDurante l'VIII e il IX secolo i mercanti e saccheggiatori sueoni si stanziarono nel nord-est dell'Europa, una terra di fiumi abitata da popoli baltici, slavi e finnici.\nGli \"Annales Bertiniani\" riportano che un gruppo di Vichinghi che chiamavano se stessi \"Rhos\" visitarono Costantinopoli intorno all'838. Spaventati dall'idea di tornare a casa attraverso le steppe, che li avrebbero lasciati vulnerabili agli attacchi dei Magiari, questi Rhos viaggiarono attraverso la Germania. Qui furono interrogati dal re franco Ludovico il Pio dalle parti di Magonza. Essi informarono il re che il loro leader era noto come \"chacanus\" (latino per \"khagan\") e che vivevano nel nord della Russia, ma che erano \"Sueones\".\nAdamo da Brema.\nParlando delle questioni scandinave, Adamo da Brema riporta nell'XI secolo che i \"Sueones\" avevano pi\u00f9 mogli ed avevano pene severe. L'ospitalit\u00e0 era un valore importante e rifiutare ad un viandante di accoglierlo per la notte era considerato vergognoso; il visitatore era addirittura portato in giro a vedere gli amici dell'ospite.\n\u00c8 degno d'interesse che, sebbene 1000 anni separino Adamo da Brema da Tacito, entrambi descrivano i Sueoni come divisi in molti gruppi, probabilmente corrispondenti alle tradizionali province della Svealand orientale. Come Tacito, anche Adamo scrive che erano guerrieri potenti sul mare, un potere che usavano per tener buoni i vicini. La loro famiglia reale era di antica stirpe (il Casato di Muns\u00f6), ma i re erano sottoposti al volere del popolo, rappresentato dal Thing. Ci\u00f2 che era stato deciso dal popolo era pi\u00f9 importante del volere del re, a meno che l'opinione del re non sembrasse pi\u00f9 ragionevole, nel qual caso di solito era obbedito. In tempo di pace il popolo sembrava essere alla pari del re, ma in guerra obbedivano ciecamente a lui o a chi egli indicava come il pi\u00f9 saggio. Se gli eventi della guerra erano sfavorevoli, pregavano uno dei loro molti dei (gli \u00c6sir), e se vincevano gli mostravano gratitudine.\nSaghe norrene.\nLe saghe norrene sono la nostra fonte principale per la loro conoscenza e specialmente Snorri Sturluson, che \u00e8 probabilmente quello che pi\u00f9 ha contribuito (vedi per esempio l\"'Heimskringla\"). Le sue descrizioni ci danno un ampio quadro di quel popolo, insieme a quelle delle fonti precedenti."}
{"id": "1669280", "revid": "114325", "url": "https://it.wikipedia.org/wiki?curid=1669280", "title": "Suioni", "text": ""}
{"id": "1669282", "revid": "114325", "url": "https://it.wikipedia.org/wiki?curid=1669282", "title": "Sweonas", "text": ""}
{"id": "1669283", "revid": "114325", "url": "https://it.wikipedia.org/wiki?curid=1669283", "title": "Suehans", "text": ""}
{"id": "1669286", "revid": "114325", "url": "https://it.wikipedia.org/wiki?curid=1669286", "title": "Sv\u00edar", "text": ""}
{"id": "1669287", "revid": "767487", "url": "https://it.wikipedia.org/wiki?curid=1669287", "title": "Caramelle da uno sconosciuto", "text": "Caramelle da uno sconosciuto \u00e8 un film giallo del 1987, diretto dallo sceneggiatore Franco Ferrini, nella sua unica esperienza come regista.\nTrama.\nRoma, una notte un uomo adesca una prostituta. Dopo aver consumato un rapporto sessuale, lascia l'appartamento della donna, dimenticandosi il prezioso orologio sul comodino. Tornato sul posto, cerca di ritornare in possesso del prezioso oggetto ma la prostituta fugge nel buio parco adiacente al battuage. Mentre \u00e8 nascosta dietro i folti alberi, scorge una sagoma vestita di nero che sta impugnando un rasoio. Spaventata, fugge all'interno del parco e si perde. Raggiunta dalla misteriosa figura viene uccisa barbaramente a colpi di rasoio. \nQualche giorno dopo Marilena detta Lena, ragazza originaria del ravennate, giunge nella Capitale allo scopo di prostituirsi. Finisce quindi nel racket della prostituzione locale, gestito dalle colleghe pi\u00f9 anziane. Se vorr\u00e0 continuare a lavorare dovr\u00e0 elargire una serie di favori alle colleghe di vecchia data. Lena, dunque, accetta di eseguire delle commissioni per Bruna e di occuparsi, nel pomeriggio, della figlia di Isa, Valentina. Quest'ultima, adolescente complicata e schiva, ben presto stringe amicizia con Lena che finisce con l'affezionarsi alla ragazzina.\nUna notte, durante il lavoro, Lena viene disturbata dalle doppie luci di una macchina in sosta: raggiunta la macchina, in compagnia di un cliente occasionale, scorge nel sedile posteriore Bruna. La donna giace moribonda nella macchina, ferita da una serie imprecisata di colpi di rasoio. Lena si mette al volante della macchina, mentre il cliente si posiziona nei sedili posteriori cercando di dare conforto a Bruna, ormai agonizzante. Lena guida a tutta velocit\u00e0 verso il primo ospedale ma, giunti sul posto, Bruna \u00e8 morta, nonostante l'infermiere li inviti ad aspettare la polizia, sia Lena che il cliente decidono di dileguarsi.\nStella, squillo di lusso, apprende della morte di Bruna (sua vecchia amica) dalla stampa. Il giorno del funerale sono presenti solo le colleghe: Lena, Stella, Nadine, Katia e Monica. Nadine, prostituta di vecchia esperienza, decide di organizzarsi con le colleghe per scoprire l'identit\u00e0 dell'assassino. Anche Katia e Monica decidono di collaborare. Anche Lena offre il suo aiuto mentre Stella inizialmente decide di non unirsi alle sue colleghe nella ricerca. In breve tempo molte prostitute finiscono col riunirsi a casa di Katia e Monica per organizzarsi e scoprire l'identit\u00e0 del killer. Nel frattempo Angela, parrucchiera del salone di bellezza di cui Stella \u00e8 cliente fissa, chiede a quest'ultima d'introdurla nel mondo della prostituzione. La precariet\u00e0 del suo lavoro infatti le rende impossibile far quadrare i conti. Stella le presenta dunque un suo cliente fisso ma, in cambio, tratterr\u00e0 parte del guadagno.\nNel frattempo l'assassino torna a colpire: a cadere sotto i colpi inferti dall'omicida \u00e8 Jolanda, anziana prostituta del litorale romano. A questo punto le prostitute decidono di allearsi con la polizia, al fine di far terminare la strage. Ben presto vengono informate che l'assassino uccide le vittime a colpi di rasoio, dopodich\u00e9 infierisce macabramente sui cadaveri con una pistola da macellazione. Nel frattempo Monica cerca di redigere un identikit del cliente di Lena che, la notte dell'omicidio di Bruna, accompagn\u00f2 la donna con lei in ospedale.\nLena riceve intanto una telefonata da una sua sedicente collega, Silvia, che le chiede di partecipare assieme a lei ad un incontro con un cliente molto facoltoso che le ha promesso molto denaro, non volendo andare da sola, temendo che si tratti di una trappola del serial killer.\nNadine durante una cena in un ristorante crede di riconoscere il cliente di Lena che, la sera dell'omicidio di Bruna, accompagn\u00f2 la donna in ospedale assieme a lei. Messo alle strette, il cliente rivela le parole di Bruna a Nadine che, sconvolta, telefona a Katia e Monica. Il cliente riferisce a Nadine che le ultime parole di Bruna furono: \"\u00c8 stata Stella\".\nLena, scortata dalla polizia, si reca all'appuntamento con Silvia, fissato in un bar di Ostia. All'appuntamento per\u00f2 non si presentano n\u00e9 il ricco cliente n\u00e9 la fantomatica Silvia. Nel mentre sopraggiunge invece Valentina, che, riconoscendola, intende passare con lei il pomeriggio all'insegna dei vecchi tempi. Lena \u00e8 per\u00f2 costretta a liquidarla, causando una reazione di pianto alla ragazzina che si rifugia nel bagno del locale al piano seminterrato. La polizia si allontana e Lena scende a sua volta in bagno a risistemarsi il trucco e per far pace con Valentina. Mentre si sta truccando, per\u00f2, Lena viene aggredita dall'assassino. L'ispettore torna indietro e riesce a salvarla appena in tempo. L'assassino viene catturato: si tratta proprio di Valentina: costretta dalla madre a prostituirsi, uccideva le prostitute per vendetta. Le ultime confuse parole di Bruna, colte da una persona che ignorava il particolare gergo del meretricio, erano in realt\u00e0 il termine per indicare una prostituta giovanissima, ovvero \"Stella filante\".\nDistribuzione.\nIl film \u00e8 stato distribuito nel circuito cinematografico italiano il 30 aprile del 1987, ma non ebbe molto successo, n\u00e9 di critica n\u00e9 di pubblico.\nColonna sonora.\nNel film Athina Cenci interpreta la canzone \"Donne cos\u00ec\" (testo di Cristiano Minellono e musica di Umberto Smaila), che \u00e8 stata poi incisa nel disco contenente la colonna sonora del film. Il disco \"Caramelle da uno sconosciuto\" \u00e8 stato distribuito nel 1987 dalla Cinevox Record in contemporanea con il film.\nDistribuzione estera.\nNonostante l'insuccesso riscontrato in Italia, il film \u00e8 stato distribuito anche all'estero: nel mercato anglofono col titolo \"Sweets from a stranger\", ed in quello ispanico col titolo \"Dulce asesino\". Anche in ambito internazionale non ebbe comunque un grande successo."}
{"id": "1669288", "revid": "287204", "url": "https://it.wikipedia.org/wiki?curid=1669288", "title": "Sviar", "text": ""}
{"id": "1669289", "revid": "745179", "url": "https://it.wikipedia.org/wiki?curid=1669289", "title": "Don Gaetano Amodio", "text": ""}
{"id": "1669290", "revid": "114325", "url": "https://it.wikipedia.org/wiki?curid=1669290", "title": "Svear", "text": ""}
{"id": "1669291", "revid": "124838075", "url": "https://it.wikipedia.org/wiki?curid=1669291", "title": "Oberto III", "text": "\u00c8 stato vescovo di Asti dal 1283 al 1293.\nBiografia.\nIl primo documento che cita il vescovo Oberto \u00e8 datato 3 dicembre 1283, in cui il marchese Guglielmo VII del Monferrato, garantisce la fedelt\u00e0 alla Chiesa di Asti dei suoi due feudatari Bartolomeo ed Oddino Caccia di Bene.\nIn questo frangente, il vescovo \u00e8 ancora definito \"eletto\". Infatti il 23 maggio del 1284, papa Martino IV, proroga di un anno il dovere di Oberto di farsi consacrare.\nDurante il suo episcopato, Oberto nomin\u00f2 Giacomo Beggiano, podest\u00e0 di Mondov\u00ec e fece erigere la chiesa di san Quirico con relativo convento nel Rione San Paolo ad Asti.\nInoltre, si adoper\u00f2 nello sviluppare il culto di San Aniano.\nMor\u00ec il 18 settembre 1293, lasciando la sede di Asti vacante fino al 20 settembre 1295."}
{"id": "1669292", "revid": "599013", "url": "https://it.wikipedia.org/wiki?curid=1669292", "title": "LaVonna Martin", "text": "In carriera \u00e8 stata seconda anche ai Mondiali indoor 1993, alle spalle della svizzera Julie Baumann, mentre ai Giochi panamericani 1987 fu oro davanti a Stephanie Hightower."}
{"id": "1669300", "revid": "1522738", "url": "https://it.wikipedia.org/wiki?curid=1669300", "title": "Be'lal", "text": ""}
{"id": "1669304", "revid": "27723", "url": "https://it.wikipedia.org/wiki?curid=1669304", "title": "Stazione di Imola", "text": "La stazione di Imola \u00e8 una stazione ferroviaria della linea Bologna-Ancona, a servizio della citt\u00e0 di Imola.\nStrutture e impianti.\nIl piazzale \u00e8 dotato di dodici binari, distinguibili in sei tronchi, di cui uno \u00e8 stato trasformato con pensilina e marciapiede per il servizio ferroviario metropolitano di Bologna con direzione Bologna Castelmaggiore e Ferrara (partito nel dicembre 2009), e sei di transito, di cui due non pi\u00f9 utilizzati. Tre dei binari tronchi, inutilizzati, in passato servivano la vicina zona industriale.\nVi \u00e8 anche uno scalo merci. In passato \u00e8 stato un importante nodo di interscambio tra le aziende dell'hinterland ed il resto d'Europa. Erano vivissimi i trasporti di derrate alimentari anche per l'estero, di vino e di argilla per rifornire l'industria ceramica della zona.\n\u00c8 stato completamente dismesso ed \u00e8 in attesa di nuove destinazioni. All'interno dello scalo \u00e8 presente un treno storico gestito da un gruppo di ferramatori dove all'interno dello stesso sono presenti plastici ferroviari, diorami e reperti storici ferroviari.\nLa stazione era collegata con un raccordo alla stazione della linea Massalombarda-Fontanelice, gestita dalla SAF ed importante per il trasporto di derrate alimentari.\nNell\u2019estate 2017 sono iniziati i lavori di ristrutturazione della stazione, che prevedono la costruzione di una nuova banchina a servizio del quarto binario centrale, precedentemente utilizzato a scopo di transito, la sostituzione della linea aerea e la completa ripavimentazione delle banchine preesistenti per rialzarle fino allo standard europeo di 55 cm e portarle a livello delle pedane di salita nelle carrozze pi\u00f9 moderne.\nMovimento.\nLa fermata \u00e8 servita da treni regionali svolti da Trenitalia Tper nell'ambito del contratto di servizio stipulato con la Regione Emilia-Romagna.\nLa fermata \u00e8 il capolinea est della linea S4B (Bologna Centrale - Imola) del servizio ferroviario metropolitano di Bologna.\nAl 2007, l'impianto risultava frequentato da un traffico giornaliero di circa persone.\nA novembre 2019, la stazione risultava frequentata da un traffico giornaliero medio di circa persone ( saliti + discesi).\nServizi.\nLa stazione \u00e8 classificata da RFI nella categoria \"silver\".\nLa stazione dispone di:"}
{"id": "1669306", "revid": "1573940", "url": "https://it.wikipedia.org/wiki?curid=1669306", "title": "Microphysidae", "text": "Microphysidae , \u00e8 una famiglia di Insetti dell'Ordine dei Rincoti Eterotteri (Cimicomorpha Miroidea). Comprende specie di piccoli insetti predatori.\nDescrizione e biologia.\nI Microphysidae sono insetti di piccole dimensioni, con il corpo lungo al massimo 2 mm ma robusto. Le antenne sono lunghe quanto il capo, composte da 4 articoli; il rostro \u00e8 pure esso composto da 4 segmenti.\nSono presenti sia forme alate sia forme brachittere. Le ali anteriori sono ben sviluppate nei maschi, mentre nelle femmine sono pi\u00f9 brevi dell'addome per essere prive della zona membranosa. La zona sclerificata mostra la suddivisione in due parti, il \"clavo\" e il \"corio\"; quest'ultimo si prolunga in una subregione triangolare distale, detta \"cuneo\", carattere costante in tutta la superfamiglia dei Miroidei.\nLe zampe sono pi\u00f9 o meno allungate, con tarsi composti da 2 articoli e pretarso terminante con due unghie distali e privo di pulvilli.\nLa famiglia comprende insetti con regime dietetico zoofago. Sono predatori di piccoli Artropodi che, in generale, fanno capo ai raggruppamenti dei Collemboli, degli Psocotteri e degli Afidi.\nSistematica.\nLa famiglia costituisce il raggruppamento minore della vasta superfamiglia dei Miroidei. Si suddivide in quattro generi, di cui due, \"Loricula\" e \"Myrmedobia\", comprendono 7 specie a distribuzione paleartica."}
{"id": "1669307", "revid": "834", "url": "https://it.wikipedia.org/wiki?curid=1669307", "title": "Knife of Dreams", "text": ""}
{"id": "1669316", "revid": "11959", "url": "https://it.wikipedia.org/wiki?curid=1669316", "title": "Al Ashkharah", "text": ""}
{"id": "1669317", "revid": "2184720", "url": "https://it.wikipedia.org/wiki?curid=1669317", "title": "Vita tranquilla", "text": "Vita tranquilla \u00e8 un singolo del cantautore italiano Tricarico, pubblicato in download digitale nel marzo 2008 e contenuto nell'album \"Giglio\".\nDescrizione.\nIl brano \u00e8 stato presentato dall'artista in gara al Festival di Sanremo 2008, non classificandosi tra i dieci finalisti della manifestazione ma solo 16\u00ba. Il brano ha ottenuto comunque un ottimo successo da parte della critica, aggiudicandosi nell'ambito del Festival il Premio della Critica \"Mia Martini\".\nIl singolo ha ottenuto un buon successo commerciale, raggiungendo la quarta posizione della classifica italiana dei singoli."}
{"id": "1669321", "revid": "287204", "url": "https://it.wikipedia.org/wiki?curid=1669321", "title": "Allenamento della resistenza", "text": "Lallenamento della resistenza , nella teoria dell'allenamento sportivo \u00e8 l'insieme delle procedure, delle forme e dei programmi il cui fine \u00e8 di migliorare la resistenza, cio\u00e8 la capacit\u00e0 motoria dell'uomo di compiere elevate prestazioni per un tempo prolungato.\nL'allenamento della resistenza contribuisce in modo sostanziale allo sviluppo ed al mantenimento di un buono stato di salute. In particolare si hanno effetti positivi sul sistema cardiovascolare, che si esprime in una sensibile riduzione del rischio di infarto del miocardio. Ulteriori aspetti positivi sono il contributo al consumo dei grassi, ed al controllo del peso corporeo, al rafforzamento del sistema immunitario ed al miglioramento dell'emocromo.\nDiversi fattori fisiologici, volitivi, coordinativi concorrono alla sua determinazione. La prestazione di resistenza \u00e8 inoltre caratterizzata dalla massima economia delle funzioni.\nDescrizione.\nMentre nello sport di massa si ricerca con l'allenamento della resistenza di ottenere un miglioramento dello stato di salute o la riduzione del peso corporeo, nello sport di prestazione l'obiettivo \u00e8 il miglioramento delle capacit\u00e0 di prestazioni prolungate. L'atleta vuole migliorare i propri record per ottenere migliori piazzamenti nelle competizioni.\nDi conseguenza gli obiettivi fondamentali dello sport di massa sono il miglioramento del ricambio di grassi e delle capacit\u00e0 aerobiche (elevazione della soglia anaerobica). Nel caso lo sport fosse adibito essenzialmente alla riduzione del peso corporeo, si rendono necessarie delle modifiche che compromettono un ottimale miglioramento delle prestazioni.\nNello sport di prestazione l'allenamento alla resistenza viene completato o esteso con un intensivo apporto di carichi atti a un'ulteriore sollecitazione, eventualmente si interviene con un allenamento pi\u00f9 specifico. In questo caso menzioniamo soprattutto l'ulteriore elevazione della soglia aerobica attraverso l'allenamento secondo il metodo di ripetuta e recupero \"cfr. sotto\", il miglioramento della \"capacit\u00e0 di recupero\" (tolleranza all'acido lattico, smaltimento dell'acido lattico), l\"allenamento della forza\" e l\"allenamento della velocit\u00e0\".\nPianificazione.\nNello sport di prestazione viene sollecitato un miglioramento delle prestazioni sulla durata di pi\u00f9 anni. In generale si pu\u00f2 contare sul fatto che prestazioni ottimali in discipline di resistenza come la maratona o il ciclismo, soprattutto nello sport di massa, continueranno a produrre risultati anche dopo una pianificazione d'allenamento di 10-15 anni.\nDiscipline.\nNelle seguenti discipline e specialit\u00e0 sportive l'allenamento della resistenza \u00e8 particolarmente importante, di conseguenza su di esse \u00e8 posta in primo luogo l'attenzione degli studiosi dell'allenamento."}
{"id": "1669324", "revid": "729019", "url": "https://it.wikipedia.org/wiki?curid=1669324", "title": "Aeroporto Internazionale Julius Nyerere", "text": "LAeroporto Internazionale Julius Nyerere (in inglese Julius Nyerere International Airport, JNIA) \u00e8 il principale aeroporto di Dar es Salaam. Prende il nome dal primo presidente della Tanzania, Julius Nyerere.\nStoria.\nIl primo aeroporto di Dar es Salaam fu costruito nella zona di Ukonga. Nel 1979, per far fronte all'aumento del traffico aereo, venne creato un secondo terminal, inaugurato da Julius Nyerere nel 1984. Il \"Dar es Salaam International Airport\" (DIA) venne prima ribattezzato \"Mwalimu Julius Kambarage Nyerere International Airport\" nel 2005, e infine \"Julius Nyerere International Airport\" nel 2006."}
{"id": "1669326", "revid": "260676", "url": "https://it.wikipedia.org/wiki?curid=1669326", "title": "Azzano (Spoleto)", "text": "Azzano \u00e8 una frazione del comune di Spoleto, in provincia di Perugia, posta ad una altitudine di 239 ed abitata da 103 residenti (dati Istat, 2001 dawinciMD - Consultazione dati del 14\u00ba Censimento Generale della Popolazione e delle Abitazioni).\nConsta nel nucleo pi\u00f9 antico di un castello, probabilmente eretto intorno al 1375, dopo l'espulsione e la strage dei Ghibellini da Spoleto, evento che rese necessaria la fortificazione di alcune ville del piano. 2\nNel 1489 forn\u00ec 10 fanti a Spoleto per la conquista del castello di Frenfano, vicino Cascia, che fu demolito dalle fondamente. Riformagioni (An. 1490. 30 dicembre fogl. 413)\nLa bella chiesa di San Lorenzo e Caterina, frutto di un ampliamento ottocentesco di un'originale costruzione medievale, gi\u00e0 modificata nel Seicento, \u00e8 opera dell'architetto Luigi Landini di Cingoli e abbellita da tele del pittore spoletino Giovanni Catena. Pu\u00f2 dirsi tra le ultime chiese del comprensorio spoletino edificate secondo lo stile elegante dell'Ottocento, con un'ampiezza per le dimensioni del paese che faceva presagire un grande sviluppo dell'abitato, come poi non avvenne. Il campanile sfrutta l'originale torre d'accesso al castello, e le scanalature sulla facciata lasciano capire che il castello era dotato di fossato e ponte levatoio. Altra traccia del fossato \u00e8 nel pavimento della chiesa che si \u00e8 avvallato nel punto in cui il fossato fu coperto per ampliare l'edificio.\nL'interno del castello \u00e8 stato oggetto di ampi restauri nelle parti pi\u00f9 antiche che ne hanno ripristinato il vecchio abitato, sovrapposto alle parti moderne purtroppo realizzate senza alcun legame stilistico.\nCon i fondi del terremoto del settembre 1997 si dovrebbe ottenere un completo rifacimento dell'abitato, con un ripristino della chiesa e del piazzale antistante.\nNel luglio 2010 sono iniziati i lavori all'interno della chiesa, che hanno riportato alla luce le fondazioni delle mura dell'edificio originario, con un lacerto di affresco tre-quattrocentesco e altri brandelli di riutilizzo di successive decorazioni secentesche.\nInoltre, murata e coperta successivamente da un mobile, \u00e8 tornata alla luce una piccola Piet\u00e0 del tipo vesperbild ancora completamente da studiare.\nIl 1\u00ba novembre 2014 alle ore 10.30 la chiesa \u00e8 stata inaugurata dall'Arcivescovo di Spoleto Renato Boccardo.\nNei dintorni vi sono le chiese di San Lorenzo, che presenta affreschi del 1488 opera di Jacopo Zabolino, e gi\u00e0 citata fin dal 1178 come patrimonio del monastero di Bovara, la chiesa della Madonna del Soccorso, di impianto romanico e interno seicentesco, e la diruta chiesa di San Donato. Merita menzione la piccola chiesa-edicola di Santa Lucia, interamente affrescata nel '500, delle cui decorazioni rimangono ormai brandelli appena leggibili.\nPoco pi\u00f9 a nord il mulino ad acqua della Torre d'Azzano, un gioiello ancora funzionante mosso da forza idraulica, che macinava grano.\nFa parte dell'associazione degli Azzano d'Italia, undici fra comuni e frazioni che portano nel loro nome il termine Azzano e che hanno i cittadini che si chiamano azzanesi: Azzano d'Asti, Azzano Decimo, Azzano Mella, Azzano San Paolo, Castel d'Azzano e sei frazioni tra cui questa.\nTra la fine di luglio e l'inizio di agosto, veniva regolarmente organizzata, dal 1980, la festa \"Il Folklore degli Azzano\", fino al 2008, ultima edizione."}
{"id": "1669334", "revid": "729019", "url": "https://it.wikipedia.org/wiki?curid=1669334", "title": "Fate (Fate)", "text": "Fate \u00e8 il primo album in studio dei Fate, uscito nel 1984 per l'Etichetta discografica Capitol Records."}
{"id": "1669337", "revid": "729019", "url": "https://it.wikipedia.org/wiki?curid=1669337", "title": "Alfa talassemia", "text": "L'alfa-talassemia (\u03b1-talassemia) \u00e8 un tipo di talassemia che coinvolge i geni che codificano per le emoglobine HbA e HbA.. La malattia \u00e8 caratterizzata dalla compromissione della produzione di una, due, tre o addirittura tutte e quattro le catene \u03b1 dell'emoglobina, che correla direttamente con la gravit\u00e0 clinica della malattia.\nEpidemiologia.\nL'incidenza della malattia \u00e8 strettamente correlata a quella della malaria, specialmente per le zone endemiche, fatto che suggerisce un ruolo protettivo della malattia per le manifestazioni pi\u00f9 gravi della malaria.\nL'alfa-talassemia \u00e8 comune nell'Africa subsahariana, nei paesi del Mar Mediterraneo, nel Medio Oriente, nel sud e nel sud-est asiatico, con una variabilit\u00e0 genetica che caratterizza ciascuna di queste aree.\nNegli Stati Uniti l'incidenza riflette quella globale. La delezione -\u03b1(3.7) a una singola catena \u00e8 presente nel 30% degli afroamericani; tuttavia, anche nell'omozigosi, questa porta solo a una lieve anemia microcitica.\nI disordini pi\u00f9 gravi, come l'idrope fetale da emoglobina di Barts, sono pi\u00f9 comuni negli Stati Uniti occidentali, con un aumento vertiginoso della prevalenza negli ultimi due decenni, legata soprattutto all'immigrazione asiatica.\nEziologia.\nLa malattia ha origini genetiche ed \u00e8 di tipo autosomica recessiva. \u00c8 anche connessa alla delezione del braccio corto del cromosoma 16. Pu\u00f2 anche essere, in casi molto rari, un disordine acquisito, come nella sindrome mielodisplasica.\nA causa della bassa incidenza della talassemia alfa, questa pu\u00f2 essere in un primo momento scambiata per un'anemia sideropenica.\nFisiopatologia.\nNell'alfa talassemia la produzione di catene \u03b1 dell'emoglobina risulta deficitaria, e in conseguenza di ci\u00f2 vi sar\u00e0 un eccesso di catene \u03b2 nell'adulto e di catene \u03b3 nel neonato che non potranno combinarsi con le prime per formare la molecola completa.\nLa catene \u03b2 in eccesso si uniscono a formare tetrameri \u03b24 con anormale curva di dissociazione dell'ossigeno, chiamati \"emoglobina H\" o \"HbH\".\nLe catene \u03b3 in eccesso invece formano tetrameri \u03b34 (Hb di Barts) con alta affinit\u00e0 per l'ossigeno, che quindi non riesce a dissociarsi alla periferia del sistema cardiocircolatorio per essere ceduto ai tessuti. Nella forma omozigote \u03b10, dove si formano molti tetrameri \u03b34 ma nessuna catena \u03b1, vi \u00e8 solitamente aborto spontaneo.\nClassificazione.\nCi sono due loci genici per le catene \u03b1, che diventano quattro nelle cellule diploidi, due di origine materna e due di origine paterna. La gravit\u00e0 clinica dell'alfa talassemia \u00e8 inversamente proporzionale al numero di catene \u03b1; pi\u00f9 ne mancheranno, peggiori saranno le manifestazioni cliniche.\nNell'analisi del genotipo il segno \"-\" indica un gene assente e la lettera greca \"\u03b1\" indica un gene presente (contrariamente al \u03b2o e al \u03b2+ utilizzati per la classificazione della beta- talassemia, nell'alfa-talassemia non si fa distinzione tra assenza e riduzione della produzione delle catene dell'emoglobina)."}
{"id": "1669338", "revid": "588403", "url": "https://it.wikipedia.org/wiki?curid=1669338", "title": "K\u014dstas M\u012btroglou", "text": "Biografia.\nNato nel 1988 a Kavala, nella Grecia settentrionale, M\u012btroglou (in lingua turca Mitro\u011flu) \u00e8 emigrato da piccolo con i suoi genitori in Germania, dove la famiglia si stabil\u00ec a Neukirchen-Vluyn nel \"land\" Renania Settentrionale-Vestfalia. Non parla fluentemente il greco.\nIl 19 maggio 2010, in seguito ad uno scontro di gioco con M\u012btroglou, K\u014dstas Man\u014dlas, che giocava nell', sub\u00ec un infortunio al volto per cui dovette sottoporsi ad un intervento chirurgico durato tre ore e conclusosi con successo, nel quale gli furono impiantate delle placche metalliche.\nCaratteristiche tecniche.\nCentravanti dotato di una notevole forza fisica, ottimo nei colpi di testa e dotato di un ottimo senso del gol. Mimare il gesto di una pistola \u00e8 la sua esultanza tipica, per la quale \u00e8 osannato dai tifosi (per questo tipo di esultanza ha avuto anche un richiamo dalla magistratura).\nCarriera.\nClub.\nInizi.\nDopo aver trascorso le giovanili nel Neukirchen, nel 2001 passa nel vivaio del Duisburg. Nel 2004 si trasferisce nel settore giovanile del Borussia M\u00f6nchengladbach, dove si afferma come uno degli attaccanti pi\u00f9 prolifici tra gli Under-19, con in 38 reti in 35 presenze totali. Nella gara contro la sua ex squadra, il Duisburg, segna tutte e cinque le reti della partita, terminata 5-3 Dal 2006 viene promosso in pianta stabile nella seconda formazione del Borussia M\u00f6nchengladbach, con la quale realizza 14 reti in 33 presenze nella Regionalliga Ovest.\nOlympiakos.\nDopo il Campionato europeo di calcio Under-19 del 2007 in Austria, fa ritorno in patria, acquistato dai campioni di Grecia dell'. Dopo aver segnato il suo primo gol con la nuova maglia in Coppa di Grecia contro il Diagoras, il 28 novembre 2007 debutta in Champions League contro la Lazio e l'8 dicembre 2007 realizza la sua prima rete in campionato nel 4-0 interno contro il Levadeiakos. Si ripete ancora contro il Larissa il 6 aprile 2008 e segna una doppietta all'ultima giornata contro l'Iraklis Salonicco.\nL'anno successivo colleziona 7 presenze e due reti in campionato e 5 partite nelle competizioni europee. In Coppa UEFA realizza anche una rete nella trasferta vinta per 2-0 contro il Nordsj\u00e6lland.\nNella stagione stagione 2009-2010 diventa titolare della formazione. Il 18 agosto 2009 mette a segno il suo primo gol in Champions League nei prelminari contro i moldavi dello Sheriff Tiraspol e realizza reti decisive contro Ergotelis e Giannina e realizza una doppietta contro e Levadiakos. Il 20 ottobre 2009 va a segno per la prima volta in Champions League, nella vittoria interna per 2-1 contro lo . Negli ottavi di finale realizza anche una rete contro il Bordeaux, non riuscendo a evitare l'eliminazione della sua squadra dalla competizione. Termina la stagione con 45 presenze e 14 reti in totale, tra campionato e coppe.\nPanionios e Atromitos.\nNell'anno successivo trova poco spazio tra le file dell'Olympiakos e a gennaio viene ceduto in prestito al Panionios. Il 16 gennaio 2011 debutta con una doppietta decisiva in casa dell'Aris Salonicco. A fine stagione sono 16 le partite disputate e 9 i gol.\nDopo aver fatto ritorno al Pireo, si trasferisce nuovamente in prestito all', e nella stagione 2011-2012 segna 16 reti in 28 presenze nella Souper Ligka Ellada; la squadra arriva alla finale di Coppa di Grecia, persa contro l'Olympiakos. Nei play-off per le competizioni europee \u00e8 decisivo con una rete al e un assist contro l' che valgono la qualificazione per il terzo turno dell'Europa League 2012-2013.\nRitorno all'Olympiakos.\nLa Souper Ligka Ellada 2012-2013 vede il ritorno di Mitroglou all'Olympiakos. In campionato \u00e8 autore di 11 gol in 25 partite, mentre in Champions League va a segno contro e Montpellier. Il 4 dicembre \u00e8 autore della rete decisiva per la vittoria interna per 2-1 proprio contro i biancorossi dell'. L'11 maggio trionfa con la sua squadra nella Coppa di Grecia, vinta grazie al 3-1 contro l'Asteras Tripolis.\nIl 2 ottobre 2013, alla seconda giornata di Champions League 2013-2014, mette a segno una tripletta nella vittoria esterna per 0-3 dell'Olympiakos contro l'Anderlecht.\nFulham e prestito all\u2019Olympiakos.\nIl 31 gennaio 2014 viene acquistato dal Fulham per circa 15 milioni di euro. Con i \"Cottagers\" disputa soltanto tre partite, senza mai andare a segno.\nIl 30 giugno 2014 torna all'Olympiakos con la formula del prestito. Nella partita inaugurale di Champions League, contro l'Atletico Madrid (3-2), segna la rete che permette alla sua squadra di vincere il match. A fine stagione non viene riscattato e fa quindi ritorno al Fulham.\nBenfica.\nIl 6 agosto 2015 si trasferisce in prestito al Benfica.\nNel luglio 2016 viene riscattato per 7 milioni di euro. Complessivamente mette insieme 88 presenze e 52 gol in due anni.\nMarsiglia ed i prestiti a Galatasaray e PSV.\nNell\u2019estate del 2017 viene acquistato dal . Al primo anno segna 9 gol, al secondo solo 3 nel girone di andata.\nChiuso dall\u2019arrivo di Mario Balotelli, il 31 gennaio 2019 \u00e8 ceduto in prestito al , con cui debutta il 2 febbraio in casa dell' (1-1) e vince il titolo nazionale e la Coppa di Turchia, con un bilancio di 7 presenze e un gol in campionato.\nIl 22 agosto 2019 \u00e8 ceduto in prestito al PSV.\nAris Salonicco.\nTerminato il prestito in Olanda, fa ritorno a Marsiglia, dove rimane ai margini della rosa. Il 26 gennaio 2021 viene ceduto a titolo definitivo all'. Esordisce in campionato il 30 gennaio, subentrando a D\u012bm\u012btrios Manos al minuto 82, in occasione della sconfitta per 2-1 in casa dell'. Realizza la sua prima rete in maglia giallonera il 21 febbraio, trasformando il calcio di rigore che \u00e8 valso l'1-1 in casa dell'.\nNazionale.\nNel periodo 2005-2007 gioca 14 partite con la Grecia Under-19, segnando 12 gol, mentre nel periodo 2007-2010 gioca 16 partite con la Grecia Under-21, segnando 5 gol.\nDebutta in nazionale maggiore nel 2009, ritagliandosi ben presto una presenza stabile nelle file della rappresentativa ellenica.\nStatistiche.\nPresenze e reti nei club.\n\"Statistiche aggiornate al 9 maggio 2021.\"\nCronologia presenze e reti in nazionale.\n \n \nRecord.\nDurante la sua carriera Mitroglou \u00e8 riuscito a battere diversi record:"}
{"id": "1669339", "revid": "1776051", "url": "https://it.wikipedia.org/wiki?curid=1669339", "title": "A Matter of Attitude", "text": "A Matter of Attitude \u00e8 il secondo album in studio dei Fate, uscito nel 1986 per l'Etichetta discografica EMI Records."}
{"id": "1669343", "revid": "196390", "url": "https://it.wikipedia.org/wiki?curid=1669343", "title": "Julius Nyerere International Airport", "text": ""}
{"id": "1669345", "revid": "486946", "url": "https://it.wikipedia.org/wiki?curid=1669345", "title": "Aeroporto Brnik", "text": ""}
{"id": "1669361", "revid": "767487", "url": "https://it.wikipedia.org/wiki?curid=1669361", "title": "Cruisin' for a Bruisin' (Fate)", "text": "Cruisin' for a Bruisin' \u00e8 il terzo album in studio dei Fate, uscito nel 1988 per l'Etichetta discografica EMI Records."}
{"id": "1669363", "revid": "123541413", "url": "https://it.wikipedia.org/wiki?curid=1669363", "title": "Never Leave You (Uh Oooh, Uh Oooh)", "text": "Never Leave You (Uh Oooh, Uh Oooh) \u00e8 il singolo di esordio della cantante statunitense Lumidee, ed attualmente, il suo brano di maggior successo. Il singolo \u00e8 stato poi inserito nel primo album della cantante \"Almost Famous\". Il brano vede la partecipazione dei due famosi rapper Busta Rhymes e Fabolous. \u00c8 stata registrata anche una versione con 50 Cent.\nIl singolo esce nei negozi nell'estate 2003, per l'etichetta indipendente \"Straight Face\", e dopo essere partito in sordina, raggiunge la vetta di diverse classifiche in tutto il mondo, grazie alla massiccia programmazione radiofonica che viene riservata al brano. Nell'autunno dello stesso anno infatti il singolo \"Never Leave You (Uh Oooh, Uh Oooh)\" raggiunge la posizione numero uno di Italia, Svizzera, Paesi Bassi e Belgio.\nIl video.\nIl video di \"Never Leave You (Uh OooH, Uh Oooh)\" \u00e8 stato diretto dal regista Nzingha Stewart, e trasmesso per la prima volta nel giugno 2003.\nAltri utilizzi.\nNel 2021 la canzone \u00e8 stata campionata nel singolo \"Kiss My (Uh-Oh)\" di Anne-Marie e delle Little Mix."}
{"id": "1669364", "revid": "767487", "url": "https://it.wikipedia.org/wiki?curid=1669364", "title": "Palazzo De Sinno", "text": "Palazzo De Sinno \u00e8 un edificio di interesse storico ed artistico di Napoli; \u00e8 situato nella centralissima in via Toledo, nel quartiere San Ferdinando.\nIl palazzo sorse nel XVIII secolo e rappresenta un esempio di barocco napoletano Sanfeliciano, espresso nella scala a losanga, mentre ulteriori elementi sono relativi ai timpani al di sopra dei balconi del piano nobile, che spezzano la linea triangolare con una curva interna.\nNel palazzo vi \u00e8 stata l'\"Ars Magistra Artis\", un'associazione culturale curata dal gioielliere Renato Perez."}
{"id": "1669372", "revid": "767487", "url": "https://it.wikipedia.org/wiki?curid=1669372", "title": "Best Of (Vanilla Ninja)", "text": "Best Of \u00e8 il primo Greatest Hits della band estone Vanilla Ninja.\nIl disco.\nIl disco contiene una selezione di brani dei due album precedenti (escluso il loro primo album \"Vanilla Ninja\", perch\u00e9 appartenente ad un'altra etichetta discografica). Le ultime tracce dell'album, sono le \"extended version\" di \"Tough Enough\", \"Blue Tattoo\" e \"Megamix\"."}
{"id": "1669374", "revid": "44627", "url": "https://it.wikipedia.org/wiki?curid=1669374", "title": "Metodo di integrazione", "text": ""}
{"id": "1669378", "revid": "287204", "url": "https://it.wikipedia.org/wiki?curid=1669378", "title": "Genin", "text": ""}
{"id": "1669381", "revid": "6923", "url": "https://it.wikipedia.org/wiki?curid=1669381", "title": "Museo Nacional de Arte (Messico)", "text": "Il Museo Nacional de Arte conosciuto come MUNAL, \u00e8 il museo nazionale di arte del Messico, situato nel centro storico di Citt\u00e0 del Messico.\nIl Museo fondato nel 1982 \u00e8 ubicato dove anticamente sorgeva l'Ospedale di San Andrea gestito dai Gesuiti a partire dal 1625 fino alla loro espulsione avvenuta nel 1767.\nIl palazzo che oggi conosciamo fu voluto da Porfirio D\u00edaz nel 1901 per ospitare la sede della Segreteria di Comunicazione e delle Opere Pubbliche. Il progetto fu affidato all'architetto italiano Silvio Contri che ide\u00f2 l'edificio seguendo lo stile architettonico dell'epoca, ossia il Modernismo. Tutte le decorazioni del palazzo furono incaricate alla casa artistica della famiglia fiorentina Copped\u00e8.\nInaugurato nel 1911, vista l'eleganza e la versatilit\u00e0 del palazzo venne successivamente utilizzato come sede dell'Archivio Generale Nazionale. Solo nel 1982 divenne definitivamente la sede del Museo Nazionale di Arte.\nNel 1997 il Consiglio Nazionale per la Cultura e le Arti in collaborazione con il patronato del museo diedero il via ad un progetto di restauro e riammodernamento dello spazio museale, cos\u00ec da garantire una miglior esposizione delle opere d'arte conservate. Riaperto nel 2000 con il nome di MUNAL esibisce studia e diffonde testimonianze dell'arte messicana a partire dall'epoca tardo-preispanica fino ad arrivare ad esempi di arte del XX secolo."}
{"id": "1669383", "revid": "1013865", "url": "https://it.wikipedia.org/wiki?curid=1669383", "title": "Armavir (citt\u00e0)", "text": " Armavir (in armeno: \u0531\u0580\u0574\u0561\u057e\u056b\u0580) \u00e8 una citt\u00e0 armena, che non va confusa con l'omonima citt\u00e0 russa.\nStoria.\nAntichit\u00e0.\nIl sito di Armavir era abitato gi\u00e0 dal VI o V millennio a.C., come mostrano i ritrovamenti di strumenti in ossidiana e oggetti in bronzo o terracotta risalenti a quel periodo.\nIl re Argishtis I di Urartu costru\u00ec una fortezza nella zona con il nome di Argishtikhinili nell'VIII secolo a.C.. Nel 331 a.C., quando l'Armenia, sotto la Dinastia degli Orontidi, riafferm\u00f2 la sua indipendenza dall'Impero Achemenide, Armavir fu scelta come capitale. Sono state ritrovate tavole d'argilla del periodo Achemenide scritte in lingua elamitica sull'epopea di Gilgamesh. Varie iscrizioni in greco ellenistico, incise attorno al III secolo a.C., includono poesie di Esiodo, frammenti di Euripide, una lista dei mesi in antico macedone e nomi di re della dinastia Orontide.\nArmavir fu poi legata, in ordine, alla dinastia seleucide, ai Parti, al Regno d'Armenia, all'Impero Romano, ai Sasanidi e all'Impero Bizantino, fino alla conquista da parte degli Arabi nel 645.\nMedioevo.\nIl dominio arabo dur\u00f2 fino all'inizio del IX secolo, quando il controllo della citt\u00e0 pass\u00f2 alla dinastia Sajid, che dominava l'attuale Iran. In seguito venne la dominazione georgiana con la dinastia dei Bagrationi.\nL'Impero Bizantino riconquist\u00f2 la regione nel 1045, che poi pass\u00f2 ai Turchi Selgiuchidi nel 1064, i quali rinominarono la citt\u00e0 Sardarapat. In seguito al declino dell'Impero Selgiuchide la regione ritorn\u00f2 sotto il controllo georgiano, poi sotto quello azero (dinastia degli Ildegizidi) e l'Impero Corasmio. I Mongoli conquistarono la regione nel 1239 e crearono l'Ilkhanato nel 1256. Poi la regione pass\u00f2 alle dinastie dei Chupanidi nel 1353, dei Jalayiridi nel 1357 e dei Kara Koyunlu nel 1388. Questi ultimi la persero nel 1400 ad opera di Tamerlano, per poi riprenderla con Kara Yusuf nel 1407. Shah Rukh, figlio di Tamerlano, riusc\u00ec a riprenderne il controllo nel 1421 e nel 1429 ma poi, nel 1447, torn\u00f2 definitivamente ai Kara Koyunlu con Jahan Shah.\nDal XVI al XIX secolo.\nIl dominio dei Kara Koyunlu dur\u00f2 fino alla conquista, nel 1468, da parte degli Ak Koyunlu di Uzun Hasan, che erano i principali avversari dei Kara Koyunlu. Il dominio degli Ak Koyunlu termin\u00f2 con la conquista del territorio, nel 1501, da parte di Ismail I, fondatore della dinastia dei Safavidi. L'Impero Ottomano occup\u00f2 a varie riprese la regione (nel 1514, nel 1534, nel 1548, nel 1553 e nel 1585) fino ad una conquista stabile nel 1603 da parte dei Safavidi con Abbas I di Persia. L'Impero Ottomano riusc\u00ec ancora ad occupare la regione nei periodi tra il 1635-1636 e tra il 1724-1736. Alla morte di Nadir Shah, nel 1747, il controllo pass\u00f2 al Kanato di Yerevan che era un principato musulmano sotto il controllo persiano.\nDominazione russa.\nCon la III guerra Russo-Persiana il territorio di Sardarapat pass\u00f2 alla Russia. La Persia tent\u00f2 la riconquista con la IV guerra Russo-Persiana in cui, inizialmente, riusc\u00ec a spingere i Russi fin oltre l'Azerbaigian, ma il generale russo Ivan Paskevi\u010d, comandante dell'esercito, riconquist\u00f2 l'Azerbaigian e occup\u00f2 il Kanato di Yerevan nel 1827 che pass\u00f2 alla Russia con il Trattato di Turkmenchay nel 1828. Sardarapat divenne parte della provincia (oblast') dell'Armenia, poi gubernija di Yerevan nel 1840.\nIn seguito alla Rivoluzione di febbraio del 1917, la regione fu messa dal Governo Provvisorio Russo sotto l'autorit\u00e0 del Comitato Speciale Transcaucasico, poi Repubblica Federale Democratica Transcaucasica ed infine, quando nel maggio 1918 la Repubblica Transcaucasica si dissolse, sotto la Repubblica Democratica d'Armenia che dovette far fronte all'invasione ottomana. Tra il 21 ed il 24 maggio l'esercito russo-armeno riusc\u00ec a respingere gli ottomani nella Battaglia di Sardarapat, considerata la battaglia che ha salvato l'Armenia dalla sparizione. Comunque gli ottomani occuparono gran parte del governatorato di Yerevan, costringendo gli armeni a siglare il Trattato di Batumi nel giugno 1918. L'esercito ottomano si ritir\u00f2 in seguito alla firma dell'Armistizio di Mudros, in base al quale Sardarapat ritorn\u00f2 all'Armenia nel novembre 1918.\nPeriodo sovietico.\nL'invasione sovietica inizi\u00f2 il 29 novembre 1920 ad opera dell'Armata Rossa. I sovietici presero Yerevan il 4 dicembre 1920, due giorni dopo la firma del Trattato di Alexandropol con la Turchia, che venne sostituito dal Trattato di Kars. I sovietici proclamarono la Repubblica Social Sovietica d'Armenia sotto la guida di Aleksandr Miasnikyan. Nel 1922 venne inclusa nella Repubblica socialista sovietica federata Transcaucasica.\nNel 1935 i sovietici cambiarono il nome della citt\u00e0 da Sardarapat in Oktamberyam, in onore della Rivoluzione d'ottobre, e nel 1936 sciolsero la Repubblica Transcausica mettendola sotto la Repubblica Social Sovietica d'Armenia.\nPeriodo post-sovietico.\nNel 1991 l'Armenia dichiar\u00f2 la sua indipendenza dall'URSS e nel 1992 il nome della citt\u00e0 venne cambiato nell'attuale Armavir, come era il nome dell'antica capitale.\nNome.\nLa citt\u00e0 moderna \u00e8 stata fondata nel 1931 con il nome di Sardarabad, e, tra il 1935 e il 1995, \u00e8 stata conosciuta anche come Hoktemberyan (Citt\u00e0 d'Ottobre), probabilmente in onore della rivoluzione d'ottobre.\nNel 1992 la citt\u00e0 \u00e8 stata ridenominata Armavir, in onore della vicina citt\u00e0 antica di Armavir, risalente all'VIII secolo a.C.."}
{"id": "1669384", "revid": "1776051", "url": "https://it.wikipedia.org/wiki?curid=1669384", "title": "Scratch 'N' Sniff", "text": "Scratch 'N' Sniff' \u00e8 il quarto album in studio dei Fate, uscito nel 1990 per l'Etichetta discografica EMI Records."}
{"id": "1669387", "revid": "110157", "url": "https://it.wikipedia.org/wiki?curid=1669387", "title": "Almost Famous (Lumidee)", "text": "Almost Famous \u00e8 l'album di debutto della cantante statunitense Lumidee uscito nel 2003."}
{"id": "1669391", "revid": "287204", "url": "https://it.wikipedia.org/wiki?curid=1669391", "title": "Unexpected (Lumidee)", "text": "Unexpected \u00e8 il secondo album della cantante statunitense Lumidee uscito nel 2007."}
{"id": "1669394", "revid": "729019", "url": "https://it.wikipedia.org/wiki?curid=1669394", "title": "Acido crisofanico", "text": "Acido crisofanico o \"metilantrachinone\", \u00e8 un chinone."}
{"id": "1669395", "revid": "1776051", "url": "https://it.wikipedia.org/wiki?curid=1669395", "title": "V (Fate)", "text": "V \u00e8 il quinto album in studio dei Fate, uscito nel 2006 per l'Etichetta discografica MTM Music."}
{"id": "1669400", "revid": "18397", "url": "https://it.wikipedia.org/wiki?curid=1669400", "title": "Festival del Mondo Antico", "text": ""}
{"id": "1669401", "revid": "1873017", "url": "https://it.wikipedia.org/wiki?curid=1669401", "title": "Campionati mondiali di karate 2000", "text": "La 15\u00aa edizione del campionato mondiale di karate si \u00e8 svolta a Monaco di Baviera nel 2000. Hanno partecipato 820 karateka provenienti da 84 paesi."}
{"id": "1669413", "revid": "1566286", "url": "https://it.wikipedia.org/wiki?curid=1669413", "title": "Louis J. Gasnier", "text": "Biografia.\nNato a Parigi, Gasnier inizi\u00f2 a fare film agli inizi del cinema (1905), dirigendo il famoso comico Max Linder in molti dei suoi primi corti comici. Negli Stati Uniti dal 1912, Gasner si fece un nome in varie prestigiose produzioni, tra cui la serie \"Le avventure di Paolina\" (1914), con Pearl White, con la quale fece diversi altri serial. La carriera di Gasnier declin\u00f2 con l'avvento del sonoro e, successivamente, venne confinato nella produzione di B movie a basso costo.\nProbabilmente il suo film pi\u00f9 famoso, seppur non per ragioni artistiche, fu il progetto anti-marijuana \"Reefer Madness\" del 1936. Il film, super-predicatorio e con un taglio talmente propagandistico da provocare l'ilarit\u00e0 nello spettatore, si guadagn\u00f2, col passare degli anni, la fama di film culto. Al giorno d'oggi, si trova abbastanza facilmente anche in DVD ed \u00e8 passato molte volte in televisione, diventando un esempio di film degli anni '30 che, all'uscita, distribuito in poche copie, venne poco visto, ma che poi aument\u00f2 la sua diffusione negli anni seguenti. Dopo \"Reefer Madness\", Gasnier fece altri otto film prima di ritirarsi nel 1941.\nGasnier mor\u00ec a Hollywood all'et\u00e0 di 87 anni nel 1963."}
{"id": "1669414", "revid": "307923", "url": "https://it.wikipedia.org/wiki?curid=1669414", "title": "Irina Tchatchina", "text": ""}
{"id": "1669418", "revid": "1478305", "url": "https://it.wikipedia.org/wiki?curid=1669418", "title": "Museo dell'Esercito", "text": "Il Museo dell'Esercito di Citt\u00e0 del Messico \u00e8 un piccolo museo che sorge tra la navata e parte del convento dei Betlemiti della citt\u00e0.\nIl museo raccoglie la storia militare del Messico dall'epoca preispanica ad oggi.\nLa collezione \u00e8 formata da oggetti di rilevante valore storico come armature, dipinti macchine da guerra e documenti. Alcuni pezzi sono appartenuti all'Eroico Collegio Militare.\nIl museo che conta con una biblioteca organizza frequentemente importanti conferenze."}
{"id": "1669419", "revid": "125364763", "url": "https://it.wikipedia.org/wiki?curid=1669419", "title": "Monastir (Tunisia)", "text": "Monastir , (dal latino \"monasterium\"), \u00e8 una citt\u00e0 della Tunisia che si trova sull'estremit\u00e0 meridionale del Golfo di Hammamet, a circa 160\u00a0km a sud di Tunisi. Capoluogo del governatorato omonimo, \u00e8 uno dei principali centri del Sahel tunisino.\nGeografia fisica.\nMonastir si trova sulla punta di una piccola penisola rocciosa che separa il golfo di Hammamet dal golfo di Monastir. Sulla punta del promontorio si trova il porto turistico (Marina) ricavato fra la punta stessa e le due isolette prospicienti il promontorio (isola di Sidi El Gadamsi e isola di Lostaniah). Alle spalle della Marina si trova il cimitero di Sidi El Mazeri, con ad ovest il Mausoleo di Bourguiba e ad est il \"rib\u0101\u1e6d\" e la Grande Moschea. La moschea Bourguiba si trova alle spalle del cimitero nel centro della citt\u00e0.\nDi fronte a Monastir, a circa 16\u00a0km a est, si trova l'arcipelago delle isole Kuriate, che costituiscono una riserva naturale della Tunisia.\nLa principale attivit\u00e0 della zona \u00e8 costituita dal turismo. A nord di Monastir, verso Susa, si trova la zona balneare di Skanes ove sono sorti numerosi alberghi e resort che sono in grado di offrire una ricettivit\u00e0 di circa 20.000 posti letto. Oltre al turismo le altre attivit\u00e0 economiche riguardano le industrie tessili per il trattamento della lana, la produzione di sale, sapone, e olio d'oliva, oltre alla tradizionale attivit\u00e0 peschereccia.\nLa citt\u00e0 ha un famoso \"rib\u0101\u1e6d\" (monastero-fortezza), fondato nel 180 d.C., a cui si deve il suo nome. A Monastir \u00e8 nato il primo Presidente della Tunisia, Habib Bourguiba, cui \u00e8 dedicata una moderna moschea, completata nel 1968.\nLa zona di Monastir-Skanes-Susa \u00e8 servita dall'aeroporto internazionale Habib Bourguiba.\nA Monastir \u00e8 presente una Universit\u00e0, fondata nel 2004, che dispone di 5 Facolt\u00e0: Scienze, Medicina, Odontoiatria, Farmacia, Scienze Economiche e Gestionali.\nStoria.\nNel luogo ove sorge oggi Monastir, nel I millennio a.C. i Fenici fondarono il porto di \"Rous Penna\". Nel 146 a.C. con la sconfitta di Cartagine dopo la Terza guerra punica, i Romani presero il controllo della citt\u00e0 che fu rinominata \"Ruspina\". Nel periodo della dominazione romana furono edificate le mura di cinta e le terme di cui restano ancora le tracce. Durante la guerra civile tra Cesare e Pompeo fu teatro di un'importante battaglia, la Battaglia di Ruspina, combattuta il 4 gennaio del 46 a.C., fra le forze di Giulio Cesare e un esercito pompeiano guidato da Tito Labieno. In quella occasione Cesare fu sconfitto e perse quasi un terzo del suo esercito.\nDopo la conquista araba Monastir \u00e8 stata una delle citt\u00e0 costiere sviluppate dagli Aghlabidi durante il IX secolo. La citt\u00e0 contiene i resti di tre rib\u0101\u1e6d, di cui il pi\u00f9 importante \u00e8 il grande rib\u0101\u1e6d di Harthma ibn A'iyan costruito nel 796 d.C. con funzioni militari e religiose. Gli Ottomani rafforzano ulteriormente la citt\u00e0 facendone una loro roccaforte.\nEconomia.\nTurismo.\nMonastir presenta diversi luoghi di interesse turistico.\nAmministrazione.\nGemellaggi.\nMonastir \u00e8 gemellato con:"}
{"id": "1669420", "revid": "287204", "url": "https://it.wikipedia.org/wiki?curid=1669420", "title": "Lucas Castroman", "text": ""}
{"id": "1669422", "revid": "767487", "url": "https://it.wikipedia.org/wiki?curid=1669422", "title": "New Criticism", "text": "New Criticism \u00e8 una corrente letteraria critico-poetica che si \u00e8 sviluppata negli USA e in Inghilterra fra gli anni trenta e gli anni cinquanta nel segno del rifiuto di ogni spiegazione storico-ideologica della poesia. \nIl movimento deve il suo nome al volume di John Crowe Ransom \"The New Criticism\" (\"La nuova critica\", 1939) e nasce in opposizione alla rigida ortodossia della critica marxista e al moralismo del neoumanesimo. Matrice culturale comune degli scrittori che lo formarono \u00e8 l'origine \"sudista\", ovvero la provenienza da gruppi di intellettuali contrari all'industrializzazione, al marxismo e alla politica di Roosevelt (come i \u00abSouthern Agrarians\u00bb e i \u00abFuggiaschi\u00bb), tesi a contrastare il dominio critico e ideologico della Nuova Inghilterra. \nIl tentativo della Nuova critica era di liberare il testo dal riferimento al contesto storico in cui era nato, considerarlo in modo separato rispetto alla storia dell'autore, alla sua poetica e alle sue intenzioni per far conquistare alla critica del testo una nuova oggettivit\u00e0.\nFigure legate al New Criticism includono Robert Penn Warren, William Empson e Thomas Stearns Eliot."}
{"id": "1669427", "revid": "367445", "url": "https://it.wikipedia.org/wiki?curid=1669427", "title": "Veronica Lario", "text": "\u00c8 stata tra i maggiori soci della societ\u00e0 editrice del quotidiano \"Il Foglio\".\n\u00c8 stata una delle personalit\u00e0 femminili intervistate dalla scrittrice Paola Severini Melograni nel suo libro \"Le mogli della Repubblica\".\nNel 2018 \u00e8 uscito il film \"Loro\" di Paolo Sorrentino, film incentrato sull'ex marito, in cui \u00e8 stata impersonata da Elena Sofia Ricci.\nCarriera cinematografica e teatrale.\nVeronica Lario \u00e8 stata attrice teatrale, cinematografica e televisiva. Nel 1979 apparve in due sceneggiati sul piccolo schermo, \"Bel Ami\" di Sandro Bolchi e \"La vedova e il piedipiatti\" di Mario Landi. Nel novembre dello stesso anno Enrico Maria Salerno (con cui ebbe una relazione sentimentale) la volle accanto a s\u00e9 come protagonista femminile della commedia teatrale di Fernand Crommelynck \"Il magnifico cornuto\", dove si esibiva senza veli.\nSul grande schermo \u00e8 stata protagonista nel film \"Tenebre\" del 1982, diretto da Dario Argento: in una celebre scena le viene recisa la mano con un'ascia. Nei successivi passaggi televisivi avvenuti sulle reti Mediaset, le scene truculente della Lario vennero autonomamente tagliate dal lungometraggio trasmesso; fu proprio lo stesso regista, Dario Argento, che manifest\u00f2 con equilibrata ironia la curiosa scelta della Rete di censurare la sequenza del taglio della mano.\nDue anni pi\u00f9 tardi recit\u00f2 ancora da protagonista, diretta da Lina Wertm\u00fcller e accanto ad Enrico Montesano, in \"Sotto... sotto... strapazzato da anomala passione\".\nFamiglia.\nMiriam Raffaella Bartolini (in arte Veronica Lario) \u00e8 figlia di Flora Bartolini. Fu registrata all'anagrafe con il cognome di sua madre poich\u00e9 il padre naturale, Vladimiro Capponi, sposato, non la volle riconoscere. Il padre di Flora, nonch\u00e9 nonno di Veronica Lario, Raffaele Bartolini, era un barrocciaio nato nel 1907 ed ucciso nel 1944 dai nazisti con altri 14 italiani nell'eccidio di Rio Conco di Vizzano.\nDurante una rappresentazione del \"Magnifico cornuto\" al teatro Manzoni di Milano nel 1980, conobbe Silvio Berlusconi, proprietario del teatro e pi\u00f9 anziano di lei di 20 anni, che a fine spettacolo volle incontrarla. Intraprese subito con lui una relazione e si trasfer\u00ec a vivere nella sede operativa della Fininvest, presso villa Borletti di via Rovani a Milano. L'8 ottobre 1985, successivamente al divorzio di Berlusconi dalla prima moglie, i due iniziarono una convivenza ufficiale sposandosi con rito civile il 15 dicembre 1990, dopo la nascita dei tre figli: Barbara (30 luglio 1984), Eleonora (7 maggio 1986) e Luigi (27 settembre 1988). Berlusconi e la Lario si sono separati nel 2009 ed hanno divorziato nel 2014. Prima della nascita della primogenita Barbara, nel 1982 si sottopose ad aborto tardivo al settimo mese di gravidanza, a causa di alcune malformazioni al feto scoperte solo al quinto mese.\nSebbene sia stata la moglie di un Presidente del Consiglio, ha evitato la maggior parte degli eventi pubblici e raramente ha accompagnato il marito ad incontri ufficiali. Nel 2002 la stampa scandalistica ipotizz\u00f2 una sua relazione sentimentale con Massimo Cacciari, ampiamente smentita dal sindaco-filosofo veneziano e sulla quale il marito ha pi\u00f9 volte scherzato pubblicamente.\nEsternazioni e polemiche.\nNelle dichiarazioni pubbliche, ha spesso manifestato una certa indipendenza culturale dal marito, guadagnandosi ampie simpatie da parte dei suoi avversari politici. Intervistata da \"MicroMega\" sulla guerra in Iraq, nel marzo 2003, espresse posizioni di simpatia e curiosit\u00e0 verso i movimenti pacifisti. Nell'ottobre dello stesso anno auspic\u00f2 la messa in scena di \"Anomalo Bicefalo\", commedia di Franca Rame incentrata sul marito e pesantemente critica verso di lui.\nL'8 aprile 2005, intervistata dal \"Corriere della Sera\" nel periodo precedente ai referendum sulla fecondazione assistita, si espresse per il \"s\u00ec\" ai quesiti referendari, paragonandoli a quelli sull'aborto. Nella stessa intervista, circa l'invito della Chiesa cattolica all'astensione dal voto, afferm\u00f2 di temere, in caso di divieto delle tecniche di fecondazione assistita in Italia, il ricorso al viaggio in paesi esteri, che \"meno scrupolosi, potrebbero consentire qualsiasi cosa\" e che \"Non andare a votare significa non voler affrontare il problema. Essere chiamati al voto, invece, impone di informarsi, magari in linea con le proprie convinzioni religiose, filosofiche o politiche. L'importante \u00e8 non fingere che il problema non esista\".\nLettera aperta e richiesta di scuse.\nIl 31 gennaio 2007, invi\u00f2 al quotidiano \"la Repubblica\" una lettera nella quale richiedeva al marito pubbliche scuse per le frasi galanti rivolte da quest'ultimo ad alcune signore presenti alla cerimonia dei Telegatti, tenutasi qualche giorno prima. Veronica Lario ricevette le scuse del marito, nel pomeriggio dello stesso giorno, attraverso un'altra lettera pubblica. L'episodio ebbe grande eco sui \"media\" italiani e internazionali.\nIl caso della minorenne Noemi Letizia.\nIl 3 ottobre 2007 ricevette gli elogi pubblici del candidato alle primarie del Partito Democratico Walter Veltroni che, nel lodarne le doti di indipendenza e di curiosit\u00e0 intellettuale, auspicava di averla nella sua squadra. Il 28 aprile 2009, con una e-mail in risposta ad alcune domande sul dibattito aperto dalla Fondazione Farefuturo, stigmatizz\u00f2 duramente le belle donne candidate nel PdL, criticando il comportamento del marito (allora presidente del Consiglio) che, accompagnato dall'intera scorta, dopo aver sostato all'interno dell'aereo presidenziale per un'ora presso lo scalo napoletano di Capodichino, si rec\u00f2 a festeggiare il compimento della maggiore et\u00e0 di Noemi Letizia, presso una discoteca-ristorante di Casoria.\nDopo le nuove esternazioni ai giornali sulla sua vita coniugale, effettuate nel mezzo della campagna elettorale per le europee, il presunto opportunismo del comportamento di Veronica Lario venne fortemente criticato da pi\u00f9 parti. Fra tutti, l'intervento che suscit\u00f2 maggior scalpore fu quello contenuto nell'editoriale di Vittorio Feltri, pubblicato sul quotidiano \"Libero\" del giorno successivo.\nFeltri defin\u00ec la Lario \"una donna stravagante, forse eccentrica\" che \"sicuramente \u00e8 pericolosa per Berlusconi, capo del pi\u00f9 grande partito italiano, impegnato nella campagna elettorale europea, e presidente del Consiglio. Un uomo cio\u00e8 chiamato a responsabilit\u00e0 da cui non pu\u00f2 essere distratto dai capricci rumorosi della moglie\".\nOltre alle considerazioni sull'opportunit\u00e0 politica delle esternazioni, l'editoriale di Feltri era accompagnato da alcune foto di scena a seno nudo della Lario, risalenti a pi\u00f9 di 20 anni prima, e criticava pesantemente la sua coerenza morale, ironicamente descrivendola come una \"velina ingrata\" che dimenticava le proprie origini, assai comuni alle donne da lei messe sotto accusa e pregiudizialmente definite \"ciarpame senza pudore\".\nLa separazione e il divorzio da Silvio Berlusconi.\nIl 3 maggio 2009 i maggiori quotidiani nazionali riportarono la notizia della richiesta di separazione avanzata da Veronica Lario e confermata dalla stessa tramite una dichiarazione rilasciata all'agenzia ANSA. Durante il periodo di separazione la Lario ha continuato a vivere nella ottocentesca Villa Belvedere a Macherio.\nNel dicembre 2012 la sentenza di separazione non consensuale depositata al tribunale di Milano fissa a 3 milioni di euro mensili l'assegno di mantenimento che Silvio Berlusconi dovr\u00e0 versare alla Lario, che rinuncia per\u00f2 alla villa di Macherio.\nIl 18 febbraio 2014 il tribunale di Monza con una sentenza parziale ha dichiarato lo scioglimento del matrimonio fra Veronica Lario e Silvio Berlusconi. La sua biografia autorizzata, \"Tendenza Veronica\", \u00e8 stata scritta da Maria Latella nel 2004 e nuovamente edita nel 2009, riveduta e ampliata, sempre per la Rizzoli.\nCon la sentenza resa pubblica il 23 giugno 2015, lo stesso tribunale ha determinato l'importo dell'assegno di mantenimento in favore della Lario in 1,4 milioni di euro al mese.\nIl 16 novembre 2017 la Corte d\u2019Appello di Milano, accogliendo il ricorso presentato dalla difesa dell\u2019ex cavaliere contro la decisione del Tribunale di Monza, ha stabilito che Berlusconi non dovr\u00e0 versare l\u2019assegno divorzile da 1,4 milioni di euro al mese all\u2019ex moglie, la quale \u00e8 stata chiamata a restituire quanto percepito a partire dal marzo 2014: circa 60 milioni di euro. Contro questa sentenza, la Lario ad inizio 2018 aveva presentato ricorso in Cassazione, che per\u00f2 il 30 agosto 2019 ha confermato la sentenza d'appello, obbligando in via definitiva la donna a restituire l'intera somma all'ex marito. In seguito i due hanno raggiunto un accordo extra-giudiziale secondo cui la Lario non percepir\u00e0 pi\u00f9 l'assegno di mantenimento ma al contempo non dovr\u00e0 restituire quanto gi\u00e0 ricevuto."}
{"id": "1669429", "revid": "729019", "url": "https://it.wikipedia.org/wiki?curid=1669429", "title": "Aeroporto di Portorose", "text": "L'Aeroporto di Portorose (in sloveno \"Aerodrom Portoro\u017e\") si trova lungo la strada statale 111, vicino Pirano, a Sicciole, in Slovenia.\nSi tratta del terzo scalo internazionale del Paese e sorge nelle immediate vicinanze del confine con la Croazia, non distante dalle saline di Sicciole.\nEsso \u00e8 utilizzato per voli turistici, d'affari, cargo e per il volo sportivo ed \u00e8 un hub verso centri turistici dell'Istria.\nNacque ai tempi della Jugoslavia nel 1962, quando fu messa in opera la prima pista in erba, successivamente rimpiazzata da un aeroscalo vero e proprio dieci anni pi\u00f9 tardi.\nLa pista misura \u00e8 lunga metri e larga 30, anche se \u00e8 allo studio un progetto per l'estensione a al fine di permettere l'atterraggio e il decollo di aeromobili di grandi dimensioni quali per esempio il Boeing 757.\nL'intera struttura aeroportuale verr\u00e0 rinnovata.\nLa aerobase \u00e8 utilizzata dalla compagnia di cargo Solinair.\nNel 2007 l'Air Serbia, erede della compagnia di bandiera jugoslava JAT, aveva prospettato l'ipotesi di creare delle linee passeggeri con Roma e Belgrado\nDurante il 2014 si sono sparse voci che da Portorose operer\u00e0 alcuni voli la compagnia greca Minoan Air, collegando la cittadina slovena con Roma e il sud Italia. I voli non decollarono mai.\nA partire dal 4 dicembre 2014 sono partiti i voli operati da Air Vall\u00e9e con destinazione Salerno e Napoli. I voli charter su questa tratta sono operati da un Fokker F50."}
{"id": "1669437", "revid": "1543377", "url": "https://it.wikipedia.org/wiki?curid=1669437", "title": "N\u0101tya\u015b\u0101stra", "text": "Il N\u0101tya\u015b\u0101stra (sanscrito: \u0928\u093e\u091f\u094d\u092f \u0936\u093e\u0938\u094d\u0924\u094d\u0930, \"Trattato sulle arti drammatiche\") di Bharata \u00e8 il pi\u00f9 importante testo teorico sul teatro classico indiano, comprendente anche la danza e la musica. \u00c8 attribuito al \"muni\" (\"saggio\") Bharata e la sua composizione \u00e8 datata fra il 200 a.C. e il 200 d.C. Il Natya Shastra \u00e8 il pi\u00f9 antico testo di teoria teatrale giunto fino ai giorni nostri, anche se gli studiosi ritengono oggi che sia stato scritto da vari autori in epoche differenti. La fonte del N\u0101\u1e6dya \u015a\u0101stra sarebbe da rintracciare nei pi\u00f9 antichi N\u0101\u1e6da S\u016btra, di cui, sfortunatamente, non \u00e8 sopravvissuto alcun frammento.\nIl Natya Sastra copre una grande variet\u00e0 di argomenti, dalla scenografia alla musica, dalla mimica al trucco, praticamente ogni aspetto della messa in scena. Il testo, ricco di dettagli sulla musica e sugli strumenti dell'epoca \u00e8 di grande interesse anche per i musicologi.\nDatazione e autenticit\u00e0.\nIl testo \u00e8 di difficile datazione, e la stessa esistenza di Bharata \u00e8 storicamente dubitabile, visto che alcuni studiosi ritengono che il Natya Sastra sia opera di pi\u00f9 autori. Kapila Vatsyayan sostiene che l'unit\u00e0 e la coerenza del testo fa pensare che la composizione sia opera di un unico autore, che si tratti o no di Bharata: verso la fine, il testo riporta: \"Poich\u00e9 egli solo \u00e8 l'attore principale, assumendo molti ruoli, per questo \u00e8 chiamato Bharata\" (35.91), da cui si pu\u00f2 presumere che Bharata fosse un nome generico. Potrebbe forse essere un acronimo composto di tre sillabe: \"bha\" per \"bh\u0101va\" (sentimento), \"r\u0101\" per \"r\u0101ga\" (schema melodico) e \"ta\" per \"t\u0101la\" (ritmo). In ogni caso, tradizionalmente Bharata \u00e8 considerato un \"muni\", \"santo\", e l'opera \u00e8 strettamente associata con tale personaggio.\nDa momento che non ci sono notizie storiche su Bharata, ogni considerazione sulla datazione pu\u00f2 essere basata unicamente sul testo. Alcuni commentatori hanno osservato che il Natya Sastra sembra in alcune parti molto simile al R\u0101m\u0101ya\u1e47a; allo stesso tempo, il testo \u00e8 chiaramente pi\u00f9 tardo di quelli Pur\u0101\u1e47a e Br\u0101hma\u1e47a. Questo ha condotto generalmente ad una datazione fra il 200 a.C. e il 200 d.C..\nStruttura dell'opera.\nScritto in sanscrito, il testo \u00e8 composto di 6000 \"sutra\", o stanze, strutturate in 35 o 36 capitoli. Alcuni brani sono in prosa.\nIl discorso nasce dalle domande sul \"natyaveda\" (letteralmente \"n\u0101\u1e6dya\" = dramma, rappresentazione; \"veda\" = conoscenza) rivolte a Bharata da vari \"muni\": il libro ha quindi in qualche modo la forma di un dialogo. Bharata afferma che tutte le sue conoscenze vengono da Brahm\u0101, e in un certo punto del testo dice di avere centinaia di \"figli\" che diffonderanno queste conoscenze, affermazione che fa supporre che Bharata avesse numerosi discepoli da lui formati. \nLa creazione del \"natyaveda\" da parte di Brahm\u0101 \u00e8 associata col mito del cosiddetto \"quinto veda\": poich\u00e9 i quattro veda non potevano essere studiati dalle donne e dalle caste inferiori, Brahma cre\u00f2 il quinto veda, l'arte del teatro, che poteva essere praticata da tutti\nTeoria dello spettacolo teatrale.\nIl \"Natya Shastra\" tratta molti aspetti del teatro, dalla costruzione letteraria dei testi, alla struttura della scena, ad una dettagliata analisi della musica ad un'analisi delle forme di danza con attenzione a vari tipi di movimenti del corpo e al loro impatto sullo spettatore.\nBharata descrive 15 tipi di drammi, che vanno dall'atto unico ai dieci atti. I principi della scenografia sono abbastanza dettagliati, e singoli capitoli sono dedicati ad aspetti come il trucco, i costumi, la recitazione, la direzione, ecc.\nIl testo descrive quattro tipi di recitazione (\"abhinaya\"): quella relativa ai movimenti del corpo (\"angika\"), alla parola (\"vAchika\"), ai costumi e al trucco (\"AhArya\"), e quella pi\u00f9 alta, relativa all'espressione delle emozioni attraverso lievi movimenti delle labbra, delle sopracciglia, ecc. (\"sAttvika\")\n\"Rasa\" e \"bhava\".\nIl N\u0101\u1e6dya\u015b\u0101stra delinea una dettagliata teoria del genere performativo \"natja\" nel quale danza e musica non sono semplici ornamenti ma parti integranti; tale trattato \u00e8 comparabile alla \"Poetica\" di Aristotele. Per \" rasa\" si intende l'esperienza particolare dello spettatore nell'assistere al genere performativo del \"natja\", ma il \" rasa\" pu\u00f2 in realt\u00e0 essere esperito anche grazie alla poesia, tuttavia solo lo spettacolo teatrale \u00e8 alla portata della comprensione di tutti. Infatti nel mito della fondazione del \"natja\", compreso nel primo capitolo del trattato, gli dei, assumendo come portavoce il dio Indra, chiesero a Brahma la creazione di un quinto Veda che fosse udibile e visibile a tutti, a prescindere dalla casta di appartenenza.\nScopo del quinto Veda era migliorare la qualit\u00e0 dell'esistenza degli uomini, che durante l'et\u00e0 d'argento erano schiavi dei vizi e dei piaceri, attanagliati dal dolore, odio e paure.\nIl \"natja\" contempla in egual misura piacere e istruzione, il teatro, secondo le parole di Brahma, abbraccia tutti i campi della conoscenza.\nIl termine \"rasa\" pu\u00f2 essere tradotto come \"gustazione\" perch\u00e9 come un piatto ben cucinato pu\u00f2 essere gustato quando presenta una combinazione di spezie, cos\u00ec nel teatro la combinazione di \" bhava\", cio\u00e8 Stati psicologici o Sentimenti, permette una gustazione per l'uomo colto.\nMusica.\nDopo il S\u0101maveda, che tratta dell'intonazione rituale dei Veda, il Natyasastra \u00e8 il primo importante testo teorico sulla musica. \u00c8 considerato il trattato che definisce la musica indiana classica fino al XIII secolo."}
{"id": "1669439", "revid": "1543377", "url": "https://it.wikipedia.org/wiki?curid=1669439", "title": "Porto di Sferracavallo", "text": "Il porto di Sferracavallo \u00e8 un porto di Palermo.\nDescrizione.\nIl porto si trova nell'omonimo quartiere ed al centro dell'omonimo golfo, stretto tra i monti Gallo e Billiemi all'estremit\u00e0 Nord della citt\u00e0 di Palermo. \u00c8 presente un molo banchinato di 180 m ed una piccola banchina. Il porto nasce come porto di pescatori, ma potrebbe essere trasformato in un importante porto turistico.\nCollegamenti esterni.\nSito con descrizione approfondita del porto"}
{"id": "1669442", "revid": "984922", "url": "https://it.wikipedia.org/wiki?curid=1669442", "title": "Stazione meteorologica di Terni", "text": "La stazione meteorologica di Terni \u00e8 la stazione meteorologica di riferimento relativa alla citt\u00e0 di Terni.\nCoordinate geografiche.\nLa stazione meteorologica \u00e8 situata nell'Italia centrale, nell'Umbria, in provincia di Terni, nel comune di Terni, a 114 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di +6,3\u00a0\u00b0C, mentre quella del mese pi\u00f9 caldo, luglio, si attesta a +25,5\u00a0\u00b0C.\nLe precipitazioni medie annue, attorno agli 850\u00a0mm e mediamente distribuite in 86 giorni, presentano un minimo relativo in estate ed un accentuato picco autunnale ."}
{"id": "1669444", "revid": "2128848", "url": "https://it.wikipedia.org/wiki?curid=1669444", "title": "Asia", "text": "L'Asia \u00e8 una regione geografica del mondo, comunemente considerata un continente, a sua volta parte del supercontinente euroasiatico insieme all'Europa e di quello eurafrasiatico insieme ad Europa ed Africa.\n\u00c8 il pi\u00f9 vasto dei continenti del mondo, con una superficie di oltre 4,4 volte pi\u00f9 grande di quella dell'Europa e pari a circa un terzo di tutte le terre emerse e, con circa 4,4 miliardi di abitanti, \u00e8 anche il pi\u00f9 popolato.\nEtimologia.\nIl toponimo \"Asia\" originariamente \u00e8 un concetto che riguarda esclusivamente l'ambito europeo. Le popolazioni del continente (cinesi, giapponesi, indiane, ecc.) non concepiscono del tutto ancora oggi l'idea di Asia, semplicemente perch\u00e9 il nome di Asia non \u00e8 una denominazione da loro concepita e quindi valida per ognuno di essi: secondo il loro punto di vista, infatti, i diversi popoli rappresentano vaste e differenti civilt\u00e0, contrariamente all'idea che di loro avevano gli europei nell'antichit\u00e0. Il nome di Asia \u00e8 per\u00f2 usato collettivamente ancora oggi per definire il continente, i vari popoli e le culture dal congresso delle Nazioni unite. \nLa parola deriva dal termine greco , utilizzato per la prima volta da Erodoto intorno al 440 a.C. nelle sue Guerre persiane, per indicare l'Anatolia se non proprio l'Impero Persiano, per distinguerla dalla Grecia e dall'Egitto. Erodoto commenta perplesso perch\u00e9 i nomi di tre donne siano utilizzati per descrivere dei territori che sono in realt\u00e0 uno (Europa, Asia e Libia per intendere l'Africa), affermando poi che i Greci pensavano che il termine Asia derivasse da Esione, mentre i Lidi pensavano che derivasse da Asias, figlio di Cotys I, che diede il nome ad una trib\u00f9 dell'antica citt\u00e0 di Sardi. Prima di lui, Omero, nella Guerra di Troia, cit\u00f2 due figure che si chiamavano Asio; e nell'Iliade (2,461) descrisse una palude come \u03b1\u03c3\u03b9\u03bf\u03c2. Nella mitologia greca il nome \u00e8 portato soprattutto da Asia, un'oceanina figlia dei titani Oceano e Teti.\nIl termine divenne rapidamente comune nell'Italia antica, e quindi anche tra i romani.\nLe antiche mappe europee risalenti al Medioevo raffigurano il continente asiatico come una grande terra dai confini incerti, come illustra in modo primitivo il planisfero di Tolomeo.\nGeografia fisica.\nL'Asia si trova quasi interamente nell'emisfero boreale e si presenta nel suo complesso come una massa continentale compatta di grandi dimensioni, ed \u00e8 il solo continente ad essere bagnato da tre oceani: l'Atlantico (con il Mar Glaciale Artico e il Mar Mediterraneo), l'Indiano e il Pacifico. La massa continentale si spinge a sud con le tre penisole dell'Arabia, del subcontinente indiano e dell'Indocina. A quest'ultima seguono, come prolungamento naturale, le isole dell'Indonesia, mentre pi\u00f9 a est, nell'Oceano Pacifico, vi sono grandi festoni di isole che, dalle Curili al Giappone e alle Filippine, delimitano mari costieri.\n\u00c8 da notare che l'Asia non \u00e8 separata fisicamente e geologicamente dall'Europa, con la quale forma un'unica massa continentale, l'Eurasia. La sua identificazione come continente separato \u00e8 accettata da tutti ma solo convenzionalmente, dovuta a ragioni storiche. L'Asia inoltre \u00e8 unita anche all'Africa dall'istmo di Suez; \u00e8 separata dall'America settentrionale dallo stretto di Bering (largo ); il complesso insulare indonesiano la collega all'Australia.\nI punti estremi della terraferma asiatica sono: \nL'asse nord-sud \u00e8 di circa, quello ovest-est di circa. Si estende su una superficie di pi\u00f9 di 44 milioni di km\u00b2.\nL'Asia \u00e8 il continente con la maggiore altitudine media (oltre ); dal punto di vista geografico, pu\u00f2 essere divisa in quattro grandi regioni: la regione settentrionale, pianeggiante, costituita dal bassopiano turanico-siberiano e dal tavolato siberiano; la regione mediana, con i giganteschi sistemi montuosi; la regione meridionale, frazionata in tre grandi penisole (Penisola Arabica, Penisola Indiana e Penisola Indonesiana) e la regione orientale formata da centinaia di isole. Il fiume Enisej divide in due parti il tavolato siberiano: l'orientale (altopiano siberiano) con bassorilievi che generalmente non superano i , con alcune cime pi\u00f9 elevate (monti Putorana, ; monti Enisej, ); l'occidentale (bassopiano siberiano), con terre pianeggianti divise dal bassopiano turanico dalle alture della Chirghisia. La regione mediana dei grandi sistemi montuosi comprende una fascia gigantesca di acrocori, altipiani e di catene che si annodano nel Pamir, il \"tetto del mondo\".\nDa occidente la grande fascia orografica presenta l'altopiano anatolico, con a nord i monti del Ponto e a sud il Tauro, l'Acrocoro Armeno, che raggiunge i con il monte Ararat, e si collega a nord con il sistema dal Caucaso formato da catene parallele altissime (Elbrus, ), e a sud-est con l'altopiano iranico chiuso tra i monti Elbrus e i monti del Khorasan e dell'Afghanistan a nord, i monti della Persia meridionale e del Belucistan a sud che terminano, con i monti Sulaiman, nella pianura dell'Indo.\nDa queste masse montuose si dipartono poi catene minori nella Cina e, verso sud, nella penisola indocinese. Fra i due fasci di catene che si dipartono dal Pamir, si stende l'altopiano di Hanhai (mare disseccato), la cui parte orientale \u00e8 occupata dal deserto di Gobi.\nLa regione meridionale dell'Asia presenta due grandi penisole bagnate dall'oceano Indiano: l'Arabia e l'India, formate da tavolati con orli montagnosi, morfologicamente simili all'Africa; il tavolato indiano (Deccan) \u00e8 orlato lungo le coste da rilievi, Ghati Occidentali e Ghati Orientali, ed \u00e8 separato dai grandi sistemi montuosi centrali dal bassopiano indogangetico. I festoni insulari e peninsulari della parte orientale del continente sono frammenti di catene montuose periferiche caratterizzate dalla presenza di molti vulcani (116 attivi tra le isole Curili e il Giappone), allineati secondo la cosiddetta \"cintura di fuoco\" pacifica.\nCaratteri fisici e demografici.\nL'Asia non \u00e8 soltanto il continente pi\u00f9 esteso del mondo, \u00e8 anche quello in cui sono presenti i pi\u00f9 profondi contrasti fisici, umani ed economici. Per esempio il monte Everest () \u00e8 il punto pi\u00f9 alto della Terra, mentre la fossa delle Marianne quello pi\u00f9 profondo. L'Asia si espande in tutte e tre le zone astronomiche dell'emisfero boreale: la zona glaciale, temperata e quella torrida. Di conseguenza \u00e8 anche il continente con i maggiori contrasti climatici: nella Siberia settentrionale, infatti, si registrano temperature sino a (Verchojansk e Ojmjakon), mentre nel deserto di Lut, in Iran, si toccano i all'ombra; ai piedi dell'Himalaya, a Cherrapunjee, cadono oltre di pioggia all'anno, mentre nelle aree desertiche interne del continente non piove quasi mai e vi \u00e8 pochissima umidit\u00e0. In Asia si trova il mar Caspio (), che viene considerato il lago pi\u00f9 esteso della Terra. Contiene anche il lago pi\u00f9 profondo, il Bajkal () in Russia, e quello pi\u00f9 depresso, il Mar Morto (). Un fenomeno meteorologico stagionale che colpisce sporadicamente gran parte dell'Asia orientale durante i mesi primaverili \u00e8 quello delle tempeste di polvere asiatiche che si origina nei deserti della Mongolia, della Cina e del Kazakistan settentrionale.\nLa grande variet\u00e0 di climi causa le pi\u00f9 svariate formazioni vegetali: dalla tundra e dalla grande foresta di conifere (taiga) delle regioni settentrionali, alla vegetazione tropicale delle savane e delle foreste equatoriali. Inoltre dall'Asia sono pervenute la maggior parte delle piante utili all'uomo, come il frumento, il riso, l'orzo, la fava, la lenticchia, il grano saraceno, l'olivo, la vite, il pesco, l'albicocco, il ciliegio, il pruno, varie spezie, la barbabietola, la canna da zucchero ecc. Cos\u00ec pure ricca e variegata \u00e8 la fauna: dalla renna e dagli animali da pelliccia al cammello, al cavallo, alla pecora, alla tigre, alla pantera, al leone ecc.\nAnche nel campo antropico si riscontrano grandi contrasti: l'Asia ha una popolazione che rappresenta quasi i 3/5 della popolazione terrestre, ma distribuita in modo poco uniforme: si passa dalle aree desertiche, praticamente disabitate, a quelle della costa cinese, del Giappone e dell'Indonesia, dove si raggiungono i . Vi convivono anche tante etnie differenti, come i gruppi iranici, quelli indiani, siberiani, sinici, tungusi ecc.\nL'Asia \u00e8 stata la sede delle prime pi\u00f9 importanti e complesse evoluzioni culturali; in Asia occidentale (Medio Oriente) vennero probabilmente messi in atto i primi metodi di agricoltura e di allevamento, fu inventata la metallurgia e sorsero i primi Stati. Negli immensi spazi asiatici sono sorti e si sono sviluppati alcuni dei pi\u00f9 grandi imperi continentali che la storia ricordi: dal persiano all'arabo, dal bizantino all'ottomano, dal cinese al russo.\nGeografia politica.\nL'Asia pu\u00f2 essere ulteriormente suddivisa, secondo la divisione delle Nazioni Unite, in cinque macroregioni (tra parentesi le capitali degli Stati). Da esse \u00e8 esclusa l'Asia settentrionale che fa parte dello stato transcontinentale della Russia.\nReligioni.\nL'Asia \u00e8 patria di molte religioni mondiali, tra cui le principali religioni monoteiste (cristianesimo, ebraismo e islam) e molte delle pi\u00f9 note religioni politeiste, tra cui: induismo (praticato in India e buona parte del Tibet), Buddhismo, Shintoismo (religione maggiore del Giappone), Lamaismo (quasi tutto il Tibet), Confucianesimo (in Mongolia e Cina settentrionale) e Taoismo (religione maggiore della Cina). Non mancano anche gli animisti che si trovano soprattutto nella Siberia orientale."}
{"id": "1669446", "revid": "87499", "url": "https://it.wikipedia.org/wiki?curid=1669446", "title": "Parti molli", "text": ""}
{"id": "1669448", "revid": "18354726", "url": "https://it.wikipedia.org/wiki?curid=1669448", "title": "D'You Know What I Mean", "text": ""}
{"id": "1669450", "revid": "78273", "url": "https://it.wikipedia.org/wiki?curid=1669450", "title": "D'you know what i mean", "text": ""}
{"id": "1669451", "revid": "2089511", "url": "https://it.wikipedia.org/wiki?curid=1669451", "title": "Arrigo Vallatta", "text": "Biografia.\nTitolare della Cattedra di Meccanica applicata al Politecnico di Milano. \nRettore del Politecnico di Milano dal 1984 al 1987."}
{"id": "1669452", "revid": "110157", "url": "https://it.wikipedia.org/wiki?curid=1669452", "title": "Konin", "text": "Konin () \u00e8 una citt\u00e0 polacca, nel voivodato della Grande Polonia.\nSport.\nLo Stadion im. Z\u0142otej Jedenastki Kazimierza G\u00f3rskiego \u00e8 sede delle partite del Medyk Konin."}
{"id": "1669453", "revid": "76963", "url": "https://it.wikipedia.org/wiki?curid=1669453", "title": "Franz Osten", "text": "Franz Osten fu un regista tedesco che, insieme a Niranjan Pal, fu tra i primi appartenente di Bollywood.\nOsten collabor\u00f2 con Pal in molti dei primi film in India, come \"Achhut Kanya\" e \"Jeevan Naiya\".\nBiografia.\nFranz Ostermayr, successivamente Franz Osten, nacque a Monaco di Baviera nel 1876. Si qualific\u00f2 come fotografo, seguendo le orme paterne, e diede alla recitazione un suo tentativo. Nel 1907 fond\u00f2 un cinema viaggiante chiamato \"Original Physograph Company\" insieme al fratello Peter Ostermayr, che poi stabil\u00ec il predecessore dei Bavaria Studios, ad oggi uno degli studio pi\u00f9 grandi in Germania. Tra i suoi film si trovano film ambientati in India o a Monaco. Gli inizi non furono molto riusciti: tre giorni dopo l'apertura il proiettore esplose in fiamme.\nOsten decise di cominciare a dirigere e produrre film nel 1911, dirigendo la sua prima attrice, Erna Valeska. La sua carriera fu bruscamente interrotta all'inizio della prima guerra mondiale. Lavor\u00f2 prima come corrispondente poi come soldato.\nDopo la guerra realizz\u00f2 drammi contadini."}
{"id": "1669460", "revid": "92723", "url": "https://it.wikipedia.org/wiki?curid=1669460", "title": "Guido II Valperga", "text": "\u00c8 stato vescovo di Asti dal 1295 al 1327.\nBiografia.\nDiscendente dalla Real Casa d'Ivrea ramo dei conti di Valperga, famiglia marchionale di origine Anscarica (una delle casate dette \"dei quattro nobili del Piemonte\" ) figlio del conte Reghini e della moglie Eleonora di Levone, a quindici anni venne inviato presso l'abbazia di Fruttuaria per vestire l'abito benedettino.\nIn seguito alla sua nomina a sacerdote, le sue eccellenti doti ecclesiastiche lo videro molto presto nominato canonico di Laon.\nAlla morte del vescovo Oberto III, i canonici di Asti avevano eletto un loro fratello alla carica episcopale: Francesco di Cocconato.\nIl pontefice Bonifacio VIII, consider\u00f2 illegittima l'elezione ed impose Guido fiducioso che il presule sarebbe stato in grado di guidare la diocesi astigiana che negli ultimi decenni era dilaniata da contese e disordini per il possesso territoriale tra i signori locali ed i liberi comuni.\nGuido venne consacrato dal cardinale Gerardo vescovo di Sabina.\nDurante il suo episcopato, Guido riusc\u00ec a riportare la pace nella diocesi ed indisse un Sinodo nel 1296, promulgando alcuni decreti contro l'usura e rafforzando la disciplina ecclesiastica.\nNel 1310, Guido accolse l'imperatore Enrico III giunto ad Asti per dirimere le discordie fra guelfi e ghibellini e gli prest\u00f2 giuramento di fedelt\u00e0, per contro l'imperatore nei documenti ufficiali chiam\u00f2 il vescovo \"Princeps noster dilectus\".\nIl miracolo della Vergine e San Secondo.\nIl Vergano che ha raccolto le notizie del vescovo dal Boateri, Provenzale e Della Chiesa, scrive che Guido era sofferente di podagra una malattia invalidante che costringeva il religioso a passare molte ore della giornata a letto, impedendogli di presenziare ai quotidiani offici religiosi.\nNella notte tra il 29 settembre e 30 settembre del 1300 (giorno dell'anniversario del martirio del patrono di Asti), il vescovo ricevette in sogno la visita della Vergine Maria e di San Secondo che toccandogli il corpo lo risanarono completamente dalle proprie infermit\u00e0.\nLa Madonna, inoltre, per gratitudine dell'ottenuta guarigione, gli ordin\u00f2 di far restaurare completamente la chiesa a lei dedicata presso Belmonte nel Canavese\nIl giorno dopo, con il totale stupore dei fedeli, Guido pot\u00e9 officiare la solenne festivit\u00e0 di San Secondo.\nDopo alcuni giorni, memore dell'indicazione mariana, si rec\u00f2 nel Canavese a Belmonte (localit\u00e0 nel feudo familiare), acquist\u00f2 la chiesa dall'abate Oddone di Fruttuaria e ne dispose il restauro e vi trasfer\u00ec religiosi dai conventi limitrofi, creandovi accanto un monastero benedettino. Nomin\u00f2 a capo dell'abbazia l'astigiana Donna Domitilla Roero, trasferendola con nove altre monache provenienti dal monastero di San Anastasio in Asti e Leonarda Catena e Lucia Scarampi, monache del convento di Sant'Anna di Asti.\nLe esequie.\nIl vescovo Guido mor\u00ec \"in odore di santit\u00e0\" il 10 giugno 1327 e venne seppellito in un primo tempo presso il cimitero della cattedrale (visto che quest'ultima era in rifacimento) e solamente a lavori ultimati venne traslato in cattedrale.\nNel 1696, nei lavori di rifacimento di pavimentazione della cattedrale, venne ritrovato il sepolcro del vescovo. Le reliquie vennero trasferite nell'antisagrestia presso il campanile e rimasero l\u00ec fino al 1768, anno in cui furono murate sulla porta retrostante la cappella della \"Madonna grande\" nell'abside della navata settentrionale.\nIl 24 novembre 1881, il corpo venne murato nel presbitero dal lato dell'Epistola, in corrispondenza di una lapide commemorativa ancora oggi presente."}
{"id": "1669462", "revid": "174925", "url": "https://it.wikipedia.org/wiki?curid=1669462", "title": "Conoscenze", "text": ""}
{"id": "1669463", "revid": "984922", "url": "https://it.wikipedia.org/wiki?curid=1669463", "title": "Stazione meteorologica di Amelia", "text": "La stazione meteorologica di Amelia \u00e8 la stazione meteorologica di riferimento relativa alla localit\u00e0 di Amelia.\nCoordinate geografiche.\nLa stazione meteorologica \u00e8 situata nell'Italia centrale, nell'Umbria, in provincia di Terni, nel comune di Amelia, a 406 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di +4,9\u00a0\u00b0C, mentre quella dei mesi pi\u00f9 caldi, luglio e agosto, si attesta a +22,1\u00a0\u00b0C.\nLe precipitazioni medie annue, attorno ai 900\u00a0mm e mediamente distribuite in 72 giorni, presentano un minimo relativo in estate ed un accentuato picco autunnale."}
{"id": "1669467", "revid": "1355461", "url": "https://it.wikipedia.org/wiki?curid=1669467", "title": "Principato di Teodoro", "text": "Il principato di Teodoro (in greco: \u0398\u03b5\u03bf\u03b4\u03cc\u03c1\u03bf) conosciuto anche come Gotia (in greco: \u0393\u03bf\u03c4\u03b8\u03af\u03b1), fu un piccolo principato, nel sud-ovest della Crimea esistito tra il XII secolo fino al 1475. La capitale del principato di Teodoro, era Doros, che ora \u00e8 conosciuto come Mangup.\nStoria.\nIl Principato di Teodoro si form\u00f2 nel 1204, durante la IV Crociata, in quella parte del thema di Klimata in Crimea che non venne occupato dai Genovesi. Questo principato aveva assunto il ruolo che in precedenza aveva assunto il thema di Cherson, verso l'impero bizantino, visto che la regione era appena stata riconquistata dall'imperatore bizantino, Manuele I Comneno. Nel 1204 quando Costantinopoli fu espugnata dai crociati, durante la quarta crociata, nominalmente il principato di Teodoro entr\u00f2 a far parte dell'impero di Nicea (che in seguito riusc\u00ec a ristabilire l'impero bizantino, riconquistando Costantinopoli nel 1261). La sua lingua ufficiale fu il Greco, anche se la maggior parte della popolazione era formata da un misto di Greci, Goti della Crimea, Alani, Bulgari, Kypchak ed altri, i quali professavano perlopi\u00f9 la Religione ortodossa.\nIl territorio del principato pass\u00f2 poi sotto l'influenza dell'Impero di Trebisonda (altro impero di stirpe bizantina, nato dopo la caduta di Costantinopoli, che rivendicava per s\u00e9 il titolo dei basileis), con Teodoro II Gabras, come governatore, che presto per\u00f2 si rese indipendente, pur mantenendo forti legami con Trebisonda.\nIl principato mantenne sempre degli ottimi rapporti con il Khanato di Crimea a nord, ma risultava sempre sul piede di guerra con le Colonie genovesi a sud, che poco alla volta chiusero al principato ogni accesso al mare, finch\u00e9 Teodoro riusc\u00ec a fondare un nuovo porto alla foce del fiume Cernaia, Avlita (l'odierna Inkerman).\nNel maggio 1475, il comandante ottomano Gedik Ahmet Pasha conquist\u00f2 Caffa e alla fine dell'anno, dopo cinque mesi di assedio, anche Doros, la capitale del principato, cadde nelle mani ottomane. Mentre gran parte del resto della Crimea rimase al Khanato di Crimea, ora vassallo dell'impero ottomano, le ex terre del principato di Teodoro e la Crimea meridionale ex genovese furono amministrate direttamente dalla Sublime Porta.\n\u00c8 tradizionalmente considerato come l'ultimo stato diretto erede dell'Impero Bizantino, e quindi dell'Impero Romano, ad essere stato sottomesso in linea cronologica.\nI Gavra.\nLa dinastia bizantina che governava il principato di Teodoro, quella dei Gavra (chiamati Chowra dai turchi) era di discendenza armena. Questa dinastia manteneva un'alleanza dinastica con Trebisonda, grazie ai matrimoni con i Mega Comneni (ossia la dinastia dei Comneni), i regnanti di quell'impero. Verso la fine del XIV secolo, un ramo della dinastia dei Gavra emigr\u00f2 a Mosca, dove fond\u00f2 il monastero Simonov. I Gavra divennero in seguito un'importante famiglia moscovita, dove ricoprirono la carica ereditaria di tesoreri di Moscovia. Nel XVI secolo, la famiglia si biforc\u00f2 nei Golovin (vedasi Fyodor Golovin e Avtonom Golovin grandi rappresentanti della famiglia) e nei Tretiakov.\nPrincipi di Teodoro.\nI principi di Teodoro furono:"}
{"id": "1669471", "revid": "287204", "url": "https://it.wikipedia.org/wiki?curid=1669471", "title": "Tour della Nazionale di rugby a 15 dell'Irlanda 1985", "text": "Nel 1985, la nazionale irlandese di \"rugby a 15\" si reca in tour in Giappone. \u00c8 stato un tour pieno di facili successi."}
{"id": "1669472", "revid": "2089511", "url": "https://it.wikipedia.org/wiki?curid=1669472", "title": "Adriano De Maio", "text": "Biografia.\nOttiene la maturit\u00e0 classica al Liceo Ginnasio Giuseppe Parini di Milano nel 1959, poi, da alunno del Collegio Ghislieri di Pavia, si laurea in Ingegneria elettronica presso il Politecnico di Milano nel 1964. Inizia quindi l'attivit\u00e0 didattica e scientifica presso lo stesso Politecnico partecipando, nel 1970-71, all'attivazione del corso di laurea in Ingegneria gestionale.\nRettore del Politecnico di Milano dal 1994 al 2002. Dal 2002 al 2005 Rettore dell'Universit\u00e0 LUISS Guido Carli, attualmente Rettore Emerito e docente presso la Link Campus University della quale \u00e8 stato Rettore dal 2014 al 2017.\nNel 2003 \u00e8 nominato per un anno commissario del CNR, quindi in seguito presidente della Commissione di indagine per i problemi energetici. Dal 2000 al 2002 \u00e8 stato anche presidente di Time, l'associazione che raggruppa 40 universit\u00e0 tecniche di eccellenza. Successivamente gli viene affidata la presidenza di Area Science Park di Trieste e della Fondazione Distretto green e high-tech di Milano Brianza. \u00c8 anche delegato per l'alta formazione, la ricerca e l'innovazione della Regione Lombardia.\nLe sue riflessioni sulla riforma dell'universit\u00e0 e sullo sviluppo della societ\u00e0 della conoscenza e del ruolo che ha l'innovazione sono state utilizzate dalla Treccani per illustrare nel suo vocabolario il neologismo \"knowledge worker\", cio\u00e8 l'operatore intellettuale che mette a profitto conoscenze teoriche e specialistiche specialmente nel mondo editoriale, dell'economia e delle tecnologie dell'informazione.\n\u00c8 considerato vicino al movimento cattolico laico Comunione e Liberazione. \u00c8 stato invitato varie volte al Meeting per l'amicizia fra i popoli di Rimini, organizzato da Comunione e Liberazione.\nRiconoscimenti.\nNel 2004 riceve la laurea ad honorem in ingegneria dall'Ecole Central de Paris."}
{"id": "1669473", "revid": "1790116", "url": "https://it.wikipedia.org/wiki?curid=1669473", "title": "Campionato sammarinese di calcio a 5", "text": "Il Campionato sammarinese di calcio a 5 \u00e8 una competizione sportiva sammarinese riservata alle squadre di calcio a 5. \u00c8 posto analogamente al Campionato sammarinese di calcio sotto l'egida della Federazione Sammarinese Giuoco Calcio. \nViene disputato \"outdoor\" su campi da gioco in erba sintetica. I campi ufficiali utilizzati sono tre, Dogana, Domagnano e Fiorentino.\nIl Campionato si divide ufficialmente in due tornei. Una fase autunnale-invernale denominata \"Campionato Sammarinese di calcio a 5\" e una primaverile-estiva denominata \"San Marino Futsal Cup\".\nAlla fine di ogni torneo la squadra prima classificata viene laureata Campione di San Marino."}
{"id": "1669475", "revid": "61146", "url": "https://it.wikipedia.org/wiki?curid=1669475", "title": "San Marino Futsal Cup", "text": ""}
{"id": "1669476", "revid": "287204", "url": "https://it.wikipedia.org/wiki?curid=1669476", "title": "Tour della Nazionale di rugby a 15 dell'Inghilterra 1985", "text": "Nel maggio del 1985, terminata la stagione in patria, la nazionale inglese di \"rugby a 15\" si reca in tour in Nuova Zelanda. Niente da fare nei due test contro gli All Blacks: dopo una sconfitta di misura, subiscono un pesante rovescio nel secondo match.\nIl tour fu precedutto da situazioni di grave incertezza, causa la non disponibilit\u00e0 di alcuni giocatori anche per motivi di lavoro e studio (si era ancora nell'epoca del dilettantismo). Addirittura l'allenatore Dick Greenwood, si dichiar\u00f2 non disponibile avendo trovato un altro lavoro!\nPertanto la squadra venne affidata al manager Derek Morgan e a due coach, Martin Green e Brian Ashton.\nTutta la squadra era molto inesperta e pochi giocatori avevano esperienza di rugby neozelandese ai massimi livelli. Tra questi Jamie Salmon, che aveva giocato per 3 volte con la maglia degli All Blacks, Paul Dodge e Steve Bainbridge che avevano affrontato gli All Blacks nel 1983."}
{"id": "1669477", "revid": "1234826", "url": "https://it.wikipedia.org/wiki?curid=1669477", "title": "Thousand Sunny", "text": "La \u00e8 la seconda nave della ciurma di Cappello di paglia nel manga \"One Piece\", scritto e illustrato da Eiichir\u014d Oda, e nelle sue opere derivate.\n\u00c8 il principale mezzo di trasporto della ciurma e viene utilizzata da quando la \"Going Merry\" \u00e8 divenuta inservibile. \u00c8 un brigantino disegnato e costruito da Franky con l'aiuto dei migliori carpentieri di Water Seven: Iceburg, Pauly, Peepley Lulu e Tilestone. Costruita con il legno del leggendario Albero Adam, \u00e8 una nave grande almeno il doppio della \"Going Merry\" e contiene tutte le cose richieste dalla ciurma. Appare per la prima volta nel capitolo 435 del manga e nell'episodio 321 dell'anime.\nDescrizione.\nLa \"Thousand Sunny\" \u00e8 un brigantino costruito con il legno del leggendario , una gigantesca pianta in grado di resistere a numerose guerre e conflitti, col cui legno \u00e8 stata costruita anche la \"Oro Jackson\" dei pirati di Roger. Ha un giardino sul ponte, con tanto di scivolo e altalena, e una torre d'osservazione come coffa sull'albero di trinchetto. Ai due alberi sono attaccate grandi vele. La polena \u00e8 in foggia di testa di leone con una criniera che assomiglia molto ai raggi solari o ai petali di un fiore. La bocca della polena pu\u00f2 essere spalancata per usare il Cannone Gaon, per gli attacchi frontali. Facendo girare la criniera della polena ad alta velocit\u00e0 si pu\u00f2 inoltre far andare la nave in retro marcia, grazie alla manovra chiamata . La ruota del timone della \"Thousand Sunny\" \u00e8 situata sulla prua della nave. Su di essa vi \u00e8 un dispositivo che controlla il Soldier Dock System: girando la manopola si pu\u00f2 scegliere quale compartimento deve essere aperto sul fianco della nave; tirando poi la leva situata a destra della ruota del timone si apre il compartimento. Le ancore sono posizionate a destra e a sinistra della prua e somigliano alle zampe di un leone.\nLa \"Sunny\" \u00e8 divisa in piani o livelli. Nel piano sotterraneo, nella poppa della nave, ci sono il laboratorio di Usop e la stanza di sviluppo armi di Franky. Al primo piano si trovano la stanza dei ragazzi, l'acquario e l'Energy Room. Nel secondo piano trovano posto la stanza delle ragazze, la cucina, la sala da pranzo, l'infermeria e la dispensa. La cucina \u00e8 professionale e contiene molta attrezzatura. Include un forno gigante e un frigo con lucchetto a combinazione. La combinazione di quattro cifre, \"7326\", \u00e8 conosciuta soltanto da Sanji, Nami, e Nico Robin. La sala da pranzo, di fianco alla cucina, \u00e8 costituita da un unico grosso tavolo circondato da sedie. La nave \u00e8 fornita anche di un'infermeria, alla quale si pu\u00f2 accedere dalla sala da pranzo. All'estremit\u00e0 posteriore della nave si trova la libreria, una larga stanza circolare con scaffali pieni di libri. Al centro della stanza si trova la scrivania di Nami che contiene il diario di bordo e le mappe da lei disegnate. La libreria, a detta di Nami, \u00e8 il \"cervello della Sunny\"\nSulla coffa dell'albero di osservazione inoltre trova posto la sala degli allenamenti di Zoro.\nDispositivi.\nLa \"Thousand Sunny\" dispone di alcuni dispositivi supplementari, alcuni richiesti dalla stessa ciurma, altri aggiunti da Franky stesso. Il \u00e8 una piastra rotante suddivisa in sei compartimenti ognuno dei quali contiene un congegno speciale o un veicolo. \u00c8 chiamato cos\u00ec perch\u00e9 i veicoli all'interno sono, come Franky li chiama, i soldati della Sunny. Si trova al livello sotterraneo della nave e tramite due portelli ai lati della nave permette di calare i veicoli direttamente in acqua. Esso contiene delle pale rotanti alimentate da cola; lo , il waver monoposto di Nami; la , un vaporetto a quattro posti per lo shopping per il quale \u00e8 stata riutilizzata la polena della \"Going Merry\", il , anche Squalo sottomarino nell'edizione italiana dell'anime, un sottomarino da ricognizione a tre posti a forma di squalo che pu\u00f2 scendere fino a 5000 metri di profondit\u00e0; il , una motocicletta con le sembianze di un rinoceronte; e il , un carro armato con le sembianze di un brachiosauro.\nIl \u00e8 una manovra usata da Franky per la prima volta quando la ciurma scappa dall'attacco del vice ammiraglio Monkey D. Garp. Franky usa l'energia prodotta da tre barili di cola nella Energy Room per sparare dal grosso cannone che sta sulla poppa della nave facendole fare un balzo in aria di oltre un chilometro. Dopo i due anni Franky ha aggiunto un piccolo Coup de Burst, utilizzato per la prima volta per scappare dai mostri marini durante la strada per andare alla isola degli uomini-pesce. Il \u00e8 un potente cannone posto nella prua della nave. Per funzionare necessita di ben cinque barili di cola: due per il colpo e tre per il Coup de Burst, in modo da stabilizzare la nave tramite il rinculo. Dato il suo elevato costo, il cannone pu\u00f2 essere usato solo in casi di estrema necessit\u00e0. Viene usato per la prima volta da Usop e Franky durante lo scontro con i Tobiuo Riders, distruggendo anche gran parte della loro base.\nStoria.\nL'idea della \"Thousand Sunny\" era venuta in mente a Franky quando era giovane, ispirato dalla creazione del suo mentore Tom, la \"Oro Jackson\". Franky sognava di costruire una nave che potesse navigare intorno al mondo. Questo sogno tuttavia si infranse quando Tom fu portato via e Franky accus\u00f2 s\u00e9 stesso per l'arresto del suo maestro, giurando che non avrebbe mai pi\u00f9 costruito un'altra nave. Dopo gli eventi di Enies Lobby, il sogno di Franky si rivitalizz\u00f2 ed egli decise di costruire una nuova nave per la ciurma di Cappello di paglia. Con il legno dell'Albero Adam, che aveva comprato con il denaro rubato alla stessa ciurma dalla Franky Family, e con l'aiuto di Yokozuna, Iceburg, Pauly, Peepley Lulu e Tilestone, Franky lavor\u00f2 duramente per costruire la nuova nave. Dopo diverse notti di lavoro, Iceburg rivel\u00f2 la nuova nave alla ciurma. Il nome della nave \u00e8 stato suggerito da Iceburg in modo da descrivere una nave in grado di solcare migliaia di mari come il sole.\nIn seguito alla dispersione del gruppo operata da Orso Bartholomew durante lo scontro alle isole Sabaody, i Tobiuo Riders decidono spontaneamente di presidiare l'imbarcazione da furfanti o dalla Marina fino al ritorno della ciurma. Due anni dopo, i protagonisti ritornano alle isole Sabaody e scoprono che la \"Thousand Sunny\" \u00e8 stata ripetutamente attaccata dalla Marina e, a difenderla, si sono posti, oltre che i Tobiuo Riders, anche Hacchan e Orso Bartholomew.\nAccoglienza.\nPer commemorare il decimo anniversario della serie, a Kamakura \u00e8 stata creata una speciale casa sulla spiaggia somigliante alla \"Thousand Sunny\". Una replica della nave lunga trenta metri e in grado di navigare \u00e8 stata allestita nel 2011 nel parco a tema Huis ten Bosch a Sasebo in Giappone come parte di un pi\u00f9 vasto allestimento in tema \"One Piece\"."}
{"id": "1669478", "revid": "1906976", "url": "https://it.wikipedia.org/wiki?curid=1669478", "title": "Vito Marino Caferra", "text": " \nBiografia.\nIn magistratura.\nEntrato in magistratura nell'aprile del 1965, in primo grado ha svolto le funzioni di pretore a Novara e a Noci e di giudice di tribunale della Terza Sezione Penale e della Prima Sezione Civile del Tribunale di Bari, nonch\u00e9, per circa un decennio, le funzioni di giudice a latere della Corte di Assise di Bari.\nIn secondo grado ha svolto le funzioni di consigliere della Corte di Appello di Bari e successivamente di presidente della Prima Sezione Civile fino al 1998, anno in cui \u00e8 stato eletto componente del Consiglio Superiore della Magistratura per la consiliatura 1998-2002. \u00c8 stato direttore dell'Ufficio Studi e Documentazione del CSM.\nNel 2001, in qualit\u00e0 di presidente della VI Commissione, \u00e8 stato relatore della \"Relazione al Parlamento sullo stato dell'Amministrazione della Giustizia\".\nDal 2002 al 2007 presidente della Sezione Minorenni della Corte di Appello di Bari. Da luglio 2006 a dicembre 2007 \u00e8 presidente facente funzioni della suddetta Corte di Appello.\nNel dicembre 2007 \u00e8 stato nominato dal CSM primo presidente della Corte di Appello di Bari, incarico che ha ricoperto fino al 28 novembre 2014.\nAttivit\u00e0 accademica.\nHa svolto, quale professore stabilizzato, l'incarico extragiudiziario di insegnamento di Istituzioni di diritto privato presso la Facolt\u00e0 giuridica dell'Universit\u00e0 di Bari dal 1974 al 2007. \u00c8 autore di numerosi articoli in tema di obbligazioni, responsabilit\u00e0 civile e diritto di famiglia.\n\u00c8 direttore culturale della Fondazione \"Biblioteca Gaetano Ricchetti\" di Bari, Ente Morale che ha per statuto la finalit\u00e0 di promuovere e favorire l'alta cultura, designato nel 1987 dall'allora arcivescovo di Bari-Bitonto Andrea Mariano Magrassi.\nLa Commissione per le Riforme Costituzionali.\nNel giugno 2013, il Ministro per le riforme costituzionali, Gaetano Quagliariello, ha chiesto ai presidenti delle commissioni Affari costituzionali della Camera dei deputati e del Senato della Repubblica l'invio di osservatori presso la Commissione per le Riforme Costituzionali, istituita dal Presidente del Consiglio dei Ministri Enrico Letta. Il presidente della I commissione della Camera Francesco Paolo Sisto ha designato Vito Marino Caferra, d'intesa con l'unanimit\u00e0 dei rappresentanti dei Gruppi della commissione."}
{"id": "1669480", "revid": "124890931", "url": "https://it.wikipedia.org/wiki?curid=1669480", "title": "Gilera MX", "text": "La MX \u00e8 una motocicletta prodotta dal 1988 al 1990 ed \u00e8 un modello stradale della casa Gilera, che sostituisce la KK e la KZ.\nVersioni.\nMX-1.\nLa moto, prodotta dall'88 all'89 ha una carenatura avvolgente, ma che lascia scoperto il telaio e che si rif\u00e0 molto alle moto che partecipano al motomondiale nella classe 500, da cui riprende anche il serbatoio molto sagomato che per\u00f2, a differenza della Gilera SP, non \u00e8 munito di sfiato per i vapori della benzina e ha un solo tappo per il serbatoio. Il serbatoio della benzina si trova al di sotto del motore ed \u00e8 dotato di pompa elettrica, soluzione che permette di abbassare il baricentro e di ricavare nel finto serbatoio un vano portacasco. Il cupolino della moto \u00e8 semplice e molto protettivo, munito con due prese d'aria frontali e laterali, anche se lascia scoperte le mani, mentre gli specchietti, il cui disegno si ispirava a quelli della Ferrari Testarossa, sono semplici e piatti e offrono un'ottima visibilit\u00e0, il faro \u00e8 dato da due elementi trapezoidali, sulle carenature laterali della moto ci sono delle grandi bocche rettangolari di sfiato per il radiatore, mentre per quanto riguarda il codino della moto, risulta essere snello e squadrato.\nIl parafango anteriore ha una forma che copre i foderi degli steli, per nasconderli alla vista e non per proteggere gli steli, in quanto le forcelle sono normali e gli steli sono coperti dalle carene, le ruote sono a cinque raggi e da 16 pollici, il forcellone posteriore \u00e8 a doppio braccio e ha un sistema Gilera per regolare la distanza della ruota, il freno a disco posteriore \u00e8 disposto a destra, mentre la corona \u00e8 a sinistra della moto, l'espansione \u00e8 completamente nascosta alla vista e termina sotto il codone, con una coppia di silenziatori che rimangono nascosti dalle carenature sotto la sella del passeggero, invece l'impianto elettrico \u00e8 corredato da un alternatore monofase da 120 W.\nIl telaio in acciaio \u00e8 di tipo Twinbox, mentre il forcellone \u00e8 in alluminio.\nIl motore \u00e8 l'evoluzione del gruppo della Gilera KK 125, dove viene adottato un'evoluzione del sistema APTS (Automatic Power Tuning System), che viene ridenominato APTS 2, dove viene adottato una valvola diversa e si cambia regime di commutazione, inoltre si adotta una nuova espansione.\nI dati raccolti dalle prove indicano una potenza massima alla ruota 28,80 CV a 9.780 giri e una velocit\u00e0 massima di 162,646 km/h, raggiunti sulla pista di Nard\u00f2 (LE) nel Giugno 1988 con moto di serie, ottenendo 4 record del Mondo: \n1) 6 ore alla media di 162,468\u00a0km/h \n2) 1000\u00a0km coperti in 6 ore e 8 minuti alla media di 162,646 km/h 3) 12 ore alla media di 160,265\u00a0km/h \n4) 24 ore alla media di 155,413\u00a0km/h percorrendo oltre 3729\u00a0km), frutto soprattutto di una migliore aerodinamica con maggiore protezione del pilota. Per celebrare questi record, viene prodotta in una nuova versione nera e rossa, denominata MX 1 Record.\nMX-R.\nLanciata nel febbraio 1989 e venduta immediatamente dopo, la MX-R Top Gilera Endurance \u00e8 l'evoluzione del precedente modello MX-1. \nLa strategia di Gilera per il 1989 nel mondo delle 125 Sport era duplice: in primo luogo, la MX-R adatta per i sedicenni amanti di moto sportive stradali dalla grande duttilit\u00e0, con una comoda impostazione di guida, anche in due, ottima protezione dall'aria e fluidit\u00e0 di erogazione; dall'altro vi era la SP01, altro inedito, progettato espressamente per le corse in Sport Production e adatto a un pubblico amante delle prestazioni pure, poco comoda nella guida cittadina, con un'erogazione scarsa ai bassi regimi ma appuntita e molto generosa agli alti regimi, dotata di un allungo fino ad all'ora sconosciuto alle 125 sport. \nPurtroppo per Gilera, questa strategia non venne premiata dal mercato: un mercato delle 125 sportive sempre pi\u00f9 affollato dalla concorrenza port\u00f2 a una crisi di identit\u00e0 per il marchio Gilera con conseguenti gravi problemi finanziari derivanti dai notevoli investimenti fatti.\nI problemi, che si renderanno ogni anno pi\u00f9 importanti, portarono alla cessione del marchio al Gruppo Piaggio nel 1991 con la chiusura definitiva degli stabilimenti di Arcore nel 1992.\nLa MX-R anche se con una nuova carenatura completa, un proiettore nuovo a doppia luce e un po' di raffinatezze tecniche non evitarono insieme con le sport production SP01 prima, la SP02 la SP91 Crono e la futuristica CX poi, il declino definitivo di Gilera come marchio indipendente (anche se ufficialmente l'ultima stradale prodotta dal marchio, gi\u00e0 passato sotto gestione del Gruppo Piaggio, fu la GFR, venduta dal '93 quando la Gilera era ormai passata negli stabilimenti di Pontedera con il destino di produrre scooter e parti di essi per il Gruppo Piaggio). Per questi motivi si pu\u00f2 affermare che la MX-R non ebbe una erede di segmento\nLa MX-R rimase in listino per due anni fino al 1991. Prezzo nel 1989: 5.600.000 lire f.c.\nColori disponibili: nero, rosso e bianco.\nLa MX-R, soprattutto nel colore nero, ha una linea imponente, ma elegante e allo stesso tempo attraente quanto alcune repliche prodotte dai concorrenti.\nVi erano diverse differenze con la MX-1:\nConfermata la soluzione del serbatoio finto che nasconde un pratico vano portaoggetti in grado di ospitare un casco integrale. Strumentazione di controllo e comandi elettrici rimangono invariati.\nFatta eccezione per prese d'aria sui pannelli laterali leggermente pi\u00f9 grandi, il gruppo codone-pannelli laterali con l'ottimo scarico a due terminali alti e la sella rimangono invariati rispetto alla MX-1. Non bello il codone leggermente sottodimensionato nelle proporzioni gi\u00e0 con la MX-1 sembra ancor pi\u00f9 piccolo con la MX-R dotata di maggiore carenatura all'anteriore.\nCiclistica: invariata rispetto alla MX-1 (citato telaio TwinBox), agile e dalle geometrie che scongiurano da reazioni brusche: sostanzialmente di buon livello e ottima qualit\u00e0 specie nelle saldature.\nIl motore della MX-R subisce poche modifiche dalla MX-1:\n-nuovo cilindro;\n-nuovo sistema di scarico e carburatore diverso ma sempre da 28 (PHBH).\nLasciando le ambizioni sportive alla SP01, le MX-R subisce modifiche al motore volte a stabilire un maggiore rotondit\u00e0 di funzionamento, piuttosto che alla ricerca della potenza massima, il che si traduce in una maggiore corposit\u00e0 ed elasticit\u00e0 ai regimi medi, eliminando il vuoto di erogazione a bassi, pur mantenendo una certa grinta nella curva di erogazione di potenza che resta a livello delle migliori concorrenti. Il motore dona pertanto una guida pi\u00f9 fluida e corposa specie nella guida nei tratti misti e con salite e discese, esaltando le buone doti della ciclistica.\nLe prove su strada riportano una potenza max di circa 29 cv a 9750 giri.\nIl motore della MX-R mostra cos\u00ec un lieve miglioramento rispetto al MX-1 nelle prestazioni assolute a conferma la bont\u00e0 delle poche modifiche spuntando sui 400 metri in ripresa da 50\u00a0km/h un tempo di 20,059 secondi e velocit\u00e0 di uscita di 94\u00a0km/h (20,587 s e 91,37\u00a0km/h, la MX-1).\nAttivit\u00e0 sportiva.\nLa Mx-1 \u00e8 stata vincitrice del campionato italiano sport production categoria 125."}
{"id": "1669483", "revid": "484362", "url": "https://it.wikipedia.org/wiki?curid=1669483", "title": "Dentinho", "text": "Carriera.\nScartato a causa di una carente massa muscolare dal S\u00e3o Paulo e dal Santos, Dentinho \u00e8 cresciuto nelle giovanili del Corinthians. Ha debuttato in prima squadra nel derby con il Palmeiras il 30 giugno 2007 ed ha segnato il suo primo gol contro il Fluminense nello stesso anno.\nIl 21 maggio del 2011 si trasferisce allo Shakhtar Donetsk per 7,5 milioni di Euro, . Esordisce con la sua nuova maglia il 10 luglio 2011 nella vittoria interna contro l'Obolon', riuscendo anche a segnare un goal.\nIl 24 gennaio 2013 si trasferisce in prestito, fino a dicembre dello stesso anno, ai turchi del Be\u015fikta\u015f.\nIl 20 luglio 2014, dopo aver disputato ad Annecy una partita amichevole con il Lione, assieme a Fred, Alex Teixeira, Douglas Costa e Facundo Ferreyra, si \u00e8 rifiutato di tornare in Ucraina, in quanto nell'est del paese si era aggravato il conflitto tra l'esercito ucraino ed i separatisti filorussi e proprio tre giorni prima nell'oblast' di Donec'k era presumibilmente stato abbattuto il Boeing 777-200ER della Malaysia Airlines, in servizio fra l'aeroporto di Amsterdam-Schiphol, nei Paesi Bassi, e l'aeroporto di Kuala Lumpur, in Malaysia, causando la morte di 298 persone..\nL'8 novembre 2021 rescinde il contratto con la societ\u00e0 ucraina..\nStatistiche.\nPresenze e reti nei club.\n\"Statistiche aggiornate all'8 novembre 2021.\""}
{"id": "1669486", "revid": "188323", "url": "https://it.wikipedia.org/wiki?curid=1669486", "title": "Gilera MX-1", "text": ""}
{"id": "1669488", "revid": "247222", "url": "https://it.wikipedia.org/wiki?curid=1669488", "title": "Deal or no Deal", "text": ""}
{"id": "1669489", "revid": "188323", "url": "https://it.wikipedia.org/wiki?curid=1669489", "title": "Gilera MX-R", "text": ""}
{"id": "1669491", "revid": "984922", "url": "https://it.wikipedia.org/wiki?curid=1669491", "title": "Stazione meteorologica di Orvieto", "text": "La stazione meteorologica di Orvieto \u00e8 la stazione meteorologica di riferimento relativa alla citt\u00e0 di Orvieto.\nCoordinate geografiche.\nLa stazione meteorologica \u00e8 situata nell'Italia centrale, nell'Umbria, in provincia di Terni, nel comune di Orvieto, a 315 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, \u00e8 di +5,0\u00a0\u00b0C, mentre quella del mese pi\u00f9 caldo, agosto, si attesta a +24,3\u00a0\u00b0C ."}
{"id": "1669496", "revid": "666668", "url": "https://it.wikipedia.org/wiki?curid=1669496", "title": "Stretto di James Ross", "text": "Lo stretto di James Ross \u00e8 uno stretto compreso tra l'isola di Re Guglielmo e la penisola della Boothia nella provincia canadese del Nunavut. \u00c8 stato cos\u00ec nominato in onore dell'esploratore polare James Clark Ross. Unisce il canale di McClintock allo stretto di Rae.\nUn gran numero di esploratori polari, nella ricerca del Passaggio a nord-ovest hanno navigato attraverso lo stretto, da John Franklin a Roald Amundsen.\nTra le isole presenti nel canale ci sono l'isola Clarence, le isole Tennent, l'isola Beverley e l'isola Matty."}
{"id": "1669497", "revid": "124473532", "url": "https://it.wikipedia.org/wiki?curid=1669497", "title": "Nazionalismo arabo", "text": "Il nazionalismo arabo \u00e8 un'ideologia nazionalista comune a quasi tutto il mondo arabo nel corso del XX secolo. Si fonda sull'assunto che le nazioni che vanno dal Marocco alla penisola araba sono unite dalla loro comune base linguistica, culturale e dal loro comune retaggio storico. \nIl panarabismo \u00e8 un concetto ad esso strettamente connesso, che invoca la creazione di un solo Stato arabo, anche se non tutti i nazionalisti arabi sono panarabisti.\nL'indipendenza araba si riferisce invece all'eliminazione o alla minimizzazione della diretta influenza occidentale nel Vicino Oriente ed alla dissoluzione dei regimi arabi che sono considerati dipendenti dal favore dell'Occidente, a detrimento delle locali popolazioni.\nLa nascita del nazionalismo arabo.\nL'orientamento politico dei nazionalisti arabi negli anni precedenti la prima guerra mondiale fu in genere improntata alla moderazione. Le loro richieste erano di natura squisitamente riformatrice, limitate per lo pi\u00f9 alla richiesta di autonomia all'interno dell'Impero ottomano, a un maggior uso della lingua araba nel campo dell'istruzione e al servizio militare espletato sul proprio territorio. Una qualche radicalizzazione segu\u00ec alla rivoluzione del 1908 dei \"Giovani Turchi\" e al programma di turchizzazione imposto dal nuovo Comitato d'unione e progresso. Tuttavia il nazionalismo arabo non era ancora un movimento di massa, persino nella Siria in cui esso era pi\u00f9 forte a causa dell'ambizioso piano di dare vita appena possibile a una \"Grande Siria\" che incorporasse la Siria stessa, il Libano, la futura Giordania e la Palestina. Numerosi arabi accordarono prioritariamente la propria lealt\u00e0 alla loro religione o movimento religioso, alla loro trib\u00f9 o al loro proprio governo specifico. Le ideologie dell'ottomanismo e del panislamismo furono forti competitori del nazionalismo arabo.\nNel 1913, intellettuali arabi e alcuni politici s'incontrarono a Parigi nell'ambito del primo congresso arabo. Produssero una serie di richieste per una maggiore autonomia all'interno dell'Impero ottomano. Richiesero anche che i coscritti arabi dell'esercito ottomano non servissero in regioni diverse da quelle loro di provenienza, eccetto in tempo di guerra.\nI sentimenti nazionalisti divennero pi\u00f9 consistenti durante il collasso che caratterizz\u00f2 l'autorit\u00e0 ottomana. La brutale repressione delle societ\u00e0 segrete a Damasco e Beirut da parte di Jamal Pasci\u00e0, che mand\u00f2 a morte patrioti intellettuali nel 1915 e nel 1916, rafforz\u00f2 i sentimenti anti-turchi, mentre i britannici, per parte loro, incitavano lo \"shar\u012bf\" della Mecca a proclamare la rivolta araba durante la prima guerra mondiale. Gli ottomani furono sconfitti e le forze insurrezionali, leali al figlio dello sceriffo della Mecca al-Husayn ibn \u02bfAl\u012b, Faysal ibn al-Husayn entrarono a Damasco nel 1918. L'unit\u00e0 araba sembr\u00f2 realizzarsi con l'instaurazione dell'effimero regno di Siria sotto Faysal ma presto le mene anglo-francesi, susseguenti ai segreti accordi Sykes-Picot dovettero deludere le speranze dei nazionalisti, malgrado il loro generoso tentativo messo in atto con la sfortunata battaglia di Maysalun.\nDurante la guerra, i britannici erano stati i maggiori sostenitori del pensiero e dell'ideologia nazionalistica araba, usandoli come armi contro il potere ottomano. Tuttavia, gli accordi Sykes-Picot tra Regno Unito e Francia (tenuti accuratamente segreti) previdero la divisione dei territori arabo orientali (il cosiddetto Mashriq fra le due potenze imperialistiche europee. Nel corso degli anni compresi fra i due conflitti mondiali e il periodo del mandato britannico in Palestina, quando le terre arabe pativano sotto il controllo francese e britannico, il nazionalismo arabo divenne un importante movimento anti-colonialistico per combattere il prepotente dominio di Londra e di Parigi.\nImportanti pensatori nazionalisti arabi fra le due guerre mondiali furono Amin al-Rihani, Constantin Zureyq, Zaki al-Arsuzi, Michel Aflaq e Sati' al-Husri. Ideologie concorrenti, quali l'islamismo e forme locali di nazionalismo, in special modo quello tutto peculiare libanese, furono promosse da vari intellettuali, in modo predominante da cristiani (fatta ovviamente eccezione per l'islamismo), oltre che da politici. In Libano e in Siria ebbe grande seguito l'ideale che definiva come suo obiettivo strategico la costituzione di una \"Grande Siria\", per la quale impegn\u00f2 tutto se stesso, fino a pagare un duro prezzo, un personaggio come Antun Saadeh. Pure il comunismo divenne una forza ideologica di notevole rilevanza, dapprima e in modo pi\u00f9 marcato che altrove nell'Iraq, ma pi\u00f9 tardi anche in Siria e in Egitto. Tuttavia esso, per vari motivi (ostilit\u00e0 alla libera imprenditoria, tendenziale ateismo e ostilit\u00e0 verso gli ideali sorgenti del panarabismo), esso fu quasi sempre giudicato incompatibile col modo di pensare islamico e cristiano e con i fini del nazionalismo arabo.\nIl nasserismo tra nazionalismo egiziano e nazionalismo arabo.\nNasser, il leader dell'Egitto, fu un attore significativo nel processo di sviluppo del nazionalismo arabo. Ostile al controllo britannico sulla zona del Canale di Suez, la sua politica, inizialmente racchiusa all'interno degli orizzonti localistici del nazionalismo egiziano, si spost\u00f2 sempre pi\u00f9 in favore degli ideali del panarabismo, non appena egli si rese conto dell'immenso successo di massa che suscitavano le sue fiere prese di posizione ostili a quelli che, nel secondo dopoguerra, apparivano come gli ultimi disperati tentativi di sopravvivenza d'un colonialismo di stampo ottocentesco ormai agli sgoccioli.\nIl nasserismo, pur attento alle prioritarie necessit\u00e0 economiche dell'Egitto, prese sempre pi\u00f9 ad agire, da posizioni terzomondiste, sulla scena interaraba, sostanzialmente indifferente agli antichi ideali del panislamismo.\nMalgrado un primo periodo di sostanziale simpatia dell'Egitto repubblicano nei confronti degli USA (che avevano imposto assieme a Mosca la fine della guerra che, nel 1956, aveva portato Londra e Parigi (raggiunte sollecitamente da Tel Aviv) ad aggredire l'Egitto), la politica statunitense propugnata dalla cosiddetta dottrina Eisenhower di accerchiamento dell'Unione Sovietica grazie all'istituzione di varie alleanze politico-militari (NATO, SEATO, CENTO), ricevette un grave smacco dal rifiuto opposto dall'Egitto, geloso del suo non-allineamento politico internazionale. Nasser poi fu fortemente irritato dalle ruvide pressioni effettuate sull'Egitto perch\u00e9 si piegasse alla politica statunitense. Per ottenere quei prestiti internazionali di cui il suo Paese aveva bisogno e che gli erano stati negati dalla Banca Mondiale, da sempre di fatto controllata dagli Stati Uniti, Nasser decise di rivolgersi proprio all'Unione Sovietica. Questo fece in buona sostanza franare la strategia statunitense nel Vicino Oriente, tanto pi\u00f9 quando alla presa di posizione del Cairo segu\u00ec il 14 luglio 1958 il colpo di Stato militare repubblicano del generale iracheno \u2018Abd al-Kar\u012bm Q\u0101sim (indicato dalla stampa occidentale come Kassem).\nTentativi unitari.\nDurante il XX secolo, la rivalit\u00e0 fra Siria ed Egitto per la supremazia min\u00f2 il processo di unificazione del mondo arabo. Nel 1958, gli stati dell'Egitto e della Siria momentaneamente si unirono per creare una nuova nazione, la Repubblica Araba Unita (RAU). Furono fatti tentativi di includervi anche l'Iraq e lo Yemen del Nord. Questo esperimento, mentre rafforz\u00f2 la posizione dell'Egitto come elemento centrale della politica interaraba, comport\u00f2 un indebolimento della Siria. Con la rivoluzione repubblicana in Iraq di quello stesso anno (14-7-1958), le potenze europee temettero le ricadute che sarebbero potute derivare da un forte sentimenti nazionalistico nella regione vicino-orientale. Le potenze straniere non avevano soltanto il timore di un possibile allargamento dei movimenti rivoluzionari negli altri paesi arabi pi\u00f9 moderati, ma si preoccuparono anche di perdere il controllo e il loro monopolio sulle risorse naturali petrolifere nell'area. Tuttavia, a causa dello scontento suscitato in Siria dal ruolo egemonico assunto dall'Egitto, e dopo che un colpo di Stato in Siria port\u00f2 al potere un governo che si fece interprete di una visione maggiormente radicale della politica, la RAU collass\u00f2 nel 1961. Il nome \"Repubblica Araba Unita\" continu\u00f2 ad essere impiegato in Egitto fino al 1971, dopo la morte di Nasser.\nNel 1972, Mu\u02bfammar Gheddafi tent\u00f2 di unificare Libia, Egitto e Siria in una Federazione delle repubbliche arabe. Tale unione rimase di fatto solo sulla carta e fin\u00ec nel 1977 a causa delle dispute politiche e territoriali tra presidenti della federazione. Nel 1974, Gheddafi e Habib Bourguiba raggiunsero un nuovo accordo (anche questo assai teorico) e unificare la Libia e la Tunisia perch\u00e9 diventassero una repubblica araba islamica. Il piano fu presto respinto da Bourgiba e si dette invece spazio a un'inefficace unificazione degli stati del Maghreb che pi\u00f9 tardi assunse il nome di Unione del Maghreb arabo.\nBa'thismo.\nI nazionalisti arabi generalmente rifiutavano il fattore religioso come principale elemento d'identit\u00e0 politica e promuovevano gli ideali unitari arabi senza far riferimento a un'identit\u00e0 di tipo settario. Tuttavia il fatto che molti arabi fossero musulmani fu talora sfruttato come importante elemento costitutivo di una nuova identit\u00e0 araba.\nUn esempio di ci\u00f2 fu Michel \u2018Aflaq, fondatore insieme a Salah al-Din al-Bitar e a Zaki al-Arsuzi del partito politico Ba'th. Aflaq, per quanto egli stesso cristiano ortodosso, vedeva l'Islam come retaggio del \"genio arabo\" e una volta giunse a dire: \u00abIl movimento islamico, rappresentato in maniera esemplare nella vita del suo nobile Profeta, non \u00e8 stato per gli arabi solo un avvenimento della storia... esso \u00e8 collegato direttamente all'esistenza stessa degli arabi e ne \u00e8 un'immagine autentica, un simbolo perfetto e compiuto della loro natura spirituale, delle sue straordinarie potenzialit\u00e0 e del suo orientamento originario\u00bb. Dal momento che gli arabi avevano conseguito la loro massima gloria tramite l'espansione dell'Islam, l'Islam fu visto come un messaggio universale, cos\u00ec come l'espressione del genio secolare dei popoli arabi. L'Islam aveva dato agli arabi un \"glorioso passato\", che era ben differente dal \"vergognoso presente\". In effetti le contraddizioni del presente arabo esistevano perch\u00e9 gli arabi s'erano allontanati dal loro \"simbolo eterno e perfetto\": l'Islam. Gli arabi avevano bisogno di avere un \"rinascimento\": significato letterale della parola araba \"ba\u2018th\".\nNel Vicino Oriente i nazionalismi locali e le alleanze nate in seguito al primo conflitto mondiale, con la genesi di stati nazionali quali la Siria, il Libano e l'Iraq parzialmente competevano e coesistevano con il pi\u00f9 vasto sentimento nazionalistico arabo. Le minoranze cristiane mediorientali, come i caldei in Iraq, i maroniti in Libano, i melkiti in Siria, Giordania e Palestina e i copti in Egitto videro con favore l'ascesa del nazionalismo arabo, in quanto connotato da un pi\u00f9 compiuto senso di \"laicit\u00e0\" rispetto alle precedenti monarchie o emirati, spesso a forte connotazione teocratica.\nIl panarabismo \u00e8 entrato in crisi dopo la guerra dei sei giorni, per lasciare il campo alle opposte tendenze di opposizione: da un lato l'islamismo politico, dall'altro il nazionalismo identitario mono-nazionale."}
{"id": "1669498", "revid": "6340", "url": "https://it.wikipedia.org/wiki?curid=1669498", "title": "Tamarino a chioma di cotone", "text": ""}
{"id": "1669501", "revid": "354304", "url": "https://it.wikipedia.org/wiki?curid=1669501", "title": "IGNC", "text": ""}
{"id": "1669507", "revid": "287204", "url": "https://it.wikipedia.org/wiki?curid=1669507", "title": "Angelo Fausto Vallainc", "text": "Biografia.\nAngelo Fausto Vallainc nacque a Buissoney, nel comune di Champorcher, in Valle d'Aosta.\nAll'et\u00e0 di 24 anni, il 4 giugno 1940 fu ordinato sacerdote.\nSvolse l'incarico di direttore dell'Ufficio stampa del Concilio Vaticano II per poi assumere l'incarico di direttore della Sala Stampa della Santa Sede.\nIl 4 luglio 1970 fu nominato vescovo ausiliare di Siena e fu consacrato vescovo l'8 agosto dello stesso anno. Poich\u00e9 la diocesi di Colle di Val d'Elsa era unita \"in persona episcopi\" all'arcidiocesi di Siena, fu destinato a Colle di Val d'Elsa, sebbene non ne avesse il titolo vescovile. Fu invece vescovo titolare di Frigento.\nLasci\u00f2 la diocesi il 7 ottobre 1975, in quanto eletto vescovo di Alba. Mor\u00ec ad Alba l'8 dicembre 1986.\nGenealogia episcopale.\nLa genealogia episcopale \u00e8:"}
{"id": "1669508", "revid": "1873017", "url": "https://it.wikipedia.org/wiki?curid=1669508", "title": "Francesco Ortu", "text": ""}
{"id": "1669515", "revid": "580", "url": "https://it.wikipedia.org/wiki?curid=1669515", "title": "Porto di Mondello", "text": "Il porto di Mondello \u00e8 un porto turistico della citt\u00e0 di Palermo.\nDescrizione.\nIl porto \u00e8 situato nella punta nord dell'omonimo golfo ed \u00e8 addossato al versante orientale di Monte Gallo. Si tratta di una banchina fissa posta esattamente di fronte alla piazza principale del quartiere e dispone di un grosso spiazzo per i macchinari portuali e per portare le barche in secca. Inizialmente nato come porto di pescatori, \u00e8 divenuto in seguito in buona parte porto turistico. \nStoria.\nIl porticciolo di Mondello affonda le sue radici in un periodo databile intorno al V secolo a.C., quando la costa nord-occidentale di Palermo faceva parte della rete commerciale fenicia. Per la fondazione del villaggio di pescatori bisogna tuttavia attendere la dominazione araba (IX - XI secolo). \nL'evoluzione pi\u00f9 importante si \u00e8 verificata nel XV secolo con la costruzione di una tonnara attiva fino alla prima met\u00e0 del Novecento, divenuta in breve tempo il fulcro principale delle attivit\u00e0 economiche del porto e attorno alla quale si sono sviluppate la maggior parte delle abitazioni. L'unica testimonianza pervenuta ai giorni nostri di tale complesso peschereccio \u00e8 la torre difensiva, che serviva agli abitanti per proteggere s\u00e9 stessi e i loro averi dalle incursioni piratesche che interessarono l'intera costa palermitana per diversi secoli. "}
{"id": "1669519", "revid": "2086159", "url": "https://it.wikipedia.org/wiki?curid=1669519", "title": "Stazione meteorologica di Citt\u00e0 di Castello", "text": "La stazione meteorologica di Citt\u00e0 di Castello \u00e8 la stazione meteorologica di riferimento per la localit\u00e0 di Citt\u00e0 di Castello.\nCoordinate geografiche.\nLa stazione meteorologica si trova nell'area climatica dell'Italia centrale, nell'Umbria, in provincia di Perugia, nel comune di Citt\u00e0 di Castello, a 280 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,9\u00a0\u00b0C; quella del mese pi\u00f9 caldo, luglio, \u00e8 di +22,2\u00a0\u00b0C.\nLe precipitazioni medie annue si aggirano attorno ai 750\u00a0mm, con un minimo relativo in estate ed un picco in autunno .\nSito web.\nhttps://www.protezionecivile-cdc.it/meteo.html"}
{"id": "1669521", "revid": "1543377", "url": "https://it.wikipedia.org/wiki?curid=1669521", "title": "Propulsore ionico elettrostatico", "text": "Il propulsore ionico elettrostatico \u00e8 un modello di propulsore ionico (un tipo di propulsione spaziale altamente efficiente, con poca spinta, funzionante con energia elettrica). Questi modelli usano elettrodi ad alto voltaggio per accelerare gli ioni con forze elettrostatiche. Una variante del duoplasmatron, furono inizialmente sviluppati da Harold R. Kaufman alla NASA nei primi anni sessanta, ma furono raramente usati fino ai tardi anni novanta. La NASA ha prodotto propulsori ionici usabili, in particolare il motore NSTAR che \u00e8 stato usato con successo sulla sonda Deep Space 1. La Hughes Aircraft Company ha sviluppato lo XIPS (Xenon Ion Propulsion System) per eseguire operazioni di mantenimento orbitale sui satelliti geosincroni. La NASA sta attualmente lavorando su un propulsore ionico elettrostatico di 20-50 kW chiamato HiPEP che avr\u00e0 un'efficienza, un impulso specifico pi\u00f9 elevati e un tempo di vita pi\u00f9 lungo dell'NSTAR. La Aerojet ha recentemente completato i test su un prototipo NEXT.\nPrestazioni.\nLe ottiche ioniche sono costantemente bombardate dagli ioni del propellente e si erodono o staccano, riducendo quindi l'efficienza e la durata del motore. I motori ionici devono durare efficientemente e continuamente per anni. Sono state usate diverse tecniche per ridurre l'erosione: la pi\u00f9 usata \u00e8 stata quella di cambiare il propellente. Gli atomi di mercurio o di cesio sono stati usati come propellenti nei test degli anni sessanta e settanta, ma questi propellenti aderivano alle griglie erodendole. Gli atomi di xeno d'altra parte sono molto meno erosivi e divennero il propellente scelto da virtualmente tutti i tipi di propulsore ionico. La NASA ha dimostrato il funzionamento continuo dei motori NSTAR per oltre 16\u00a0000 ore (1,8 anni), e stanno continuando i test per raddoppiare questa durata. I propulsori ionici elettrostatici hanno anche ottenuto un impulso specifico di 30-100 kN\u00b7s/kg, migliore della maggior parte degli altri tipi di propulsore ionico. Tali propulsori hanno accelerato gli ioni a velocit\u00e0 che raggiungono i 100 km/s\nNel gennaio del 2006 l'Agenzia Spaziale Europea, assieme all'Universit\u00e0 Nazionale Australiana, ha annunciato il successo dei test di un motore ionico elettrostatico migliorato che mostrava velocit\u00e0 dei gas di scarico di 210 km/s, quattro volte di pi\u00f9 rispetto a quanto ottenuto in precedenza, permettendo un impulso specifico quattro volte pi\u00f9 elevato. I propulsori ionici elettrostatici convenzionali hanno soltanto due griglie, una ad alto voltaggio e l'altra a basso voltaggio, che eseguono entrambe le funzioni di accelerazione ed estrazione degli ioni. Tuttavia quando il differenziale di carica tra le griglie raggiunge circa i 5 kV, alcune delle particelle estratte dalla camera collidono con la griglia a basso voltaggio, erodendola e compromettendo la longevit\u00e0 del motore. Questa limitazione viene bypassata con successo usando due paia di griglie. La prima coppia opera ad alto voltaggio, con una differenza di potenziale tra le griglie di circa 3 kV; questa griglia \u00e8 responsabile dell'estrazione delle particelle cariche del propellente dalla camera del gas. La seconda coppia, funzionante a basso voltaggio, fornisce il campo elettrico che accelera le particelle in uscita, generando la spinta. Altri vantaggi del nuovo motore includono un design pi\u00f9 compatto, permettendogli di essere ingrandito per avere spinte pi\u00f9 elevate e di avere un pennacchio di scarico pi\u00f9 sottile e meno divergente di 3 gradi, cinque volte pi\u00f9 sottile di quello precedentemente ottenuto. Questo riduce la quantit\u00e0 di propellente richiesto per l'orientamento del veicolo a causa delle piccole imprecisioni nella direzione del vettore di spinta.\nVarianti.\nLa variabile principale nei propulsori ionici elettrostatici \u00e8 il metodo di ionizzazione degli atomi del carburante. Sono in corso di sviluppo nuove tecniche come l'uso di microonde per riscaldare gli atomi del carburante fino ad ottenere un plasma (quindi ionizzandoli); il vantaggio di questa tecnica \u00e8 l'assenza del catodo che non si rompe o erode, aumentando la durata del propulsore.\nAltri modelli di propulsore ionico sono stati sviluppati nello sforzo di circoscrivere i problemi dei propulsori elettrostatici. L'attenzione principale \u00e8 sulla griglia, siccome la sua rottura \u00e8 un fattore limitante maggiore nella durata del motore."}
{"id": "1669523", "revid": "767487", "url": "https://it.wikipedia.org/wiki?curid=1669523", "title": "Isotta Fraschini Asso Caccia", "text": "L'Isotta Fraschini Asso Caccia era un motore aeronautico 12 cilindri a V di 60\u00b0 raffreddato ad aria, prodotto dall'azienda italiana Isotta Fraschini negli anni venti.\nDescrizione tecnica.\nPresentava una configurazione con cilindri realizzati in acciaio al carbonio, dotati di alettatura di raffreddamento, montati separati tra loro, ai quali era collegata una singola testa per cilindro. Sopra ad esse due carter in lega leggera, uno per gruppo di cilindri, avevano la funzione di collegare le teste dei cilindri ed i condotti di aspirazione oltre a quella di contenere, chiuse da un coperchio, le punterie e gli organi di distribuzione.\nL'albero motore, realizzato in acciaio speciale, era sostenuto da una serie di 8 cuscinetti, con l'inserimento in posizione posteriore tra gli ultimi due di un doppio cuscinetto a sfere portante e di spinta, il quale aveva il compito di sostenere lo sforzo dell'elica sia fosse essa montata in configurazione traente che spingente.\nPer facilitare la dispersione del calore dai gruppi termici all'interno della V erano posizionati dei deflettori che parzializzavano il flusso d'aria entrante direzionandolo sulle alettature dei singoli cilindri in modo pi\u00f9 uniforme."}
{"id": "1669528", "revid": "400694", "url": "https://it.wikipedia.org/wiki?curid=1669528", "title": "Until the End of Time", "text": "Until the End of Time (\"fino alla fine del tempo\" in lingua inglese) pu\u00f2 riferirsi a:"}
{"id": "1669540", "revid": "114122", "url": "https://it.wikipedia.org/wiki?curid=1669540", "title": "Stazione meteorologica di Foligno", "text": "La stazione meteorologica di Foligno \u00e8 la stazione meteorologica di riferimento per la citt\u00e0 di Foligno.\nCaratteristiche.\nLa stazione meteorologica si trova nell'area climatica dell'Italia Centrale, nell'Umbria, in provincia di Perugia, nel comune di Foligno, a 237 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +5,3 \u00b0C; quella del mese pi\u00f9 caldo, agosto, \u00e8 di +23,7 \u00b0C.\nLe precipitazioni medie annue si attestano a 706 mm, mediamente distribuite in 89 giorni, con un minimo relativo in estate ed un picco in autunno.."}
{"id": "1669543", "revid": "8596", "url": "https://it.wikipedia.org/wiki?curid=1669543", "title": "La sinfonia pastorale", "text": ""}
{"id": "1669546", "revid": "136053", "url": "https://it.wikipedia.org/wiki?curid=1669546", "title": "Lecce ne' Marsi", "text": ""}
{"id": "1669553", "revid": "1873017", "url": "https://it.wikipedia.org/wiki?curid=1669553", "title": "Campionati mondiali di karate 1998", "text": "La 14\u00aa edizione del campionato mondiale di karate si \u00e8 svolta a Rio de Janeiro nel 1998. Hanno partecipato 720 karateka provenienti da 75 paesi."}
{"id": "1669554", "revid": "156341", "url": "https://it.wikipedia.org/wiki?curid=1669554", "title": "Guerre siciliane", "text": ""}
{"id": "1669556", "revid": "187240", "url": "https://it.wikipedia.org/wiki?curid=1669556", "title": "Mioinositolo", "text": ""}
{"id": "1669561", "revid": "438678", "url": "https://it.wikipedia.org/wiki?curid=1669561", "title": "L'incidente (film 1967)", "text": "L'incidente \u00e8 un film del 1967 diretto da Joseph Losey, vincitore del Grand Prix Speciale della Giuria al 20\u00ba Festival di Cannes.\nTrama.\nRichiamato da uno schianto, Stephen, professore di filosofia a Oxford, esce dalla sua casa in campagna. All'interno di un'auto rovesciata intravede una coppia. Dall'abitacolo, saturo di vapori d'alcolici rovesciati, riesce a estrarre dal posto di guida la donna ancora viva, mentre per il giovane non c'\u00e8 pi\u00f9 nulla da fare. Si tratta di un suo studente, William, con cui doveva incontrarsi quella notte. Alla polizia, giunta sul posto, tiene per\u00f2 nascosta la presenza della donna, che giace in stato di shock al piano superiore. Sa che Anna, cos\u00ec si chiama, non ha la patente. Quando la raggiunge, contemplando il corpo abbandonato sul letto, lascia libero corso al ricordo dei recenti avvenimenti.\nL'aveva conosciuta in quanto iscritta al suo corso di filosofia, come William, rampollo di nobile famiglia agraria, che sollecitava un parere del docente sulla giovane, austriaca, anch'essa di origini aristocratiche. Li aveva cos\u00ec invitati entrambi a casa per il pranzo domenicale. Nella compagnia, inatteso, si era venuto a trovare anche Charley, suo amico e collega, scrittore e curatore di una rubrica televisiva. Stephen si era anche isolato con lei, per una passeggiata campestre. Al termine di quel weekend, trascorso tra svaghi e conversazioni non prive di allusioni, gli ospiti, complice il considerevole consumo di alcolici, avevano pernottato da lui.\nIl giorno dopo sua moglie, prossima a una terza maternit\u00e0, e i due figli si erano recati dai suoceri, per un soggiorno di qualche settimana, mentre lui doveva incontrare a Londra un capo-redattore della BBC, suo compagno di studi a Oxford. L'appuntamento era andato a vuoto, per un improvviso ricovero in ospedale del capo-redattore. Aveva invece parlato con un giovane collaboratore del capo-edattore, sempre oxfordiano, ma senza ottenere l'atteso ingaggio televisivo. La conversazione ha per\u00f2 riacceso in lui il ricordo di un'antica fiamma, Francesca, figlia del suo attuale rettore. Dopo averle telefonato, avevano cenato e fatto l'amore.\nUna sorpresa lo attendeva al ritorno: sul ballatoio delle scale di casa gli si erano presentati, in inequivocabile abbigliamento, Charlie e Anna. Sul tavolo c'era anche una lettera, appena giunta, di Laura, ex-moglie dell'esuberante collega, che lo informava di quella relazione. La presenza di Charley, nel weekend, non era dunque casuale: era compagno di Anna da qualche tempo, e la notte in cui avevano pernottato da Stephen l'aveva raggiunta nella sua stanza.\nNei giorni successivi Stephen era andato a trovare la famiglia. Con le opportune omissioni sulla propria avventura extra coniugale, aveva informato la moglie dei recenti avvenimenti. Era stato quindi invitato da William a una festa nell'aristocratico palazzo di famiglia. Successivamente, nel corso di una partita di cricket nel campus universitario, Anna lo aveva informato del suo prossimo matrimonio con William, chiedendogli di informarne Charley. William aveva poi fissato un appuntamento con Stephen - presumibilmente per annuciargli il suo matrimonio - per quella sera stessa a casa del professore, al termine di una festa cui William doveva partecipare. Stephen aveva insistito perch\u00e9 William portasse anche Anna.\nOra \u00e8 finalmente solo con lei, dopo averla sottratta alle indagini della polizia. Anna, ancora sotto shock, gli si arrende. Il mattino dopo la riporta in gran segreto al convitto femminile. Stephen incrocia Charley che - ignaro dei progetti matrimoniali - sta andando a informare Anna della morte di William, e si stupisce che Stephen ne sia gi\u00e0 al corrente. La giovane sta preparando i bagagli per rientrare in Austria. Inutili e patetici risultano i tentativi dell'egocentrico Charley di trattenerla.\nNella casa di Stephen, dopo il parto, sono tornati moglie e figli: tutto \u00e8 ineccepibilmente normale. Il cane esce dal cancello, si sottrae alla vista, poi c'\u00e8 il rumore di un altro schianto...\nProduzione.\n\u00c8 il secondo dei tre film usciti dal sodalizio di Losey con lo scrittore Harold Pinter, premio Nobel per la letteratura, dopo \"Il servo\" e prima di \"Messaggero d'amore\". Fu girato in gran parte nei dintorni di Oxford e, in particolare, al St John College. Dal St Magdalene College partiva, invece, la gita in barca sul fiume Cherwell, in cui Stephen incontra Anna e William che lo invitano ad unirsi a loro. L'aristocratica dimora di Syon House, a Brentford, otto miglia a ovest di Londra, e ambientazione di altri film come \"La pazzia di re Giorgio\", \"Gosford Park\" e \"Le ali dell'amore\", fu scelta come casa di famiglia di William. Qui, nella Great Hall dell'architetto neoclassico Robert Adam, ha luogo una selvaggia partita di un gioco imparentato col rugby, in cui trova esplosione ritualizzata la violenza continuamente \"repressa e contenuta\" della classe dirigente inglese. Pi\u00f9 distante, nel Surrey, si trova invece la casa di Stephen, nei pressi della quale avviene l'incidente.\nCritica.\nIl regista ci offre un quadro impietoso della borghesia, in cui orrore e morte si annidano nella rispettabilit\u00e0 della norma.\nMa vi sono, in \"L'incidente\", altri due elementi di continuit\u00e0 col resto dell'opera di Losey, un autore per cui l'estrema variet\u00e0 della sua produzione rende arduo scorgere un principio unificatore che non sia quello stilistico (l'uso del piano sequenza o i movimenti della macchina da presa)"}
{"id": "1669563", "revid": "599013", "url": "https://it.wikipedia.org/wiki?curid=1669563", "title": "Jordanka Donkova", "text": "Biografia.\nVincitrice della medaglia d'oro olimpica a e del bronzo a nei 100 metri ostacoli, Jordanka Donkova ha inoltre vinto diverse medaglie mondiali e continentali. Ha stabilito cinque volte il record del mondo, mentre il suo record di 12\"21 ha resistito per quasi 28 anni, superato soltanto il 22 luglio 2016 dalla statunitense Kendra Harrison. Ha realizzato la miglior prestazione mondiale stagionale nel 1982, 1986 e 1988.\nAltre competizioni internazionali.\n1986\n1994"}
{"id": "1669566", "revid": "2145227", "url": "https://it.wikipedia.org/wiki?curid=1669566", "title": "Maria Barba", "text": "\u00c8 stata beatificata nel 2004 da papa Giovanni Paolo II.\nBiografia.\nNacque a Catanzaro da una famiglia originaria di Palermo, che si era momentaneamente trasferita per il lavoro del padre, Pietro Barba, consigliere della Corte d'Appello. Quando la bambina aveva due anni la famiglia fece ritorno al capoluogo siciliano e qui Maria Barba visse la sua giovinezza, nel cuore di una famiglia profondamente cattolica praticante, ma che si oppose risolutamente alla sua vocazione religiosa, manifestatasi fin dall'et\u00e0 di quindici anni. Maria dovette attendere quasi venti anni prima di poter realizzare la sua aspirazione, manifestando, in questi anni di attesa e di sofferenza spirituale, una sorprendente fortezza d'animo. Il 25 settembre 1919 fa il suo ingresso finalmente nel Carmelo teresiano di Ragusa, dove si distinse da subito per una particolarissima devozione al mistero eucaristico.\nVest\u00ec l'abito religioso il 16 aprile 1920, assumendo il nome, per certi aspetti profetico, di \"Maria Candida dell'Eucaristia\". Prolungava le sue ore di adorazione, e soprattutto l'ora dalle 23 alle 24 di ogni gioved\u00ec era trascorsa dinanzi al Tabernacolo.\nVenne eletta priora del monastero nel 1924, lo rester\u00e0, quasi ininterrottamente, fino al 1947, infondendo nella sua comunit\u00e0 un profondo amore per la Regola di Santa Teresa di Ges\u00f9 e contribuendo in modo diretto all'espansione del Carmelo teresiano in Sicilia.\nA partire dalla solennit\u00e0 del Corpus Domini del 1933, anno santo della redenzione, Maria Candida inoltre scrisse il libro intitolato, \"Colloqui eucaristici\" (nella prima pubblicazione del 1979 intitolato \"L'Eucaristia).\"\nMor\u00ec dopo alcuni mesi di acute sofferenze fisiche, il 12 giugno 1949.\nIl 21 marzo 2004 \u00e8 stata beatificata da San Giovanni Paolo II."}
{"id": "1669568", "revid": "114122", "url": "https://it.wikipedia.org/wiki?curid=1669568", "title": "Stazione meteorologica di Todi", "text": "La stazione meteorologica di Todi \u00e8 la stazione meteorologica di riferimento per la localit\u00e0 di Todi.\nCoordinate geografiche.\nLa stazione meteorologica si trova nell'area climatica dell'Italia centrale, nell'Umbria, in provincia di Perugia, nel comune di Todi, a 411 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,6\u00a0\u00b0C; quella del mese pi\u00f9 caldo, luglio, \u00e8 di +22,8\u00a0\u00b0C.\nLe precipitazioni medie annue si aggirano agli 800\u00a0mm, mediamente distribuite in 88 giorni, con un minimo relativo in estate ed un picco in autunno ."}
{"id": "1669571", "revid": "1573940", "url": "https://it.wikipedia.org/wiki?curid=1669571", "title": "Set (sport)", "text": "Il set \u00e8 la frazione di gioco in una gara sportiva.\nDefinizione.\nL'espressione, in base alla disciplina, assume vari nomi tra cui:\nFunzione.\nIl termine originale, derivato dall'inglese, \u00e8 utilizzato nel tennis e nella pallavolo. In queste discipline, la vittoria - da parte della squadra - di un set ha conseguenza sul punteggio finale.\nCi\u00f2 non avviene, invece, nel calcio e nella pallacanestro in cui il risultato di una frazione \u00e8 considerato \"parziale\". Sempre nel calcio, \u00e8 da notare che ogni tempo di gioco - regolamentare o supplementare - deve obbligatoriamente concludersi, indipendentemente dal numero di gol segnati."}
{"id": "1669572", "revid": "438678", "url": "https://it.wikipedia.org/wiki?curid=1669572", "title": "Taking Off", "text": "Taking Off \u00e8 un film del 1971 diretto da Milo\u0161 Forman, vincitore del Grand Prix Speciale della Giuria al 24\u00ba Festival di Cannes. \u00c8 il primo lungometraggio del regista ceco ad essere stato prodotto negli Stati Uniti.\nTrama.\nNarra la storia di una famiglia borghese per bene che vive il cambiamento generazionale: la figlia Jenny viene creduta scappata di casa da parte dei genitori, ormai pi\u00f9 interessati alle apparenze che alla felicit\u00e0 della figlia, quando in realt\u00e0 la giovane si \u00e8 solo recata a delle audizioni artistiche-musicali (nella carrellata di giovani notiamo delle giovanissime Kathy Bates e Frances McDormand). Quando la giovane torna a casa, i genitori non si accorgono nemmeno del suo rientro: ormai convinti che lei sia scappata di casa e che non torner\u00e0, si sono iscritti a una societ\u00e0 per i genitori dei figli scomparsi dove avviene il vero degrado del borghesismo con una \"lezione\" di spinelli (tenuta da Vincent Schiavelli) e in seguito lo strip poker. Il film si conclude con la figlia Jenny che porta a casa il fidanzato, un cantante hippy che afferma di guadagnare milioni scrivendo canzoni sulle droghe, e il padre di lei che si accorge che la figlia \u00e8 molto pi\u00f9 matura e indipendente rispetto a quello che la societ\u00e0 dell'epoca vuole far credere."}
{"id": "1669576", "revid": "95049", "url": "https://it.wikipedia.org/wiki?curid=1669576", "title": "Warburg (famiglia)", "text": "I Warburg sono un'importante famiglia di ebrei di origine italiana (Padova). Sono noti per le loro poliedriche attivit\u00e0 nei campi della biochimica, della botanica, dell'attivismo politico, dell'economia, degli investimenti bancari, del diritto, della fisica, nella musica classica, in storia dell'arte, nella farmacologia, della fisiologia, in \"private equity\", nei servizi finanziari e nell'organizzazione filantropica.\nStoria.\nLe origini italiane.\nLa famiglia Warburg \u00e8 di origini ebraiche veneziane: il cognome originario era \"del Banco\". I documenti storici descrivono Anselmo del Banco come uno dei pi\u00f9 ricchi abitanti di Venezia nei primi anni del Cinquecento. \nNel 1513, del Banco ricevette dal Governo della Repubblica Serenissima l'autorizzazione a prestare denaro su interesse. \nDel Banco e la sua famiglia lasciarono Venezia dopo che furono introdotti nuovi divieti in ambito finanziario a carico della comunit\u00e0 ebraica, nel momento in cui veniva introdotto il Ghetto. La famiglia si stabil\u00ec cos\u00ec a Bologna, e da l\u00ec si spost\u00f2 durante il corso del XVI secolo nella citt\u00e0 tedesca di Warburg, da cui prese il nuovo nome.\nLe linee degli Alsterufer e dei Mittelweg.\nNel Seicento la famiglia Warburg si trasfer\u00ec nuovamente e si stabil\u00ec ad Altona, sobborgo di Amburgo. \nNell'Ottocento la famiglia si divise nei due rami dei Warburg Alsterufer e dei Warburg Mittelweg. Gli Alsterufer discendono da Siegmund Warburg (1835\u20131889), mentre i Mittelweg discendono da suo fratello Moritz M. Warburg (1838\u20131910). I soprannomi delle due linee derivano da quelli delle strade in cui abitavano nel quartiere amburghese di Rotherbaum. I fratelli erano nipoti di Moses Marcus Warburg.\nMoses Marcus Warburg (1763\u20131830) e suo fratello Gerson Warburg (1765\u20131826) avevano fondato la casa bancaria M. M. Warburg &amp; Co. nel 1798, che \u00e8 una delle pi\u00f9 antiche banche d'investimenti esistenti. \nIl pronipote di Moses Warburg, Siegmund George Warburg, fond\u00f2 la banca d'investimenti S. G. Warburg &amp; Co di Londra nel 1946, che poi divenne la UBS Warburg. \nIl cugino in seconda di Siegmund, Eric Warburg, fond\u00f2 la Warburg Pincus di New York nel 1938. \nIl fratello maggiore di Max Warburg, Aby Warburg, utilizz\u00f2 il proprio patrimonio per istituire la \"Kulturwissenschaftliche Bibliothek Warburg\" (\"Biblioteca Warburg di scienze umane\") ad Amburgo, che nel 1934, in seguito all'avvento del Nazismo, si trasfer\u00ec a Londra dove divenne \"The Warburg Institute\".\nApparteneva alla famiglia anche Otto Heinrich Warburg (1883\u20131970), fisiologo e biochimico, che vinse il premio Nobel per la medicina nel 1931.\nMax Warburg.\nUno dei membri pi\u00f9 illustri della famiglia di banchieri \u00e8 Max Warburg (1867-1946), finanziatore della Unione Paneuropea, istituto mondialista promotore dell'unit\u00e0 dell'Europa nel quadro di un'organizzazione mondiale unificata.\nNel 1933 Max Warburg era membro del Consiglio di amministrazione della Reichsbank e dipendeva direttamente dal ministro Hjalmar Schacht; era inoltre membro del consiglio direttivo della \"Interessen Gemeinschaft Farben\" (IG Farben). Nel 1938 fu costretto ad emigrare e perse queste cariche.\nEntro il 1938 quasi tutti i membri della famiglia Warburg erano fuggiti dalla Germania verso la Gran Bretagna o gli Stati Uniti. Ad Altona rimasero solo Gerta Warburg con le figlie Betty e Helene Julie (Burchard) Warburg. Gerta e Betty morirono nel campo di Sobib\u00f3r nel 1940, mentre Helena Julie mor\u00ec ad Auschwitz nel 1942.\nEric M. Warburg.\nEric M. Warburg (1900-1990), figlio di Max Warburg, fu un deputato attivo all'interno della CDU. Fond\u00f2 nel 1952 l'Atlantik-Br\u00fccke (\u00abPonte atlantico\u00bb), insieme a Erik Blumenfeld (1915-1997), che persegue l'obiettivo di rafforzare i legami tra la Germania e gli Stati Uniti in tutti i campi, politica estesa anche al Canada dal 1986. Pi\u00f9 in particolare, si occupa di favorire dei lavori tra \u00abalte vette dell'economia, della politica e delle scienze che possano regolarmente scambiare ogni anno delle idee, in occasione delle conferenze tedesco-statunitensi, all'interno di piccoli gruppi di lavoro\u00bb.\nI Warburg americani.\nFelix M. Warburg e Paul M. Warburg emigrarono negli Stati Uniti. \nPaul Moritz Warburg, in particolare, fratello di Max Warburg, prese la cittadinanza statunitense, scrisse nel 1903 uno studio intitolato \"Piano per una banca centrale\", che ebbe un ruolo determinante nella creazione nel 1913 della Federal Reserve. Su nomina del Presidente Wilson, fu membro del primo Direttivo della Federal Reserve, a partire dal 1913. Partecip\u00f2 come rappresentante americano alla conferenza di pace di Versailles, alla quale suo fratello Max partecipava come rappresentante tedesco.\nNel 1926 sedette nel consiglio di amministrazione della I.G. America, la holding che controllava le attivit\u00e0 americane della IG Farben. Insieme al colonnello Edward Mandell House, consigliere del presidente Woodrow Wilson, fond\u00f2 il Council on Foreign Relations (CFR)."}
{"id": "1669577", "revid": "729019", "url": "https://it.wikipedia.org/wiki?curid=1669577", "title": "Saguinus oedipus", "text": "Il tamarino edipo (\"Saguinus oedipus\" Linnaeus, 1758) \u00e8 una piccola scimmia del Nuovo Mondo della famiglia dei Cebidi, diffusa nelle foreste equatoriali dell'America Centrale.\nIn Germania l'animale \u00e8 noto come \"Lisztaffe\", traducibile come \"scimmia di Liszt\".\nDescrizione.\nQuesta specie di tamarini pesa meno di \u00bd kg ed \u00e8 caratterizzata da una chioma bianca che va dalla fronte alla nuca proseguendo poi sulle spalle. Quando sono allarmati od eccitati, alzano i capelli sulla cima della testa e si alzano in piedi per sembrare pi\u00f9 grossi.\nBiologia.\nIl tamarino edipo \u00e8 una specie arborea e diurna.Mangia frutta, insetti, gemme, piccole lucertole e nettare.\nI gruppi di tamarini a chioma di cotone sono di solito composti da un numero di individui che varia da 2 a 9.\nDistribuzione.\nSino agli anni '80 si pensava che il tamarino edipo vivesse dal Costa Rica alla Colombia settentrionale. Dal 1992 lo si pu\u00f2 trovare solo nella Colombia settentrionale.\nStato di conservazione.\nL'esportazione dell'animale per la ricerca biomedica ha portato ad una notevole diminuzione del numero di individui tra i tardi anni sessanta ed i primi anni settanta.\nSecondo una recente stima la popolazione residua \u00e8 ridotta a circa 6.000 individui. In base a tale dato e alla ristrettezza del suo areale la \"IUCN Red List\" classifica \"S. oedipus\" come specie a rischio critico di estinzione (\"critically endangered\")."}
{"id": "1669578", "revid": "767487", "url": "https://it.wikipedia.org/wiki?curid=1669578", "title": "Abel Hugo", "text": "Fu fratello dello scrittore Victor Hugo e del poeta Eug\u00e8ne Hugo, figlio primogenito del generale Joseph L\u00e9opold Sigisbert Hugo (1773\u20111828) \u2013 nominato in seguito conte da Giuseppe Bonaparte, re di Spagna \u2013 e di Sophie Tr\u00e9buchet (1772\u20111821).\nSuo padre partecipa alla campagna di Spagna e la famiglia soggiorna a Madrid, dove Abel ed i suoi fratelli frequentano il Seminario dei Nobili. A 13 anni \u00e8 anche l'unico paggio francese alla corte del re di Spagna, Giuseppe Bonaparte. Lascia poi la Spagna nel 1812, seguendo la corte in fuga. Nel 1814 viene decorato cavaliere dell'Ordine del Giglio dal conte d'Artois assieme ai suoi fratelli, per riconoscenza a sua madre per il ruolo da lei giocato per sventare la cospirazione di Mallet. In seguito entra in possesso del suo posto presso lo stato maggiore francese e alla caduta del primo Impero ha raggiunto il grado di sottotenente.\nNel 1818 lascia lo stato maggiore e fonda l'anno successivo la rivista \"Le Conservateur Litt\u00e9raire\" assieme ai fratelli. Pubblica nel 1822 la sua traduzione del \"Romancero\" spagnolo, che suo fratello Victor citer\u00e0 nella prefazione del suo dramma \"Cromwell\".\nFu autore di numerose opere storiche e critiche, come \"Histoire g\u00e9n\u00e9rale de la France par les manuscrits\" e \"France militaire: histoire des arm\u00e9es fran\u00e7aises de terre et de mer, de 1792 \u00e0 1833 de 1792 a 1837\". Con Couch\u00e9 scrisse \"Histoire de la campagne d'Espagne en 1823\" (Parigi, Lefuel, 1824) e \"Histoire de l'empereur Napol\u00e9on\" (Parigi, Perrotin, 1833)."}
{"id": "1669579", "revid": "3115", "url": "https://it.wikipedia.org/wiki?curid=1669579", "title": "V2-Day", "text": "Il V2-Day (abbreviazione di Vaffanculo-Day e che riprende nel simbolo la V di V per Vendetta) \u00e8 stata un'iniziativa popolare tenutasi il 25 aprile 2008 su iniziativa del comico e attivista politico Beppe Grillo per raccogliere le firme necessarie a tenere tre referendum abrogativi. I quesiti referendari riguardavano l'abolizione del finanziamento pubblico all'editoria, dell'ordine dei giornalisti, e della legge Gasparri. L'iniziativa, indetta con lo slogan \"Libera informazione in libero Stato\" e tenutasi in 500 piazze in Italia e all'estero, richiamava nel nome il V-Day, che era stato organizzato dallo stesso Grillo a settembre 2007 per la raccolta delle firme necessarie a presentare un progetto di legge di iniziativa popolare.\nSecondo gli organizzatori, nel solo giorno dell'evento sui tre quesiti furono raccolte complessivamente quasi firme, che sono state poi depositate presso la Corte di Cassazione l'11 luglio 2008.\nCome per il primo V-Day, l'evento \u00e8 stato seguito integralmente in diretta dall'emittente satellitare EcoTv presente con le sue telecamere a Torino in Piazza San Carlo, e in alcune altre piazze italiane dove erano presenti i Meetup per la raccolta firme.\nRisultati.\nNel novembre dello stesso anno, la Corte di cassazione, il cui presidente della Commissione per il referendum Corrado Carnevale, esaminando le firme depositate da Beppe Grillo, ha annullato diverse centinaia di migliaia di firme, riguardo alle quali aveva riscontrato errori nella procedura di raccolta. Di conseguenza, nessuno dei tre quesiti referendari proposti ha raggiunto le 500\u00a0000 firme richieste.\nLa legge 25 maggio 1970, n. 352, all'articolo 31 recita: \"Non pu\u00f2 essere depositata richiesta di referendum nell'anno anteriore alla scadenza di una delle due Camere e nei sei mesi successivi alla data di convocazione dei comizi elettorali per l'elezione di una delle Camere medesime\". Al riguardo, risulta interessante l'inchiesta condotta da Radio Radicale conclusasi con un dossier di Alessandro Massari. In estrema sintesi, essendo valide solo le firme raccolte nei tre mesi precedenti il deposito, fermo restando che il semestre dalla convocazione dei comizi scade il 6 agosto e presupponendo il deposito delle firme il 7 agosto (il primo giorno utile), sarebbero valide solo le firme raccolte dal 6 maggio in poi. Sempre secondo lo stesso documento, l'unica via d'uscita sarebbe una deroga concessa per legge od un atto con forza equivalente.\nCritiche.\nLa scelta di tenere la manifestazione il 25 aprile fu contestata da alcuni politici, giornalisti e intellettuali secondo i quali in tal modo veniva tolta visibilit\u00e0 all'anniversario della Liberazione, celebrato in quella stessa data. Per Grillo, che respinse queste accuse, in effetti, il V2-Day, avrebbe dovuto essere l'inizio di una nuova liberazione.\nAnche l'oggetto dei quesiti referendari fu criticato da molti opinionisti, tra i quali il presidente della FNSI Roberto Natale, secondo cui il finanziamento pubblico ai giornali va corretto nella sua applicazione ma non abrogato del tutto per evitare la sparizione di numerose testate che si occupano di informazione di nicchia e di qualit\u00e0. Per Gaetano e Ivan Filice, autori del libro \"Webbe Grillo\", i quesiti del V2-Day fanno parte della strategia dell'editore web Casaleggio Associati, che cura tra gli altri proprio il blog di Beppe Grillo, per trasferire alla rete la centralit\u00e0 della carta stampata nel controllo dell'informazione."}
{"id": "1669585", "revid": "125734588", "url": "https://it.wikipedia.org/wiki?curid=1669585", "title": "J. Safra Sarasin Swiss Open Gstaad", "text": "Il J. Safra Sarasin Swiss Open Gstaad, precedentemente conosciuto come \"Cr\u00e9dit Agricole Suisse Open Gstaad\", \"Allianz Suisse Open Gstaad\" e \"Swiss Open Gstaad\" \u00e8 un torneo di tennis che si tiene annualmente a Gstaad, Svizzera. La prima edizione \u00e8 datata 1915, il torneo \u00e8 giocato all'aperto sulla terra rossa e fa parte dei tornei International Series, sostituiti nel 2009 dagli ATP Tour 250. \u00c9 stato votato dai tennisti come miglior torneo della categoria nel 1991 enel 1997. Viene giocato nei campi della Roy Emerson Arena. L'edizione del 2020 non viene disputata a causa della pandemia di COVID-19."}
{"id": "1669590", "revid": "73843", "url": "https://it.wikipedia.org/wiki?curid=1669590", "title": "Villa Bedretto", "text": ""}
{"id": "1669595", "revid": "767487", "url": "https://it.wikipedia.org/wiki?curid=1669595", "title": "La maman et la putain", "text": "La maman et la putain \u00e8 un film del 1973 scritto e diretto da Jean Eustache, vincitore del Grand Prix Speciale della Giuria al 26\u00ba Festival di Cannes.\nTrama.\nAlexandre trascorre le sue giornate a Parigi sorseggiando caff\u00e8 nel ristorante di Saint-Germaine-des-Pr\u00e8s. Il giovane \u00e8 reduce da un'enorme delusione amorosa (la fidanzata di tanti anni gli preferisce un altro), e non ha lavoro (e non intende in nessun modo neanche cercarlo). Anzi, spudoratamente si fa mantenere dalla pi\u00f9 matura Marie, che ha una piccola boutique, con cui intrattiene una relazione di tipo aperto (e a cui non nasconde nulla, neanche le sue conquiste). Un giorno Alexandre incontra un'infermiera, V\u00e9ronika, giovane come lui e squattrinata come lui. E, nonostante la ragazza (molto aperta e disinibita verso il sesso) sia inizialmente po' interdetta dal comportamento per nulla passionale di Alexandre, i due finiscono per innamorarsi e fare l'amore assieme (proprio a \"casa\" di lui, mentre Marie \u00e8 a Londra per lavoro). Al suo ritorno, si innesca tra i tre un pericoloso e complesso rapporto, che oscilla tra la tenerezza, la gelosia e la disperazione. Alcuni episodi drammatici, infatti, rischiano di compromettere il delicato \"equilibrio\" dei tre (una volta si ritrovano tutti nello stesso letto, una notte Marie tenta il suicidio davanti agli altri due, in un'altra occasione le due donne si coalizzano per intentare una sorta di processo ad Alexandre). Infine V\u00e9ronika resta incinta. Alexandre riuscir\u00e0 a perdere anche lei. Certamente ha imparato cosa sia la vera vita: meno facile di quella che conduceva precedentemente, ma certamente anche pi\u00f9 \"reale\".\nAnalisi.\nIl film pi\u00f9 noto del regista (morto suicida pochi anni dopo) viene letto come una \"\"parabola degli anni successivi al '68, dove la politica non \u00e8 pi\u00f9 un ideale e il sesso, da forza rivoluzionaria, \u00e8 rientrato nei ranghi dei giochi di potere della coppia borghese\" (Paolo Mereghetti). Il film inizia come una frizzante commedia, densa di dialoghi parossistici e brillanti, e si chiude denso di cupezza e dramma. I personaggi denudano la loro anima con una franchezza poco presente nel cinema dell'epoca, basta citare le frasi dei due protagonisti Alexandre (\"Ho mentito spesso a te, ma mai a me stesso\" dice all'ex fidanzata) e Marie (\"Ho sempre fatto l'amore subito, con chiunque volessi\"\").\nAl tempo il film venne criticato per le opinioni \"reazionarie\" espresse dai protagonisti (ad esempio nei confronti dell'aborto) e per i loro comportamenti chiari e disinibiti (compreso un M\u00e9nage \u00e0 trois, anche se appena abbozzato). Rimane tuttavia un ottimo documento di un'epoca, con una sceneggiatura molto lunga (quasi 3 ore e mezzo di pellicola) e molto poco superficiale.\nIl titolo si riferisce ai due modelli di cui si nutre maggiormente l'immaginario maschile, e che Alexandre incarna alternativamente in Marie e Veronika."}
{"id": "1669597", "revid": "92723", "url": "https://it.wikipedia.org/wiki?curid=1669597", "title": "Architetture di Ortona", "text": "Questa pagina tratta di architetture di Ortona, in provincia di Chieti.\nStoria.\nIl centro dalle origini a oggi.\nLe prime fonti storiografiche riguardo alle origini di Ortona sono date dallo storico locale Giovan Battista De Lectis (XVII secolo), il quale parla di ritrovamenti fatti presso l'antica arx romana di Ortona, che si trovava dove oggi sorge il castello aragonese, a guardia del promontorio tufaceo per i traffici marini. A causa delle numerose e massicce ricostruzioni, non \u00e8 possibile ammirare nessuna opera quale un tempio, un complesso termale o altro. Forse la citt\u00e0 ne era sprovvista oppure semplicemente appunto tali ricostruzioni distrussero quel che c'era.\nFatto sta che \u00e8 possibile soltanto ricostruire l'impianto planimetrico dell'antica citt\u00e0 frentana, che occupava il rione medievale di Terravecchia, la parte ovoidale pi\u00f9 antica di Ortona, che parte dal castello, e mediante il corso Matteotti (il principale cardo), giunge sino a Piazza del Municipio, dove terminava la citt\u00e0.\nLa cinta muraria fu riedificata nel XII-XIII secolo, e poi di nuovo con le modifiche di Giacomo Caldora e Alfonso I d'Aragona nel XV secolo, e abbracci\u00f2 tutto il rione, a est circondando la Passeggiata Orientale, arrivando al castello, e compiendo un giro a ovest sulla circonvallazione di viale D'Annunzio fino al Piano del Carmine, dove si trovava una porta di accesso. Prima che fosse ampliata la cinta muraria da Caldora e dall'Aragona, Ortona si presentava come la tipica citt\u00e0 marinara fortificata a nido d'aquila, di cui in Abruzzo esiste un altro esempio urbano quale Giulianova, sorta sopra l'abitato di Terravecchia nel XV secolo. Si tratta della citt\u00e0 a pianta ellittica o semplicemente circolare irregolare che ha il suo fulcro nella chiesa madre o Duomo, sia nel caso di Giulianova per San Flaviano che di Ortona per San Tommaso, ed ambedue erano provviste di un faro: Giulianova sopra la cupola del duomo, Ortona sopra la torre civica della basilica per controllare eventuali attacchi nemici e per guidare il percorso delle navi mercantili.\nCon l'avvento del potere di Giacomo Caldora dopo il 1424 sino al 1439, Ortona fu ampiamente allargata con una nuova cinta muraria presso il rione di Terranova, anche se questo prender\u00e0 caratteristiche planimetriche specifiche solo nel XVII-XVIII secolo; che aveva il compito di difendere i due principali monasteri di Santa Caterina o Sant'Anna delle Celestine presso Porta santa Caterina a sud-est, e il convento degli Osservanti di Santa Maria delle Grazie, voluto nel 1430 da frate Giovanni da Capestrano dopo il lodo di pace tra Lanciano e Ortona. La cinta muraria vecchia era disposta di tre porte: Porta Marina sud, Porta Marina nord presso il castello, e Porta Bucciaria o del Carmine, al confine tra i due rioni. Con gli ampliamenti del Caldora e dell'Aragona nella prima met\u00e0 del Quattrocento vennero aggiunte Porta Santa Caterina, Porta San Giacomo o di Santa Maria e Porta da Caldari all'estremo sud.Anche l'antico castello, esistente sicuramente dall'epoca normanna, venne rifatto dapprima nel periodo svevo-angioino (XIII-XIV secolo), e poi dal Caldora, ma l'attuale configurazione, bench\u00e9 mutilata dalla frana del 1946 e dalla distruzione del 1943, mostra le tipiche caratteristiche del restauro aragonese del 1452, quando le torri inframmezzate alla conta muraria trapezoidale irregolare, vennero rifatte a scarpa e a pianta circolare, tipiche dell'architettura aragonese. Dentro le mura si trovava anche la palazzina del signore feudale di Ortona, che per\u00f2 \u00e8 saltata in aria nel 1943 poich\u00e9 il castello era stato adibito a polveriera.\nPer quanto riguarda l'edilizia religiosa, la prima testimonianza \u00e8 data dalle lettere di Papa Gregorio Magno sulla presenza di una diocesi a Ortona e di una chiesa dedicata a Santa Maria degli Angeli, ossia la basilica cattedrale. Nel XIII secolo inizi\u00f2 l'edificazione di altre chiese, come il complesso dei Domenicani e dei Francescani, l'uno in vicolo S. Domenico (oggi biblioteca diocesana), e l'altro ormai distrutto in Piazza Risorgimento, di cui si conserva solo parte dell'ex monastero adibito a Palazzo de Benedictis. Presso la Terranova per volere di Roberto da Salle, discepolo di Pietro da Morrone o Celestino V, venne fondato il monastero delle Celestine sopra quello delle Benedettine, dedicato a Santa Caterina, e dal XVIII secolo a Sant'Anna, mentre fuori dalle mura esisteva gi\u00e0 dal XIII secolo il monastero di Santa Maria di Costantinopoli, oggi sede dell'Opera Salesiana.Nel XVII secolo il centro di Ortona si and\u00f2 sviluppando sempre pi\u00f9 a sud presso la Terranova, lungo l'asse viario principale del corso Vittorio Emanuele; a ovest presso Santa Maria delle Grazie si andava sviluppando il \"ghetto\" ebraico, di cui oggi esistono tracce, mentre a est abitazioni signorili occupavano terreni incolti, alcune delle quali, come in via Sapienza, caratterizzate da archi e angiporti, alla stessa maniera delle costruzioni medievali di Terravecchia, tra vico Bonelli, via Morosini e via Acciaiuoli.\nNel corso del Novecento Ortona aveva occupato tutta l'area circondata dalle mura, e si era in parte espansa anche fuori da Porta del Carmine, lungo l'asse di via Roma e via Tripoli, e a sud lungo l'attuale viale della Libert\u00e0, presso il Colle Costantinopoli. Durante il fascismo ci furono delle costruzioni importanti, come il rifacimento del palazzo comunale, che era stato gravemente danneggiato dalla sommossa popolare del 1799, la costruzione del teatro Vittoria presso la chiesa di Santa Caterina (1929), e la costruzione delle scuole elementari presso il piazzale della Madonna delle Grazie (oggi di San Francesco); la Piazza di Porta Caldari o della Vittoria era stata adornata con edifici monumentali, un condominio di primo Novecento ancora esistente, e dal Monumento ai caduti del 1928.La distruzione portata dai canadesi e dai tedeschi durante i combattimenti della battaglia di Ortona (21-28 dicembre 1943) fu un evento infausto che distrusse irrimediabilmente intere parti del centro storico, danneggiandone altre in modo da non essere pi\u00f9 ripristinate nello stato originario. Fu cos\u00ec che nella ricostruzione celere per far ripartire l'economia cittadina, da una parte veniva colonizzato il Colle Costantinopoli, con edificazione nella parte occidentale d case di fortuna per ospitare la popolazione sfollata, mentre dall'altra si procedeva nell'abbattimento degli edifici inseribili e delle rovine, per rifare daccapo intere strutture, quali il Palazzo comunale, la Cattedrale in uno stile artificioso e assai lontano da quello monumentale barocco di prima, l'ex chiesa di San Domenico veniva stravolta in uno stile moderno, essendo sconsacrata, e adeguata per ospitare nel modo migliore la biblioteca, il convento di San Francesco veniva completamente abbattuto per edificarvi una chiesa moderna e anonima, oggi per altro sconsacrata, Piazza Plebiscito, dove si trovava la Porta del Carmine veniva rifatta quasi daccapo, perdendo le antiche costruzioni eclettiche del primo Novecento; ugualmente la chiesa convento di Santa Maria voluta da Giovanni di Capestrano essendo stata privata della facciata dai cannoneggiamenti, veniva rifatta quasi daccapo, conservando solo l'abside semicircolare, comunque per\u00f2 negli interni ampiamente rimaneggiata. Anche la torre campanaria originale, bench\u00e9 intatta dopo i bombardamenti, fu abbattuta e rifatta in stile moderno.\nIn sostanza, Ortona ebbe modo s\u00ec di crescere demograficamente ed economicamente dopo la guerra, ma al prezzo di perdere una consistente parte di armoniosit\u00e0 architettonica raggiunta nei primi anni del Novecento, mediante l'uso dell'architettura eclettica, moresca e neogotica, di cui sono evidenti ampie tracce soprattutto sui palazzi borghesi affacciati sul corso Vittorio Emanuele. Tuttavia le ricostruzioni del dopoguerra, alcune anche arbitrarie effettuate anche anni dopo la guerra per speculazione edilizia, sono evidenti soprattutto lungo il percorso che si avvicina a Piazza Municipio, con la totale assenza delle storiche costruzioni novecentesche, la perdita della cappella di San Biagio con al suo posto un'anonima struttura, e l'ultimo palazzo di destra, che era la casa natale del compositore Francesco Paolo Tosti, dove oggi sorge il Palazzo dei Portici, rifatto ampiamente nei primi anni 2000, come quinta scenica della piazza comunale. Altre costruzioni arbitrarie e scriteriate per il centro storico, vennero erette proprio nel rione Terravecchia, in Piazza Risorgimento, oltre all'ex chiesa di San Francesco venne fatto negli anni '70 il palazzo delle Poste, mentre lungo la Passeggiata Orientale, dopo il Palazzo Farnese, furono costruiti due condomini che hanno fatto perdere in parte la caratteristica visuale di Ortona con la svettante torre campanaria e la cupola, soffocando la vista, in via della Fortuna, anche alle storiche case cinquecentesche.\nNegli anni a seguire, il viale della Libert\u00e0 si \u00e8 popolato sempre pi\u00f9 di case, sicch\u00e9 nel 1960 venne inaugurata la parrocchia di San Giuseppe sposo, nome che si estese all'intero quartiere residenziale, che arriv\u00f2 a lambire la ferrovia e lo stadio comunale. Negli anni '90 si and\u00f2 sviluppando a ovest anche il quartiere di Fonte Grande, dove venne costruito l'ospedale civile nuovo \"Gaetano Bernabeo\"; e vi vennero trasferite mole sedi scolastiche e uffici amministrativi.\nLe Ville.\nSono vari borghi situati nella vasta piana campestre di Ortona, a confine con Miglianico, Tollo, Orsogna, Francavilla al Mare e San Vito Chietino. Il termine \"villa\" \u00e8 un diminutivo di \"villaggio\", poich\u00e9 questi borghi hanno la caratteristica di avere le costruzioni addossate a un fulcro, quasi sempre un piazzale con la chiesa madre. Alcuni di questi sono molto antichi, nel IX si cita la Villa di Caldari con la chiesa di Santa Maria, oggi di San Zefirino, nel XIII secolo tra i possedimenti di Ortona sono citati Villa Grande, Villa Iubatti, Villa Rogatti, Villa Torre e Villa San Leonardo.L'aspetto attuale di quasi tutti questi borghi tuttavia risale alle ricostruzioni del Sette-Ottocento, con espansioni di casali in campagna dei primi anni del Novecento, e di complessi residenziali molto pi\u00f9 tardi. Soltanto Villa Caldari conserva alcuni tratti rinascimentali delle abitazioni del borgo, oltre alla chiesa di San Zefirino di aspetto barocco, con parti manieriste all'interno, quali il battistero di Monsignor Rebiba.\nCostituzione del centro di Ortona.\nIl rione di Terravecchia, la parte pi\u00f9 antica, si \u00e8 sviluppato nel XIII-XV secolo, attorno la mole della Cattedrale di San Tommaso, rifatta nel 1127 per quanto riguarda l'impianto, e nel XVI-XVII secolo per quanto riguarda il rifacimento dello stile da medievale in barocco. A sud il Palazzo Farnese voluto da Margherita d'Austria, iniziato nel 1584 e completato circa due secoli dopo, insieme al Palazzo dell'Universit\u00e0 (oggi comunale) completavano la cerniera di chiusura del rione con il quartiere Terranova. Del rione Terravecchia la parte pi\u00f9 antica, dove sono stati ritrovati reperti archeologici negli anni '70, \u00e8 compresa tra Largo Castello e l'inizio del corso Matteotti, con vico Bonelli, dove si trovano gli angiporti medievali, che riescono a nord-est presso il viale D'Annunzio, dove si trova Torre Baglioni, recentemente restaurata. Questa \u00e8 una della tante torri di guardia della cinta muraria, che non si sono conservate poich\u00e9 inglobate nelle abitazioni civili, come testimonia una torretta pi\u00f9 bassa posta poco pi\u00f9 distante, al termine di Piazza del Plebiscito, o l'altra torre-abitazione di Palazzo Mancini, posta sul corso a sud, poco dopo passata Piazza San Tommaso.\nLa zona compresa tra il corso Matteotti e la Passeggiata Orientale, con via Fortuna, via Pensiero, via L. Acciauoli, vico San Domenico, \u00e8 tardo medievale; nel 1882 fu demolita la porta di accesso a Ripa Grande, da cui si potette godere di un ampio panorama, e si poterono sviluppare le costruzioni lungo la circonvallazione affacciata sul promontorio marino. In questa porzione si trovano il Palazzo De Benedictis (Piazza Risorgimento), mentre lungo la Strada Grande ossia il corso Matteotti si aprono le facciate e i portali di Palazzo Corvo (XVII secolo), dove \u00e8 stato allestito il Museo Internazionale della Musica con Istituto \"Tostiano\", dedicato alla figura di Francesco Paolo Tosti; poi il Palazzo Men\u00e9-Fonti Curciani, il Palazzo Colangelo con cortiletto cinquecentesco, il Palazzo Mignotti in stile settecentesco con facciata a mattoni a vista; palazzo Grilli De Sanctis con balconi in ringhiera, e il Palazzo Pugliesi dove nacque don D. Pugliesi e il Palazzo De Sanctis.\nIn Piazza San Tommaso si affacciano la Cattedrale, che prima del 1943 era provvista di un l'elegante porticato gotico ad arcate ogivali, che nascondevano in parte il portale di Nicola Mancino, poi il Palazzo Rosica-De Sanctis col portale in pietra lavorata, la presunta casa di Leone Acciaiuoli, il capitano che nel 1258 port\u00f2 a Ortona la reliquie di San Tommaso, il Palazzo Mancini De Sanctis, che ha la seconda facciata sul corso Matteotti insieme alla torre dei Riccardi (XIII secolo), dove mor\u00ec nel 1586 Margherita d'Austria. In questa seconda parte del corso si trovano la casa di Basilio Cascella famoso pittore abruzzese, il Palazzo Quatrari con portale cinquecentesco, Palazzo Gervasoni.\nIl quartiere Terranova parte da Largo Farnese e da Piazza del Municipio o della Repubblica, e include l'area compresa tra Corso Vittorio Emanuele, via Garibaldi, Belvedere F.P. Tosti, via Giudea, via Sapienza, via F. P. Cespa, via della Speranza, via del Giglio, via dei Bastioni, via D. Pugliese, via Marconi. I palazzi di interesse sono quello dei Verratti, dei De Fabritiis, dei Mazzoccone, dei De Lectis, dei Berardi. Lungo la passeggiata ad est del belvedere a mare si trova l'oratorio del Crocifisso Miracoloso (per un miracolo avvenuto nel 1566 durante l'attacco turco), annesso alla chiesa di Santa Caterina, con l'ex monastero riconvertito nel 2002 in biblioteca comunale e nel MUBA (Museo della Battaglia di Ortona); la chiesa si affaccia su via Garibaldi, e si trova in posizione strategica con il piazzale dove prospetta il Teatro Vittoria in stile eclettico. L'antico orto dei Cistercensi o delle Celestine di Sant'Anna, posto all'inizio di via Garibaldi da Piazza Porta Caldari, \u00e8 stato trasformato in giardino comunale con la storica sala Eden per concerti e balli, inaugurata negli anni '60.\nCimitero Militare Canadese.\nIl cimitero, noto come \"Moro River Canadian War Cemetery\", \u00e8 situato in contrada San Donato, su un promontorio che guarda sull'Adriatico. Vi sono le spoglie dei soldati del Commonwealth britannico, gran parte dei quali canadesi, morti nel dicembre 1943 durante la battaglia di Ortona, che inizi\u00f2 dapprima presso il fiume Moro da Orsogna, spingendosi poi fino alla citt\u00e0. Il cimitero fu scelto nel luogo nel 1944 dal Corpo Canadese, completato due anni dopo, e presenta uno schema semplice quadrangolare, con le tombe disposte in file parallele, aggregate a formare tredici settori indipendenti. Nella parte settentrionale si trova la piccola chiesa di San Donato, affiancata da un arco a portico che funge da ingresso. I caduti sepolti sono 1665 (1375 canadesi, 169 britannici, 4 australiani, 42 neozelandesi, 16 sudafricani, 5 indiani, 54 non identificati).\nLa pietra di Morrecine.\n\u00c8 una costruzione di epoca romana dei primi secoli dopo Cristo in \"opus mixtum\" e \"c\u0153menticium\" dalla forma pressoch\u00e9 cubica di dubbia iscrizione rispetto al suo utilizzo, ma c'\u00e8 chi lo ascrive ad un mausoleo.\nQuesti resti si trovano in Contrada Morrecine sita tra Ortona e Tollo.\nLe mura caldoriane.\nConsistono nel sistema di mura difensive fatte costruire dopo il 1425 da Jacopo Caldora (da qui il nome delle mura), dopo che costui si vide recapitare la signoria di Ortona da Carlo III d'Angi\u00f2 in accordo con la reggente Giovanna II d'Angi\u00f2. Le mura ricalcavano un perimetro gi\u00e0 esistente dell'epoca normanna, che abbracciava il rione Terravecchia, collegandolo al castello sullo spuntone tufaceo.\nLe mura rinchiudevano dunque le attuali circonvallazioni di piazza Castello, via D'Annunzio (ex via Porta Marina), piazza Plebiscito (ex piazza Porta del Carmine), via Cavour, piazza Municipio, corso Matteotti, via Passeggiata Orientale (ex via Ripa Grande o corso Umberto I), tornando al piazzale del castello. \nLe mura segnavano inoltre il contorno della costruzione di una nuova parte di citt\u00e0, l'Addizione caldoriana, progetto di espansione urbana che, per alcuni versi, anticipa l'Addizione Erculea realizzata, su progetto di Biagio Rossetti a Ferrara tra il 1492 e il 1510.\nLa costruzione del nuovo quartiere rinascimentale, l'attuale quartiere di Terranova, \u00e8 basata su una griglia regolare che riprende l'orientamento del crinale su cui poggia il quartiere romano-medievale di Terravecchia e il cui prolungamento costituisce l'attuale centro urbano, il corso Vittorio Emanuele II, via Marconi, piazza san Francesco, via Dommarco, via dei Bastioni, via Garibaldi, via Giardino, fino all'accesso meridionale di Porta Caldari, presso la chiesa di San Rocco. Questa espansione, dove si trovavano terreni di monasteri, come quello di Sant'Anna delle benedettine e quello degli Osservanti, insieme a palazzi gentili, pi\u00f9 il ghetto ebraico, come dimostrano le vie e l'aspetto di alcune storiche abitazioni, \u00e8 stata espressione anche di un mutamento nell'economia cittadina, segnata dal declino della rilevanza dei commerci marittimi e la crescita delle rendite agricole.\nIl percorso murario partiva dal Castello Aragonese poi proseguendo in linea immaginaria pressappoco per le attuali Via G. D'Annunzio, Via Monte Maiella, Via L. Dommarco, Via P. Rapino e il Belvedere Orientale per, infine, ricollegarsi al suddetto castello. Nel tratto di muro compreso tra Via G. D'Annunzio e il Castello Aragonese, quello maggiormente conservato e collegato a Torre Baglioni, \u00e8 incastonata una piccola statua acefala della Madonna con in grembo il Bambin Ges\u00f9.\nLe porte erano 5:\nmurato presso i bastioni, proprio all'ingresso della Passeggiata Orientale tra via Francesco Paolo Tosti e via Marina.\nI pochi tratti oggi rimanenti si trovano presso l'inizio di Via G. D'Annunzio e verso Via L. Dommarco, il resto \u00e8 andato perso a causa del tempo, di demolizioni e di incurie, soprattutto effettuate nella seconda met\u00e0 dell'Ottocento per far espandere la citt\u00e0 nuova. Per non parlare delle gravi devastazioni nella seconda guerra mondiale. Di queste porte nemmeno una se ne conserva, eccettuati alcuni toponimi. Tracce delle mura sono visibili anche negli stretti vicoli del centro antico, come gli angiporti di vico Bonelli da corso Matteotti, gli archi di via Pensiero e via Acciaiuoli."}
{"id": "1669602", "revid": "767487", "url": "https://it.wikipedia.org/wiki?curid=1669602", "title": "Cr\u00eda cuervos", "text": "Cr\u00eda cuervos \u00e8 un film del 1976 scritto e diretto da Carlos Saura, vincitore del Grand Prix Speciale della Giuria al 29\u00ba Festival di Cannes\nTrama.\nOrmai donna, Ana ricorda la sua infanzia di venti anni prima. Si rivede legata da un profondo affetto alla madre, morta poi di un male incurabile, mentre odiava a tal punto il padre - un ufficiale franchista infedele alla sua povera moglie - da volerlo avvelenare (ma la pozione usata era un'innocua polverina). L'uomo mor\u00ec davvero, ma per infarto, durante un convegno amoroso con una amica di casa. Dell'orfanella e delle sue due sorelline cominci\u00f2 allora a occuparsi una zia, Paolina, che per\u00f2 non seppe guadagnarsi il loro affetto. Ana, nei cui sogni tornava continuamente la madre, credette - convinta dei propri poteri magici - di potersi liberare anche di lei, allo stesso modo usato col padre. Naturalmente, neanche a Paolina accadde nulla. Infine, con la riapertura delle scuole, si chiuse per Anna la pi\u00f9 triste estate della sua infanzia."}
{"id": "1669603", "revid": "964", "url": "https://it.wikipedia.org/wiki?curid=1669603", "title": "Umm el-Qaab", "text": ""}
{"id": "1669604", "revid": "114122", "url": "https://it.wikipedia.org/wiki?curid=1669604", "title": "Stazione meteorologica di Perugia Centro", "text": "La stazione meteorologica di Perugia Centro \u00e8 la stazione meteorologica di riferimento relativa all'area urbana della citt\u00e0 di Perugia.\nCoordinate geografiche.\nLa stazione meteorologica si trova nell'area climatica dell'Italia centrale, nell'Umbria, in Provincia di Perugia, nel comune di Perugia, a 520 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,2\u00a0\u00b0C; quella del mese pi\u00f9 caldo, luglio, \u00e8 di +22,8\u00a0\u00b0C.\nLe precipitazioni medie annue si aggirano attorno agli 850\u00a0mm, mediamente distribuite in 96 giorni, con minimi contenuti in inverno ed estate e picchi moderati in primavera ed autunno ."}
{"id": "1669605", "revid": "1494169", "url": "https://it.wikipedia.org/wiki?curid=1669605", "title": "Huntington Park", "text": ""}
{"id": "1669611", "revid": "228587", "url": "https://it.wikipedia.org/wiki?curid=1669611", "title": "Cerritos", "text": ""}
{"id": "1669615", "revid": "287204", "url": "https://it.wikipedia.org/wiki?curid=1669615", "title": "Toni Wirsing", "text": "Carriera.\nIl suo primo importante successo fu la conquista nel 2003 della vittoria nel \"Red Bull Rookies\", un circuito di gare organizzato dall'ADAC (l'Automobile Club tedesco) e dalla Honda per cercare e valorizzare giovani motociclisti che vengono poi seguiti e sostenuti negli anni successivi della loro carriera; nel trofeo, Wirsing si \u00e8 imposto in quattro delle otto gare disputate.\nPer quanto riguarda le competizioni del motomondiale, ha avuto l'occasione di esordirvi grazie ad una wild card ottenuta per gareggiare nel Gran Premio motociclistico di Germania 2006 in classe 125 su una Honda; in questa occasione ha tagliato il traguardo in 32\u00aa posizione.\nNella stagione successiva ha partecipato al GP della Repubblica Ceca, sempre senza cambiare n\u00e9 classe n\u00e9 moto, classificandosi al 25\u00ba posto.\nNel motomondiale 2008 \u00e8 passato a competere in classe 250, partecipando a 4 gran premi e ottenendo i suoi primi punti validi per la classifica iridata grazie al 14\u00ba posto al traguardo del Gran Premio motociclistico di San Marino e della Riviera di Rimini 2008.\nNel 2009 e 2010 ha gareggiato nel campionato nazionale tedesco di velocit\u00e0 nella categoria della Superbike in sella ad una BMW S 1000 RR."}
{"id": "1669617", "revid": "767487", "url": "https://it.wikipedia.org/wiki?curid=1669617", "title": "La Marchesa von...", "text": "La Marchesa von... (\"La Marquise d'O\") \u00e8 un film del 1976 diretto da \u00c9ric Rohmer, tratto dal racconto \"La marchesa di O...\", di Heinrich von Kleist.\nTrama.\nM, citt\u00e0 non precisata dell'Italia settentrionale, 1799. Gli avventori di un albergo commentano un'inserzione pubblicata su un quotidiano: la Marchesa von O. invita lo sconosciuto che, a sua insaputa, l'ha resa madre del bambino che sta per partorire a presentarsi nella casa del padre e gli promette di sposarlo, chiunque sia.\nFlashback: assedio delle truppe russe alla cittadella fortificata comandata dal padre della Marchesa von O, Giulietta. Rimasta vedova tre anni prima, \u00e8 tornata, con le sue due figlie, a vivere con i genitori. Mentre la casa \u00e8 colpita dalle cannonate e incendiata, cerca di fuggire con la madre, le cameriere e le bambine, ma un gruppo di soldati russi cerca di violentare le donne. La marchesa viene salvata dal Conte di F., un tenente colonnello russo. La governante per calmare la donna sconvolta le fa bere una pozione di papavero. Il governatore a capo della cittadella si arrende onorevolmente e gli vengono restituite le armi, mentre il generale russo fa fucilare i colpevoli della tentata violenza.\nQualche tempo dopo il Conte, che si credeva morto a causa di una grave ferita al petto che lo aveva ridotto in fin di vita, si presenta nella nuova casa di citt\u00e0 della marchesa dove la famiglia del comandante si \u00e8 trasferita dopo l'abbandono della piazzaforte, e sorprendentemente chiede la mano della donna in modo insistente, al limite dell'etichetta, per ottenere il consenso, ma riceve per convenienza e prudenza un momentaneo rifiuto.\nLa donna scopre intanto di essere rimasta misteriosamente incinta. Il fatto sconvolge i famigliari che non credono alle sue proteste di innocenza e la cacciano di casa. Lei va a vivere nella villa del marito dove viveva precedentemente e decide quindi di pubblicare l'annuncio sul giornale. Con grande sorpresa colui che risponde \u00e8 il Conte, e il matrimonio sar\u00e0 celebrato, in forma strettamente privata, il giorno successivo. Il perdono gli sar\u00e0 concesso solo dopo la nascita e il battesimo del bambino.\nProduzione.\nRohmer torna alla regia dopo una pausa di quattro anni e il film segna una cesura nella sua opera: torna ad un adattamento letterario e dirige il primo film in costume.\nSoggetto.\nIl soggetto \u00e8 basato sul racconto di Heinrich von Kleist, \"Die Marquise von O\", del 1808.\nRiprese.\nIl film \u00e8 in lingua tedesca e le riprese sono state girate in un castello prussiano settecentesco della Franconia, nei pressi di Norimberga.\nMessa in scena.\nRohmer d\u00e0 una grande attenzione alla composizione della inquadratura, ai gesti, ai corpi, ai loro movimenti nella scena che riprende riducendo al minimo i movimenti di macchina.\nFotografia e scenografia.\nLa fotografia, molto lodata, \u00e8 di un fotografo di talento come N\u00e9stor Almendros, che lavor\u00f2 con Fran\u00e7ois Truffaut e Terrence Malick.\n\u00c8 ispirata a quadri e artisti famosi dell'epoca:\nIlluminazione.\nRohmer girava quasi soltanto con la luce naturale nelle scene diurne e con la luce delle candele nelle scene notturne, come in parallelo stava facendo proprio in quegli anni, Stanley Kubrick con Barry Lyndon.\nCast.\nRohmer, contrariamente al solito scelse attori appartenenti ad un'unica compagnia teatrale, la Schaub\u00fchne am Halleschen Ufer di Berlino, diretta da Peter Stein.\nIl regista firma il film con la sua presenza: appare nelle prime inquadrature nelle vesti di un soldato russo.\nAccoglienza.\nIl film, dopo la vittoria al festival di Cannes, ebbe una buona accoglienza. Fu il film che fece conoscere il nome di Rohmer al grande pubblico, e le opere precedenti usciranno nelle sale italiane solo successivamente.\nCritica.\nGiovanni Grazzini:\nMichele Mancini:\nCollegamenti esterni.\n "}
{"id": "1669623", "revid": "125690601", "url": "https://it.wikipedia.org/wiki?curid=1669623", "title": "Eug\u00e8ne Hugo", "text": "Fratello dello scrittore Victor Hugo (dal quale lo separavano sedici mesi di differenza ) e dello storico Abel Hugo, Eug\u00e8ne \u00e8 il secondogenito del generale Joseph L\u00e9opold Sigisbert Hugo (1773\u20111828) \u2013 nominato conte da Giuseppe Bonaparte, re di Spagna \u2013 e di Sophie Tr\u00e9buchet (1772\u20111821). \nEug\u00e8ne mostr\u00f2 sintomi di psicosi dopo una delusione sentimentale e fin\u00ec la sua vita in un manicomio."}
{"id": "1669627", "revid": "1833487", "url": "https://it.wikipedia.org/wiki?curid=1669627", "title": "Tonnara Bordonaro", "text": "La Tonnara Bordonaro o Tonnara Vergine Maria \u00e8 una tonnara nel quartiere Vergine Maria di Palermo.\nStoria.\nLa tonnara venne costruita nel XIV secolo quasi contemporaneamente alla Tonnara Florio, situata poco distante. La Tonnara Bordonaro, la Tonnara Florio e la Tonnara di Mondello, ormai scomparsa, appartengono allo stesso proprietario. Nel XV secolo grazie alla costruzione della torre entra a far parte del circuito difensivo delle coste siciliane. \nDurante la Seconda Guerra Mondiale il Regio Esercito provvide al riutilizzo della torre con la creazione di tre feritoie (ancora oggi presenti) attraverso le quali una mitragliatrice avrebbe dovuto garantire la sorveglianza del tratto di mare antistante da possibili sbarchi nemici. Negli anni cinquanta venne dismessa ed abbandonata come le altre tonnare della zona a causa del cambio di rotta dei tonni."}
{"id": "1669628", "revid": "339392", "url": "https://it.wikipedia.org/wiki?curid=1669628", "title": "Open di Gstaad", "text": ""}
{"id": "1669629", "revid": "729019", "url": "https://it.wikipedia.org/wiki?curid=1669629", "title": "Anton Galeazzo Bentivoglio", "text": "Biografia.\nAlla morte del padre Giovanni I Bentivoglio, venne ospitato dalla famiglia Malvezzi presso Castel Guelfo.\nVenne nominato capo del governo dei Riformatori, instaurato dai bolognesi dopo essersi ribellati all'antipapa Giovanni XXIII il 3 marzo 1416. Anton Galeazzo fu, tra l'altro, uno dei fautori della rivolta assieme ai Malvezzi.\nNel 1420 riusc\u00ec a mandare in esilio i Canetoli, suoi oppositori politici, mentre altri ne fece impiccare. La sua condotta feroce fece sollevare i bolognesi che a luglio di quello stesso anno lo cacciarono dalla citt\u00e0. Accordandosi con Braccio da Montone, capitano delle truppe pontificie, riusc\u00ec per\u00f2 ad ottenere la signoria di Castel Bolognese; qui trovarono rifugio sia banditi sia esiliati bolognesi. La signoria gli venne tolta quando, volendo attaccare Imola, venne sconfitto dai pontifici.\nPartecip\u00f2 come condottiero, assoldato ora dalla Repubblica di Firenze ora dallo Stato Pontificio, a varie spedizioni. L'intento della Chiesa era anche quello di tenerlo lontano dal proposito di conquistare Bologna.\nIn effetti nel 1435 riusc\u00ec a rientrare a Bologna. Daniele Scoti, vescovo di Concordia e governatore pontificio della citt\u00e0, si mostr\u00f2 preoccupato dalla simpatia che i bolognesi gli manifestarono e preoccupato che potesse mettersi a capo di un'ennesima rivolta per scacciare i pontifici. Con il suo vice Baldassarre da Offida decise quindi di tendergli una trappola: invitato a recarsi in comune, Anton Galeazzo venne catturato e ucciso assieme ad altri suoi compagni.\nVenne dapprima sepolto nella chiesa di San Cristoforo del Ballatoio. Successivamente il corpo fu deposto nel sarcofago, opera di Jacopo della Quercia del 1435, che si trova ancora oggi all'interno della chiesa di San Giacomo Maggiore.\nDiscendenza.\nAnton Galeazzo Bentivoglio si spos\u00f2 nel 1420 con Francesca Gozzadini, da cui ebbe un figlio e due figlie:"}
{"id": "1669630", "revid": "1543377", "url": "https://it.wikipedia.org/wiki?curid=1669630", "title": "Don Lavoie", "text": "Ha scritto diversi articoli per il Cato Institute. Ha scritto anche due libri sul problema del calcolo economico: il primo si intitola \"Rivalry and Central Planning\" (1985) e enfatizzava l'importanza della rivalit\u00e0 concorrenziale in un mercato libero, mentre il secondo, intitolato \"National Economic Planning: What Is Left?\" e sempre pubblicato nel 1985, criticava ogni tipo di economia pianificata. Il suo pensiero \u00e8 stato fortemente influenzato da Friedrich von Hayek, Michael Polanyi e Ludwig Lachmann.\nTra i suoi studenti ci sono stati diversi \"austriaci\", tra i quali ricordiamo Peter Boettke, David Prychitko, Steve Horwitz, Tom Rustici, Mark Gilbert, Ralph Rector, Emily Chamlee-Wright, Howie Baetjer e Virgil Storr.\nDon Lavoie \u00e8 stato cofondatore dell'unit\u00e0 interdisciplinare della \"George Mason University\" denominata \"on Social &amp; Organizational Learning\".\nDa un punto di vista degli studi la sua attenzione cadde prevalentemente sulla filosofia (studi\u00f2 in particolar modo l'applicazione della ermeneutica all'economia) e sulla comparazione di diversi sistemi economici, quello marxista su tutti.\nIn \"Culture and Enterprise: The Development, Representation and Morality of Business\" (2000), libro scritto insieme a Emily Chamlee-Wright, mise in rilievo l'importanza della cultura nello sviluppo economico di un paese.\nNella primavera del 2001 gli venne diagnosticato un cancro al pancreas. Scomparve dopo meno di un anno."}
{"id": "1669632", "revid": "767487", "url": "https://it.wikipedia.org/wiki?curid=1669632", "title": "Ciao maschio", "text": "Ciao maschio \u00e8 un film del 1978 diretto da Marco Ferreri, vincitore del Grand Prix Speciale della Giuria al 31\u00ba Festival di Cannes.\nTrama.\nIl film non ha una storia uniformemente delineata, ma lavora per scene. G\u00e9rard LaFayette \u00e8 un giovanotto affascinante che vive in un seminterrato di una metastorica New York. Lavora come elettrotecnico presso un modesto museo delle cere sulla Roma antica, tenuto da un colto quanto cinico e melanconico direttore di probabile origine italiana, tale Andreas Flaxman. Parallelamente a ci\u00f2, \u00e8 impegnato come cuoco e tuttofare presso una compagnia di teatranti femministe Off-Off-Broadway, delle quali la bella Angelica \u00e8 di lui innamorata. Ama anche passare del tempo con un gruppetto di anziani di cui \u00e8 \"protettore\": l'anarco-individualista italiano Luigi Nocello, il suonatore nero Miko, l'evanescente Robin e la bella signora Toland.\nUn giorno, dopo aver animatamente discusso sul tema dello stupro, le ragazze tramortiscono G\u00e9rard e, tenendolo ben immobilizzato, invitano Angelica a violentarlo, per poterlo cos\u00ec affrontare in un loro spettacolo; lui, per\u00f2, non sembra farsi problemi al riguardo, tanto da accettare di convivere con lei e cominciare a ricambiare i sentimenti della ragazza. Durante una passeggiata con il gruppetto d'anziani, lungo le spiagge del fiume Hudson, Luigi rinviene, vicino alla carcassa morta di King Kong, uno scimmiotto neonato, a cui G\u00e9rard si affeziona talmente da adottarlo, considerandolo come suo figlio, battezzandolo col nome di Cornelio. Flaxman gli consiglia di sbarazzarsene perch\u00e9 non far\u00e0 altro che complicargli la vita, ma LaFayette non gli d\u00e0 ascolto.\nDal quel momento, la scelta di adottare come figlio una scimmietta saranno per il protagonista l'ultima e delirante affermazione della propria individualit\u00e0, e lo humor nero, l'angoscia, la malinconia ed il sarcasmo che affronter\u00e0 sono l'esplorazione sulle chiavi della decadenza umana. Angelica, a seguito della violenza che aveva fatto a G\u00e9rard, scopre di esserne rimasta incinta, ma il ragazzo rifiuta alcuna responsabilit\u00e0, causando la rottura del loro rapporto e la fuga di Angelica, che si fa dare un passaggio dalla prima macchina che capita. Luigi, sentimentale e rancoroso verso il mondo, si suicida, impiccandosi, lasciando tutti i suoi magri averi al piccolo Cornelio. A casa, LaFayette scopre poi i resti di Cornelio, divorato dai topi. Stravolto, cerca conforto da Flaxman, che per\u00f2 appare tutt'altro che comprensivo. Un po' in maniera casuale, un po' volutamente, i due periscono nell'incendio del museo. Nella scena finale, Angelica e sua figlia, avuta con G\u00e9rard, giocano sulla spiaggia."}
{"id": "1669633", "revid": "1728", "url": "https://it.wikipedia.org/wiki?curid=1669633", "title": "Fontane di Ortona", "text": ""}
{"id": "1669637", "revid": "287204", "url": "https://it.wikipedia.org/wiki?curid=1669637", "title": "Karel Pe\u0161ek (motociclista)", "text": "Carriera.\nFratello di altro motociclista che gareggia nelle competizione su pista, Luk\u00e1\u0161, le sue prime apparizioni internazionali risalgono al campionato Europeo Velocit\u00e0 del 2006 in cui si piazza al 35\u00ba posto nella classe 125 su una Honda; l'anno seguente, sempre nella stessa classe e con la stessa motocicletta ripete lo stesso risultato.\nEsordisce nella classe 125 del motomondiale nel 2007 nel Gran Premio casalingo a bordo di un'Aprilia, in qualit\u00e0 di wild card. Nel 2008 corre altri due Gran Premi, ancora come wild card. Nel 2009 corre altri tre Gran Premi come wildcard con una Derbi. In nessuna di queste partecipazioni \u00e8 riuscito ad ottenere punti validi per le classifiche mondiali. \nTorna a disputare delle gare in un campionato mondiale nel 2016, quando partecipa, in qualit\u00e0 di pilota sostitutivo, al Gran premio di Spagna nel mondiale Superbike in sella ad una Yamaha YZF-R1 del team T\u00f3th. Porta a termine entrambe le gare ma non ottiene punti validi per la classifica mondiale. Nel 2018 partecipa, in qualit\u00e0 di wild card, ai Gran Premi di Olanda e Repubblica Ceca nel Campionato europeo Superstock 1000 a bordo di una Kawasaki ZX-10R. Porta a termine entrambe le gare ma non ottiene punti validi per la classifica."}
{"id": "1669638", "revid": "1005847", "url": "https://it.wikipedia.org/wiki?curid=1669638", "title": "Sguta", "text": "La sguta o 'nguta, guta, cuzz\u00f9pe, cudduraci, cuc\u00f9li, cucc\u00f9li, cui\u00f9ri \u00e8 un caratteristico dolce calabrese, viene chiamata con nomi diversi e preparata con varie componenti di farine e forme anche in maniera diversa. Nella tradizione cristiana questo dolce ha la valenza simbolica, per sottolineare la festa della resurrezione di Cristo. Componente decorativo del dolce \u00e8 l'uovo, simbolo della natura, della fertilit\u00e0 e segno del ritorno alla vita. Viene prodotto un po' ovunque su tutto il territorio della Calabria, in particolare nella Locride e nella provincia di Reggio Calabria. La \"sguta\" come vuole la tradizione si prepara la settimana che precede la domenica di Pasqua e in particolar modo viene consumata tutta la Settimana Santa fino al giorno di Pasquetta.\nLa \"sguta\", dolce tipico calabrese \u00e8 inserito nell'Elenco Nazionale dei Prodotti Agroalimentari Tradizionali (elenco PAT Calabria al numero 207), dal Ministero delle politiche agricole alimentari e forestali.\nDescrizione sintetica del prodotto.\nLa \"sguta\" tradizionale ha forma di una piccola ciambella, con l'uovo al centro. Gli ingredienti per la realizzazione dell'impasto sono: farina, olio, uova, latte, zucchero, acqua e lievito. Una volta che l'impasto \u00e8 compatto lo si mette a lievitare in un luogo asciutto per un periodo di tempo che va dalle 4 alle 8 ore. Dopo che l'impasto \u00e8 lievitato si fanno le ciambelle di diverse forme e grandezze, leggermente decorate, al centro si mette un uovo e vengono messe a cuocere nel forno. Una volta acquistato il colore dorato la \"sguta\" \u00e8 pronta al consumo.\nAnticamente e ancora oggi la \"sguta\" viene prodotta in particolare nelle famiglie, si trovano anche nei panifici e nelle pasticcerie.\nIngredienti.\nFarina di grano tenero, olio d'oliva extra vergine, uova, latte, zucchero, acqua, lievito madre oppure lievito di birra"}
{"id": "1669643", "revid": "767487", "url": "https://it.wikipedia.org/wiki?curid=1669643", "title": "Gilera KK", "text": "La KK \u00e8 una motocicletta stradale prodotta dal 1986 al 1987 dalla Gilera. Disegnata da Luciano Marabese, era disponibile solo con la cilindrata di 125 cm\u00b3, anche con avviamento elettrico.\nDescrizione.\nDotata di telaio e motore non a vista, la moto ha un cupolino pi\u00f9 curvilineo di quello della KZ. Sono presenti tre sfoghi per le componenti interne: una presa d'aria per il motore sulla sinistra e due bocche per l'aria calda dei radiatori su entrambi i lati. La sella \u00e8 monopezzo e il telaio che la regge \u00e8 in lamiera d'alluminio.\nLa moto, dotata di miscelatore, ha due serbatoi e un carburatore che si alimenta per caduta dal serbatoio superiore, nel quale il carburante arriva da quello inferiore (che si trova fra il puntale della carenatura e il telaio) per l'azione di una pompetta a depressione. Il serbatoio principale, pi\u00f9 piccolo di quello della Gilera KZ, si trova sotto al motore, lasciando spazio per un vano porta-oggetti. Il rubinetto della benzina \u00e8 ospitato sulla destra. Il motore si basa su quello della Gilera RV 125 ma, a differenza di quest'ultimo, ha una valvola di scarico e un risuonatore che si aziona a 7.500 rpm su input di un interruttore centrifugo (un sistema battezzato \"Automatic Power Tuning System\"). Lo scarico si trova sotto il codino, sulla parte sinistra della moto, ed \u00e8 dotato di un silenziatore.\nIl faro anteriore, singolo, \u00e8 rettangolare, esattamente come quello posteriore. La moto \u00e8 dotata di cerchi in lega leggera e di forcelle telescopiche a steli tradizionali.\nQueste ultime, con un diametro di 35\u00a0mm, sono dotate di regolazione idraulica in compressione su tre posizioni. Il forcellone oscillante \u00e8 bibraccio."}
{"id": "1669644", "revid": "78273", "url": "https://it.wikipedia.org/wiki?curid=1669644", "title": "Popolo italiano", "text": ""}
{"id": "1669650", "revid": "14901829", "url": "https://it.wikipedia.org/wiki?curid=1669650", "title": "Harland &amp; Wolff", "text": ""}
{"id": "1669659", "revid": "287204", "url": "https://it.wikipedia.org/wiki?curid=1669659", "title": "Gerg\u0151 Kis", "text": "Ha vinto il titolo europeo negli 800\u00a0m sl agli Europei 2008 di Eindhoven. Ha anche partecipato alle Olimpiadi 2004 di Atene nei 1500\u00a0m sl, non riuscendo per\u00f2 a qualificarsi per la finale."}
{"id": "1669660", "revid": "287204", "url": "https://it.wikipedia.org/wiki?curid=1669660", "title": "Gergo Kis", "text": ""}
{"id": "1669662", "revid": "125026947", "url": "https://it.wikipedia.org/wiki?curid=1669662", "title": "David Marshall", "text": "Carriera.\nClub.\nCeltic.\nMarshall proviene dal vivaio del . Una delle sue prime partite in prima squadra fu quella del 25 marzo 2004 in Coppa UEFA, quando gioc\u00f2 al posto dello squalificato Rab Douglas. In quella occasione Marshall si comport\u00f2 brillantemente, contribuendo in maniera decisiva al passaggio del turno della propria squadra, a spese del ben pi\u00f9 quotato . Tuttavia, la sua carriera al Celtic ha fatto segnare una considerevole flessione sotto la gestione di Gordon Strachan. Nelle prime due partite, infatti, Marshall sub\u00ec nove gol in due partite, di cui cinque contro l'Artmedia Bratislava e quattro contro il Motherwell. Con l'arrivo in squadra di Artur Boruc, Marshall fu relegato in panchina per 18 mesi, fino al prestito al Norwich City.\nTuttavia, durante la stagione 2006-2007, Marshall \u00e8 stato nuovamente relegato in panchina a causa di un infortunio alla caviglia patito durante un incontro di FA Cup contro il Chelsea. Dopo questo infortunio, Marshall \u00e8 tornato brevemente al Celtic, salvo poi chiedere la cessione per poi essere acquistato dal Norwich City, per 1 milione di sterline, il 4 luglio 2007. Le sue apparizioni pre-campionato sono state molto positive, in particolare quelle contro il Vitesse Arnhem e il West Ham.\nNella stagione 2007-2008 Marshall ha giocato tutte le partite stagionali e ha collezionato una lunga serie di buone prestazioni. A fine stagione \u00e8 risultato il \"terzo miglior giocatore stagionale del Norwich City\".\nCardiff City.\nIl 12 maggio 2009 \u00e8 stato acquistato dal Cardiff City per 500.000 sterline. Nel Cardiff milita per 7 anni, raggiungendo anche una storica promozione in Premier League al termine della stagione 2012-2013.\nHull City.\nIl 30 agosto 2016 viene acquistato dall'.\nWigan e Derby County.\nL'8 luglio 2019 si accasa al . Nonostante abbia tenuto la porta inviolata per 15 volte in 38 presenze, non riesce a evitare la retrocessione del club, arrivata all'ultima giornata.\nIl 21 agosto 2020 firma per il .\nNazionale.\nIl 18 agosto 2004 ha debuttato in nazionale maggiore nell'amichevole persa 0-3 contro l'. Dopo essere stato dietro ad Allan McGregor e Craig Gordon nelle gerarchie dei ct della Scozia, tra il 2013 e il 2016 si afferma come titolare degli scozzesi. Dopo questo periodo non gioca pi\u00f9 per 3 anni con la selezione scozzese tornando in campo l'8 giugno 2019 nel successo per 2-1 contro . Da l\u00ec in poi diventa nuovamente la prima scelta tra i pali, arrivando anche a dare il suo contributo al raggiungimento di una storica qualificazione a Euro 2020 (gli scozzesi non disputavano un europeo dal 1996, mentre in assoluto l'ultima competizione da loro disputata sono stati i Mondiali di Francia '98) degli scozzesi risultando decisivo nei play-off di qualificazione in cui la Scozia ha incontrato in semifinale e la in finale; entrambe le sfide sono state vinte dai britannici ai rigori, con Marshall che contro Israele ha neutralizzato il tiro di Eran Zahavi, mentre contro la Serbia ha parato il tiro di Aleksandar Mitrovi\u0107.\nStatistiche.\nPresenze e reti nei club.\n\"Statistiche aggiornate al 22 giugno 2021.\""}
{"id": "1669666", "revid": "1873017", "url": "https://it.wikipedia.org/wiki?curid=1669666", "title": "Kyokushinkai", "text": "Il Kyokushinkai o Kyokushin Karate (\"Via della verit\u00e0\" o \"Verit\u00e0 assoluta\" - \"Kyokushinkai\" significa letteralmente \"Associazione per l'estrema verit\u00e0\") \u00e8 uno stile di Karate fondato dal maestro Masutatsu \u014cyama ufficialmente nel 1961 in occasione dell'apertura di un dojo a Los Angeles, sebbene Oyama fosse noto anche fuori dei confini del Giappone, e in particolare negli Stati Uniti, gi\u00e0 dagli anni cinquanta.\nIspirato al Confucianesimo e alla filosofia Zen, questo stile di Karate rappresenta la sintesi delle esperienze del maestro Oyama, che sin da giovanissimo si \u00e8 dedicato alle arti marziali praticando il Judo e il pugilato. Determinante per la sua formazione la frequentazione del dojo di Gichin Funakoshi, futuro fondatore del Karate Shotokan, presso l'universit\u00e0 Takushoku, dove inizia a studiare con dedizione il Karate di Okinawa. Tra le esperienze del fondatore del Kyokushinkai si segnala inoltre il biennio nella Butokukai, l'accademia formativa dell'Arma Imperiale Giapponese specializzata in guerriglia, spionaggio e combattimento a mani nude.\nLo stile Kyokushin si basa su una severa disciplina e un allenamento particolarmente rigoroso anche perch\u00e9 in gara si prevede il contatto pieno e nessuna protezione, sebbene siano vietati i pugni al volto. I gradi di abilit\u00e0 sono distinti con vari colori delle cinture che gli allievi indossando su una divisa, rigorosamente bianca, e sono nell'ordine: bianca, arancione, blu, gialla, verde, marrone e nera.\nL'associazione IKO (IKO1) \"International Karate Organization\" Kyokushinkaikan ha sede a Tokyo; al vertice dell'organizzazione Kancho Shokei Matsui, che ha sostituito Sosai Mas Oyama dopo la sua morte. L'organizzazione risulta comunque divisa perch\u00e9 altri illustri allievi ritengono di essere i veri eredi dello stile di Oyama.\nStoria.\nOrigini.\nOyama nacque a Gimje il 27 luglio 1923 nella regione di Il-Loong, in Corea, durante il lungo periodo di occupazione giapponese; sin da giovane si appassiona al combattimento sia in prima persona che come spettatore. Nel 1938 emigr\u00f2 in Giappone, dove studi\u00f2 il Karate di Okinawa sotto la guida di Gichin Funakoshi, conquistando il secondo dan. Successivamente Oyama si allen\u00f2 sotto Yoshida Kotaro, un famoso maestro di Daito-ryu Aiki-jujutsu/Yanagi-ryu Aiki-jujutsu, dal quale ha ricevuto un'antica forma di grado: \"menkyo kaiden\" - un rotolo di carta che significa \"dominio\" - da Kotaro. Questo rotolo di carta si trova ancora in mostra presso l'Honbu Dojo di Tokyo.\nLo scopo era quello di sviluppare una forma di Karate che sapesse contrapporsi al Kung Fu e al Taekwondo al fine di ridare dignit\u00e0 allo spirito nipponico, gi\u00e0 pesantemente provato dal dopoguerra. Ispirato al Confucianesimo e alla filosofia Zen, il Kyokushin era dunque, nella mente e nelle intenzioni del suo fondatore, un laboratorio dove dovevano confluire le tecniche pi\u00f9 efficaci prodotte dalle varie arti marziali e sport da combattimento da lui studiate: dal Karate al Pugilato, dal Kung Fu al Taekwondo, dal Judo all'Aikido.\nNegli anni immediatamente successivi all'esordio la durezza degli allenamenti promossa sotto Oyama divenne proverbiale e non era infrequente assistere quotidianamente a incidenti come naso e denti rotti, svenimenti eccetera: se da un lato questo alimentava il mito del \"karate pi\u00f9 forte al mondo\", dall'altro ne impediva una reale diffusione di massa. Serviva quindi una soluzione, che Oyama trov\u00f2 nel bandire i pugni al viso nel regolamento di gara; cos\u00ec facendo si evitarono gli incidenti pi\u00f9 diffusi, ma si ebbe anche un effetto collaterale: quella che infatti doveva essere nelle intenzioni di Oyama un intelligente strumento di diffusione si trasform\u00f2 negli anni a venire in un enorme limite, soprattutto nelle occasioni di confronto con altre arte marziali e sport da combattimento che iniziarono a spopolare negli anni novanta.\nCon l'intenzione di ripristinare l'onore perduto del Kyokushin il maestro Hatsuo Royama, uno dei pi\u00f9 illuminati allievi di Oyama, fond\u00f2 la Kyokushin-kai International, unica organizzazione di Kyokushin giapponese a promuovere la pratica di combattimento con pugni al viso, lotta in piedi e a terra. Bandendo l'eccessiva commercializzazione, Royama intendeva ripristinare lo spirito antico del Kyokushin tradizionale preservando l'incolumit\u00e0 fisica del praticante e coltivandone al tempo stesso la formazione spirituale.\n\u00c8 importante sottolineare che concettualmente il Kyokushin Karate, cos\u00ec come ideato da Oyama, prevede l'uso di proiezioni a terra dell'avversario (derivazione dal judo), leve articolari (aikido e jujitsu), pugni al viso nel \"kihon geiko\" (pugilato) e altro ancora. Anche se apparentemente poco contemplate nel tradizionale allenamento quotidiano nei vari dojo, tali tecniche sono tanto frequentemente quanto inconsapevolmente allenate da ogni praticante in una forma \"esoterica\", cio\u00e8 in modo nascosto alla vista pi\u00f9 superficiale dell'osservatore esterno cos\u00ec come del praticante inesperto o del principiante. \u00c8 quindi errato ritenere che a tutt'oggi il Kyokushin Karate sia uno stile ormai datato o incompleto sebbene tale conoscenza superiore \u00e8, purtroppo o per fortuna, appannaggio di una minoranza di praticanti molto esperti.\nTecniche e addestramento.\nL'addestramento del Kyokushin consiste di tre elementi principali: le tecniche di base, le forme e il combattimento. Questi sono individuati come \"le tre K\": il \"Kihon\" (tecniche di base), il \"Kata\" (forme o combattimento immaginario contro uno o pi\u00f9 avversari) e il \"Kumite\" (combattimento).\nTecniche di base (\"Kihon geiko\").\nIl sistema del Kyokushin \u00e8 basato sul karate tradizionale come lo Shotokan e il G\u014dj\u016b-ry\u016b ma incorpora molti elementi degli sport da combattimento e da altre arti marziali come pugilato e Taekwondo nel Kumite.\nIn questa forma di karate l'istruttore e tutti i suoi studenti devono prendere parte a un duro combattimento preparandosi per un pieno contatto. Diversamente dalle altre forme di karate, il Kyokushin pone ampia enfasi sul combattimento a contatto pieno che viene svolto a mani nude e senza protezioni (ad eccezione dei genitali/inguine). In fase di allenamento e/o preparazione a gare e tornei \u00e8 previsto, in taluni casi o specifiche situazioni, l'uso di guanti e di attrezzatura protettiva. Questa apparente violenza si smorza in quanto non sono permessi pugni al viso degli avversari, puntando comunque a ridurre la possibilit\u00e0 di un danno serio; ginocchiate e calci alla testa e al volto sono invece permessi, diversamente dai pugni ci\u00f2 \u00e8 permesso perch\u00e9 Oyama cap\u00ec, negli anni, che \u00e8 proporzionalmente molto pi\u00f9 difficile e arduo colpire un avversario in gara con un calcio piuttosto che con le mani e questo costringe l\u2019atleta ad un allenamento molto impegnativo affinch\u00e9 sviluppi tali capacit\u00e0 di velocit\u00e0, non solo nella semplice esecuzione di una o pi\u00f9 tecniche di calcio ma nell\u2019apprendere il giusto spostamento e la giusta distanza rispetto all\u2019avversario per poter mettere a segno la tecnica in una condizione estremamente dinamica\nIl Kyokushin, come alcuni stili di Karate tradizionali, \u00e8 uno stile ispirato al concetto taoista di circolo: comincia in un punto e termina in un cerchio, in opposizione al karate Shotokan ritenuto uno stile pi\u00f9 lineare; \u00e8 proprio questo il significato del simbolo stesso della Kyokushinkai, il Kanku (\u89b3\u7a7a). Sebbene Oyama avesse appreso il Karate studiando lo stile Shotokan \u00e8 quando, dopo pochi anni, passa al G\u014dj\u016b-ry\u016b che ottiene l'idea di fondare una sua scuola (quindi un nuovo stile): questa sua esperienza \u00e8 riflessa nel Kyokushin, dove il primo addestramento assomiglia allo Shotokan ma gradualmente diviene pi\u00f9 vicino alle tecniche circolari e alle strategie del G\u014dj\u016b-ry\u016b.\nCombattimento (\"Kumite\").\nIl combattimento, chiamato \"Kumite\", \u00e8 usato per applicare le varie tecniche all'interno di una situazione di lotta. Il combattimento \u00e8 un'importante parte dell'addestramento nelle tante organizzazioni di Kyokushin, specialmente ai livelli superiori e solitamente con gli studenti esperti.\nOltre a questi tre fattori principali \u00e8 bene sottolineare che il kyokushin \u00e8 basato su altri elementi distintivi, rispetto agli stili pi\u00f9 tradizionali, come il marcato e rigoroso addestramento fisico e l'allenamento al sacco o ai colpitori, che costituiscono elementi imprescindibili per il praticante di tale stile al pari del Kihon e del Kumite.\nNelle maggiori organizzazioni di Kyokushin colpire con la mano e con il gomito alla testa e al collo \u00e8 proibito; nonostante questo i calci alla testa, i colpi di ginocchio, i pugni e i calci, cos\u00ec come i colpi di gomito e i colpi a mano aperta alla parte superiore del tronco e calci all'interno ed all'esterno della gamba, sono consentiti. In alcune organizzazioni sono indossati guanti e paratibie, specialmente fuori di un ambiente di torneo. I bambini portano il caschetto per ridurre l'impatto dei calci sulla testa. La velocit\u00e0 e il controllo sono fondamentali nel combattimento e in un ambiente di addestramento non vi \u00e8 tanto l'intenzione di ferire il proprio avversario, quanto quella d'eseguire con successo il colpo corretto.\nIn un combattimento da gara dove \u00e8 previsto il KO le regole sono significativamente diverse perch\u00e9 l'obiettivo \u00e8 di abbattere l'avversario. Nel Kyokushin l'ultima e pi\u00f9 estrema prova \u00e8 il combattimento contro cento uomini (\"Hyakunin Kumite\") che viene svolto, ai nostri giorni, solitamente in un solo giorno. La tradizione vuole che questa estrema prova di spirito nacque dopo che Oyama affront\u00f2 trecento uomini, gran parte (se non tutti) suoi allievi, per tre giorni consecutivi, fin quando nessuno di loro fu pi\u00f9 in grado di sostenere il combattimento. Reputando eccessivamente dura e difficilmente ripetibile la prova in tali termini, Oyama ritenne dunque che essa dovesse rappresentare la sfida definitiva per coloro che raggiungono i massimi livelli nel Kyokushin.\nTipologie di combattimento.\n\"Jissen Kumite\" (combattimento sportivo).\n\u00c8 la tipologia di combattimento tipica del Kyokushin attualmente praticata nelle maggior parte delle competizioni sportive. Si tratta di un combattimento a contatto pieno dove \u00e8 possibile colpire l'avversario con tecniche di pugno nudo al corpo (dunque non al viso), di calcio (su tutto il corpo) e di ginocchio (senza clinch).\n\"Sogu Kumite\" (combattimento tradizionale).\nIl \"Sogu Kumite\" vuole ricreare quello che nel tempo \u00e8 andato perduto ovvero la prova di spirito, coraggio e forza che aveva dato al Kyokushin la fama di uno degli stili di Karate pi\u00f9 forti e letali esistenti: l'atleta di Kyokushin-kan deve essere infatti un Budoka completo in grado di confrontarsi con i praticanti di qualsiasi arte marziale.\nIl combattimento prevede tecniche di pugno (anche al viso), calci (su tutto il bersaglio), proiezioni, leve e strangolamenti. Nel regolamento agonistico per dilettanti si utilizzano guantini, paratibie, conchiglia, paradenti e caschetto protettivo (con o senza grata). I professionisti combattono invece con guantini, conchiglia e paradenti.\nAutodifesa.\nAnche conosciuto come \"Goshin-jutsu\", le specifiche tecniche di autodifesa unite alla strategia derivano dagli studi di Oyama nel Dait\u014d-ry\u016b Aiki-j\u016bjutsu sotto K\u014dtar\u014d Yoshida. Queste tecniche non furono mai inserite nel sistema di classificazione formale e il Kyokushin crebbe orientato come sport, mentre l'addestramento all'autodifesa cominci\u00f2 a cadere nell'oblio. Oggi viene praticata solamente in un numero limitato di Dojo.\nIl Kyokushinkai oggi.\nEsisteva una sola organizzazione sotto il controllo della fondatore Oyama, ma dopo la sua morte questa si divise e si formarono vari gruppi, ognuno dei quali si proclamava rappresentante dell'Honbu originale. Le varie altre organizzazioni sono scaturite dal Kyokushin e hanno insegnato tecniche simili ma usando nomi diversi. Anche numerosi dojo sparsi per il mondo affermano di insegnare un curriculum di Kyokushin senza collegamento formale all'organizzazione. Anche se difficile da quantificare, si pensa che il numero di studenti e istruttori coinvolti in tutto il mondo nell'imparare o insegnare lo stile o una delle sue variazioni vicine \u00e8 significativo e si conta nei milioni. La vedova di Oyama mor\u00ec nel giugno 2006 dopo una lunga malattia e secondo il sistema legale giapponese il custode della propriet\u00e0 intellettuale di Oyama e lascito \u00e8 la pi\u00f9 giovane delle sue figlie, Kikuko (detta anche Kuristina), che ora dirige l'IKO Hombu.\nGradi.\nIl colore delle cinture trae origine dal Judo cos\u00ec come l'addestramento in 'gi' o pi\u00f9 correttamente, in giapponese, 'd\u014dgi'. Nel Kyokushin l'ordine delle cinture \u00e8 il seguente:\n10\u00ba kyu Arancione Jokkyu\n9\u00ba kyu Arancione + Kyuku\n8\u00ba kyu Blu Hachikyu\n7\u00ba kyu Blu + Nanakyu\n6\u00ba kyu Gialla Rokukyu\n5\u00ba kyu Gialla + Gokyu\n4\u00ba kyu Verde Yonkyu\n3\u00ba kyu Verde + Sankyu\n2\u00ba kyu Marrone Nikyu\n1\u00ba kyu Marrone + Ikkyu\nOgni cintura colorata prevede due livelli, con il secondo indicato mediante una striscia sulla medesima cintura. La cintura bianca, comunque, non rappresenta un livello e serve solamente per tenere il 'gi' a posto. In altre parole la cintura bianca \u00e8 usata da principianti ancora non classificati. A partire dalla cintura nera, invece, la classificazione avviene tramite i dan e non pi\u00f9 i kyu.\nEsistono molte idee su come si codificarono i colori delle cinture, qualcuna pi\u00f9 romantica di altre. Una storia afferma che agli studenti di una scuola di Karate veniva data una cintura bianca e, a seguito dell'uso, le cinture degli allievi si sarebbero gradualmente macchiate di scuro, cos\u00ec che una persona che era di un livello elevato e che si era addestrata per molto tempo ne avrebbe quindi avuta una nera/marrone/sporca. Questo \u00e8 un modo per incoraggiare gli studenti ad addestrarsi pi\u00f9 duramente e avrebbe la sua base, in verit\u00e0, nel fatto che chi pratica arti marziali, come regola generale, non lavi la cintura dopo essersi allenato. \nAnche se non esiste prova assoluta di questo, cos\u00ec come non c'\u00e8 alcuna regola rigida secondo i giapponesi, l'idea che la cintura contenga lo spirito di addestramento e la fatica di anni \u00e8 intrisa sicuramente di un'aria romantica in Oriente cos\u00ec come in Occidente ma ha molto pi\u00f9 che una base di verit\u00e0, e chiare origini, soprattutto in Oriente. La tradizione di lavare solo lievemente le cinture \u00e8 basata pi\u00f9 probabilmente sulla motivazione pratica che perdono il loro colore se lavate spesso (invece che con l'allenamento, come previsto) e comunque per ovvie motivazioni di natura igienica.\nInfluenza sugli altri stili con contatto pieno.\nIl Kyokushin ha avuto una grande influenza su altri stili, i quali ne hanno adottato le modalit\u00e0 di competizione (\u00e8 consentito il pieno contatto dalla cintura in su - Full contact karate). Questi stili sono chiamati stili di atterramento o stili di karate da K.O. .\nNella cultura di massa.\nVideogiochi.\nLe mosse di Ryu e Ken nel \"Street Fighter\" della Capcom si basano sul Kyokushin; si narra che Ryu fosse basato su Yoshiji Soeno, un allievo di Mas Oyama; Nella serie \"Tekken\" della Namco il lottatore e protagonista Jin Kazama viaggi\u00f2 a Brisbane, in Australia, alla fine del terzo torneo per cambiare stile di combattimento dal Karate in stile Mishima al Kyoukushin dopo essere stato tradito da suo nonno Heihachi Al tempo della creazione di Tekken, Cameron Quinn \u2013 un noto istruttore di Karate Kyokushinkai, interpret\u00f2 Mas Oyama, e autore de \"Il Budo Karate di Mas Oyama\" \u2013 fu insegnante ed ebbe allievi come Garry O'Neill e Walter Schnaubelt nel suo ben noto dojo Kyokushin nella citt\u00e0 di Brisbane.\nNei videogiochi della SNK, Ryuuko No Ken e The King Of Fighters, lo stile di lotta della famiglia Sakazaki (Takuma, Ryo, Robert e Yuri), ossia lo stile Kyokugen, \u00e8 chiaramente ispirato al Kyokushin. Il fondatore del Kyokugenryu, Takuma Sakazaki, \u00e8 un chiaro omaggio a Masutatsu Oyama soprattutto nelle fattezze fisiche. In The king of fighters XIII nello stage del Kyokugenryu dojo, appeso al muro, nella parte sinistra dello stage, si vede chiaramente un manifesto con la foto di Takuma Sakazaki che colpisce con uno shuto un toro, chiaro riferimento al famoso video che vede Mas Oyama lottare contro appunto un toro.\nFilm.\nNel 2004 \u00e8 stato girato in Corea un film intitolato \"Fighter in the Wind\" che tratta la vita di Masutatsu Oyama, a partire dalle sue esperienze nell'aviazione giapponese, passando per il suo periodo di allenamento solitario, per giungere infine ai combattimenti che lo hanno reso celebre. Il film ha riscosso molto successo nel mondo cinematografico orientale.\nNella trilogia di films con protagonista Sonny Chiba e diretti da Kazuhiko Yamaguchi furono prodotti in Giappone fra il 1975 e il 1977: \"Champion of Death\", \"Karate Bearfighter\" e \"Karate for Life\". Chiba interpret\u00f2 il Maestro Oyama che inoltre compare anche in due film.\nIl film di James Bond \"Si vive solo due volte\", con protagonista Sean Connery, fu girato in Giappone e presentava una dimostrazione di karate compiuta da un numero di noti studenti di Kyokushin, inclusi Shigeo Kato (che introdusse il Kyokushin in Australia e fu originariamente insegnante di Shokei Matsui) ed il noto Akio Fujihira, che fu uno dei tre combattenti che raccolsero la sfida di Muay Thai nel 1964 e che ha combattuto sul ring con il nome di Noboru Osawa.\nNel film \"Never Back Down - Combattimento leale\" il maestro di MMA Case Walker, interpretato dall'attore Michael Jai White (noto praticante di Karate), ha sul braccio sinistro il tatuaggio rappresentante il simbolo del kanji caratteristico del Kyokushinkai."}
{"id": "1669668", "revid": "712828", "url": "https://it.wikipedia.org/wiki?curid=1669668", "title": "Doubt (manga)", "text": " \u00e8 un manga giapponese creato da Yoshiki Tonogai. \u00c8 stato serializzato da agosto 2007 a marzo 2009 sulla rivista \"Monthly Sh\u014dnen Gangan\" di Square Enix. I singoli capitoli sono stati poi raccolti in quattro volumi \"tank\u014dbon\", pubblicati dal 22 dicembre 2007 al 22 maggio 2009. In Italia \u00e8 stato pubblicato dalla J-Pop dal 22 settembre 2012 al 31 gennaio 2013.\nUn seguito alla storia, intitolato , \u00e8 stato serializzato sulla stessa rivista \"Monthly Sh\u014dnen Gangan\" da gennaio 2010 a luglio 2012 e raccolto in sei volumi.\nTrama.\nIn Giappone esiste un gioco chiamato \"Rabbit Doubt\" in cui tutti i giocatori tranne uno sono conigli in una colonia, mentre il giocatore restante fa il lupo che si infiltra nel gruppo di conigli. Ad ogni turno il lupo uccide un coniglio e il gruppo deve capire quale dei conigli \u00e8 in realt\u00e0 il lupo. A volte i bambini che giocano a questo gioco decidono di incontrarsi di persona, proprio come accade a Yuu, Mitsuki, Rei, Hajime, Eiji e Haruka, ma uno di loro ha deciso di assumere realmente i panni del lupo e di uccidere davvero i \"conigli\".\nI ragazzi si risvegliano in un luogo sinistro, che sembra essere un ex manicomio. Yuu appena sveglio incontra Hajime, studente di medicina, e muovendosi nelle stanze trova il cadavere di Rei, ragazza paralitica, appeso al muro con l'ausilio di alcuni picchetti. Man mano i ragazzi si ritrovano e cercano di analizzare la situazione per trovare una via di uscita dalla loro \"prigione\". Ognuno di loro ha tatuato sul corpo un codice a barre, che permette di aprire una e una sola porta ciascuno. Tutti posseggono questo codice, tutti tranne Yuu, che si accorge ben presto di esserne privo, cerca per\u00f2 di non farlo scoprire agli amici per paura di essere scambiato per il lupo. Mentre la storia avanza, i \"conigli\" vengono uccisi uno alla volta, fino a quando Y\u016b scopre che \u00e8 Mitsuki a uccidere tutti. Il padre di Mitsuki aveva accettato di fare da garante per un prestito di un amico, ma fu tradito e gravato da un enorme debito, e tent\u00f2 il suicidio. Per questo Mitsuki vuole punire tutti i bugiardi per ottenere la vendetta di suo padre, e quindi non si fida pi\u00f9 di Y\u016b, perch\u00e9 le ha mentito dicendole di non poter uscire con lei dopo la scuola una settimana prima. In realt\u00e0, era stato con una compagna di classe a comprare segretamente un regalo di compleanno per Mitsuki, ma quando questa li vide insieme pens\u00f2 che fossero una coppia, uccidendo perfino la compagna di classe. Quando Mitsuki se ne va, Hajime rivela la sua vera identit\u00e0 di poliziotto che indaga sulle adolescenti scomparse. Y\u016b e Hajime hanno dunque la meglio su Mistuki ma Rei si rivela essere viva e si identifica come il vero lupo. Rei sta cercando vendetta perch\u00e9 i media credevano che la sua ipnosi fosse una finzione, portando i suoi genitori a suicidarsi. Al fine di ottenere vendetta, ha manipolato Mitsuki usando l'ipnosi. Rei libera i giocatori sopravvissuti e chiama la polizia.\nMitsuki, che \u00e8 caduta in coma, \u00e8 accusata degli omicidi. All'ospedale, Rei rivela a Y\u016b che la ragione per cui non c'era alcuna prova della sua presenza \u00e8 perch\u00e9 uno degli agenti che lavorano sulla scena del crimine \u00e8 uno dei suoi Lupi, il quale elimina anche Hajime. Rei, inoltre, lo induce a dire una frase che fa risvegliare Mitsuki nella sua \"modalit\u00e0 lupo\": \"Per quelli che amo\". Nel finale, Mitsuki si avvicina a Y\u016b impugnando un coltello, mentre Rei afferma che \u00e8 una nuova partita sta per iniziare."}
{"id": "1669670", "revid": "124123", "url": "https://it.wikipedia.org/wiki?curid=1669670", "title": "Anna Lindberg", "text": "Biografia.\n\u00c8 figlia della tuffatrice Ulrika Knape, medaglia d'oro ai Giochi olimpici estivi di .\nSpecializzata nelle gare dal trampolino ha vinto tre titoli europei. Ha rappresentato la ai Giochi olimpici di dove \u00e8 arrivata quinta nella gara del trampolino 3 metri."}
{"id": "1669677", "revid": "729019", "url": "https://it.wikipedia.org/wiki?curid=1669677", "title": "Tim Payne (rugbista)", "text": "Biografia.\nPayne inizi\u00f2 la sua carriera professionistica nel durante la stagione 2001-02.\nL'anno seguente si trasfer\u00ec in Galles nei Cardiff Blues dove disput\u00f2 una stagione di Celtic League. \nNel 2003 fece ritorno in Inghilterra tra le file dei London Wasps, nei quali gioc\u00f2 dieci stagioni consecutive, conquistando tre campionati inglesi e due Heineken Cup, fino al suo ritiro avvenuto al termine dell'annata 2012-2013. \nSuccessivamente ha intrapreso la carriera come preparatore atletico iniziando nei per poi passare, a partire dal 2016, nel .\nA livello internazionale Payne esord\u00ec nella Nazionale inglese contro l' nell'incontro conclusivo del tour oceanico dei britannici. Dopo due anni in cui non fu convocato torn\u00f2 in nazionale in occasione del tour del 2006 in Australia nel quale disput\u00f2 tutte le partite. L'anno successivo gioc\u00f2 solamente contro e durante il Sei Nazioni 2007. Nel 2008 ottenne un'unica presenza nel Sei Nazioni con l', ma disput\u00f2 tutte le sfide del tour in Nuova Zelanda e tutti i \"test match\" autunnali. Prese parte al Tour della Nazionale di rugby a 15 dell'Inghilterra 2009 e, successivamente, fu convocato per il Tour dei British and Irish Lions 2009 in sostituzione dell'infortunato Andrew Sheridan; durante la \"finestra\" internazionale del novembre 2009 gioc\u00f2 tutti gli incontri. Il suo ultimo anno con la nazionale inglese fu il 2010, dove disput\u00f2 tutto il Sei Nazioni come titolare e dove partecip\u00f2 al tour australiano degli inglesi, in cui contro l'Australia gioc\u00f2 il suo ultimo incontro internazionale."}
{"id": "1669680", "revid": "1431409", "url": "https://it.wikipedia.org/wiki?curid=1669680", "title": "Italia Ricci", "text": "Carriera.\nDi origini italiane, studia alla Queen's University in Canada ed esordisce nel mondo del cinema hollywoodiano con il film \" dove interpreta il ruolo di Laura Johnson.\nVita privata.\nDopo 8 anni di fidanzamento, il 15 ottobre 2016 si \u00e8 sposata con l'attore Robbie Amell da cui ha avuto un figlio il 12 settembre 2019.\nDoppiatrici italiane.\nNelle versioni in italiano dei suoi film, Italia Ricci \u00e8 stata doppiata da:"}
{"id": "1669683", "revid": "1363894", "url": "https://it.wikipedia.org/wiki?curid=1669683", "title": "Simbolo della pace", "text": "Il simbolo della pace (\u262e) fu creato da Gerald Holtom nel 1958 e raggiunse il successo nel decennio successivo prima a sostegno della Campagna per il disarmo nucleare e successivamente pi\u00f9 in generale dell'antimilitarismo. \nStoria.\nIl successo del simbolo si deve probabilmente alla sua semplicit\u00e0 e fu interpretato falsamente anche come la rappresentazione stilizzata di un amplesso, aderendo cos\u00ec allo slogan sessantottino \u00abFate l'amore, non fate la guerra\u00bb.\nHoltom spieg\u00f2 inizialmente di essersi ispirato all'alfabeto semaforico utilizzato nelle segnalazioni nautiche: il simbolo, secondo la sua versione iniziale, rappresenterebbe le lettere N e D, appunto \"Nuclear Disarmament\".\nIn seguito, nella lettera scritta a Hugh Brock, redattore di Peace News, spieg\u00f2 l'origine dell'idea attribuendole un significato pi\u00f9 personale e profondo:\nUn'altra interpretazione \u00e8 quella che vuole vedere nel simbolo la rappresentazione stilizzata di un B-52, bombardiere simbolo della guerra fredda e quindi ottimo simbolo dell'antimilitarismo negli anni sessanta.\nCarattere Unicode.\nNella codifica Unicode il simbolo della pace \u00e8 U+262E: \u262e, e pu\u00f2 quindi essere inserito in un testo HTML come entity &amp;#x262E; o &amp;#9774;."}
{"id": "1669687", "revid": "1389155", "url": "https://it.wikipedia.org/wiki?curid=1669687", "title": "Aquila turrita", "text": "Aquila turrita \u00e8 la denominazione del simbolo dei piloti militari di tutte le Forze Armate.\nL'aquila araldica \u00e8 da sempre stata utilizzata in Italia per distinguere i piloti militari e nella Regia Aeronautica il simbolo era sormontato dalla corona reale di Casa Savoia. Al termine della seconda guerra mondiale, a seguito della proclamazione della Repubblica vennero rimossi tutti i simboli monarchici dalle insegne statali e l'aquila di pilota militare assunse la forma attuale.\nIl cambio del simbolo interess\u00f2 anche la posizione araldica dell'aquila, che pass\u00f2 da ordinaria a rivoltata, cio\u00e8 con sguardo rivolto a sinistra (destra per chi guarda il simbolo).\nAraldica.\nSecondo la nomenclatura degli ornamenti esteriori dello scudo utilizzata in araldica, il termine \"torre\" con il quale viene comunemente chiamato il simbolo sovrapposto allo stemma dell'Aeronautica Militare, andrebbe indicato pi\u00f9 propriamente come corona murale, decorazione ispirata alla corona muraria, l'onorificenza della Repubblica e dell'Impero romano che veniva conferita al primo uomo che avesse scalato le fortificazioni di una citt\u00e0 nemica.\nIn Italia le corone murali vennero regolamentate nella simbologia degli stemmi gi\u00e0 nell'articolo 97 del regio decreto del 7 giugno 1943, numero 652 ed utilizzate negli stemmi delle Citt\u00e0."}
{"id": "1669688", "revid": "248115", "url": "https://it.wikipedia.org/wiki?curid=1669688", "title": "Flagellazione di Cristo", "text": ""}
{"id": "1669695", "revid": "709565", "url": "https://it.wikipedia.org/wiki?curid=1669695", "title": "Asterix e il falcetto d'oro", "text": "Asterix e il falcetto d'oro (\"La Serpe d'or\") \u00e8 la seconda storia a fumetti della serie \"Asterix\", creata dal duo francese Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1962.\nIn questa storia il protagonista \u00e8 affiancato per la prima volta da Obelix, il quale aveva esordito nella storia precedente in un ruolo secondario e che qui assume il suo ruolo di spalla fissa.\nTrama.\nIl druido Panoramix ha rotto il suo falcetto d'oro, indispensabile sia per rendere il vischio magico e sia per andare all'annuale riunione dei druidi e che si sarebbe svolta di l\u00ec a poco, e l'unico che pu\u00f2 vendergliene un altro \u00e8 il fabbro Amerix nella citt\u00e0 di Lutetia. Asterix, in compagnia di Obelix che rivela di essere il cugino di Amerix vi si recano e scoprono che il fabbro \u00e8 scomparso; iniziano le ricerche e in una locanda, quando il proprietario averno scopre cosa cercano, li caccia via per poi recarsi da un misterioso personaggio, Lentix, al quale riferisce l'accaduto. Questi cerca i due galli e, scoperto che cercano un falcetto, li porta da un commerciante clandestino, Avorangofix, che gli chiede molto denaro che Asterix non ha; scoppia una rissa, a cui accorre una pattuglia romana che li arresta e i due vengono condotti dal prefetto Gracchus Piendastus che li libera, rivelando che a Lutetia vi \u00e8 una banda di trafficanti di falcetti d'oro, i quali sono molto richiesti a causa della riunione annuale dei druidi, e che ultimamente si possono trovare solo dai trafficanti visto che Amerix sembra essere scomparso. I nostri eroi si recano allora alla casa di Amerix e scoprono che \u00e8 stato catturato e vi si stabiliscono. Il giorno dopo si recano a casa di Lentix sfasciando tutto, ma vengono sorpresi dalla stessa pattuglia del giorno prima e di nuovo arrestati ma alla fine il prefetto li libera. Alla locanda scoprono che il locandiere ha venduto tutto e si \u00e8 diretto verso Gergovia, ma Asterix e Obelix lo acciuffano scoprendo che Lentix si doveva recare presso un dolmen nella foresta l\u00ec vicino, dove quindi si recano vedendo Lentix entrare in un passaggio segreto che li porta al deposito di falcetti. Qui si scontrano con la banda dei trafficanti di falcetti, ma Avoragonfix fugge, mentre Lentix viene preso dai due Galli, ai quali racconta quello che sa: il luogo era solo un deposito dove finivano i falcetti che Amerix fabbricava, ma era Avoagonfix a portarli l\u00ec. Inoltre rivela che non \u00e8 Avoragonfix a capo dell'operazione, ma qualcuno pi\u00f9 in alto che per\u00f2 solo lui conosce. Asterix ed Obelix lasciano Lentix nel deposito, chiudendo il passaggio con un menhir e si recano a Lutetia dove trovano Avorangofix presso un mercante; si scontrano con la stessa pattuglia romana di prima e vengono arrestati. Si liberano grazie alla pozione magica e si recano dal prefetto, che viene trovato insieme ad Avorangofix. Il prefetto confessa di essere a capo del traffico, in quanto annoiato dal ruolo che ricopre e che l'oro \u00e8 una delle poche cose che ancora lo diverte, e Amerix viene liberato. Cos\u00ec Asterix e Obelix tornano al villaggio per consegnare il falcetto al druido.\nStoria editoriale.\nIn Francia la storia fu serializzata inizialmente all'interno della rivista \"Pilote\", in cui apparve a puntate dal numero 42 (11 agosto 1960) al 74 (23 marzo 1961); in seguito \u00e8 stata pubblicata in albo cartonato nel 1962 dall'editore Dargaud.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al novembre 1969 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. Nel 1979 \u00e8 stata pubblicata dalla Mondadori una versione tascabile in bianco e nero dell'albo, nella collana Oscar Mondadori, e nel giugno 2010 la storia \u00e8 apparsa all'interno di \"Asterix: le origini\", volume a colori in formato tascabile della collana Mondadori \"Oscar Best Sellers\" comprendente anche le storie \"Asterix il gallico\" e \"Asterix e il duello dei capi\".\nLa storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1975 venendovi poi ristampata periodicamente; nel 1998 \u00e8 stata anche pubblicata in albo come supplemento speciale della rivista. Tali edizioni sono basate su quella Mondadori e presentano la stessa traduzione di Luciana Marconcini. Un'ulteriore edizione italiana dell'albo \u00e8 stata quella pubblicata da Fabbri/Dargaud, datata febbraio 1982. Anche questa era basata sull'edizione Mondadori, e presenta il medesimo titolo e la medesima traduzione.\nIn altre lingue.\nIl titolo originale dell'albo, \"La Serpe d'or\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:"}
{"id": "1669701", "revid": "1318658", "url": "https://it.wikipedia.org/wiki?curid=1669701", "title": "Lex Sempronia viaria", "text": "La Lex Sempronia de viis muniendis (\"legge riguardo alla costruzione di vie\") o Lex Sempronia viaria, fu proposta dal tribuno della plebe Caio Sempronio Gracco nell'anno 123 a.C. \nDisposizioni.\nQuesta legge delineava un piano di costruzione delle strade, cosicch\u00e9 aumentassero i posti di lavoro e fossero favorite le comunicazioni; ci\u00f2 andava soprattutto a vantaggio dei contadini e dei mercanti. Non \u00e8 chiaro se si trattasse di una legge singola o se fosse contenuta nella \"lex agraria\" del 123 a.C., ma sicuramente ne era una conseguenza, in quanto, dopo la divisione in piccoli appezzamenti di terra dell'ager publicus, erano necessarie nuove strade che comunicassero con le propriet\u00e0 dei contadini."}
{"id": "1669704", "revid": "106872", "url": "https://it.wikipedia.org/wiki?curid=1669704", "title": "130. Panzer-Lehr-Division", "text": ""}
{"id": "1669705", "revid": "1812835", "url": "https://it.wikipedia.org/wiki?curid=1669705", "title": "Derivata covariante", "text": "In matematica, la derivata covariante estende il concetto usuale di derivata (pi\u00f9 precisamente di derivata direzionale) presente nell'ordinario spazio euclideo a una variet\u00e0 differenziabile arbitraria. Tramite la derivata covariante \u00e8 possibile calcolare la derivata di un campo vettoriale o di un pi\u00f9 generale campo tensoriale in un punto, lungo una direzione fissata.\nLa nozione di derivata covariante \u00e8 essenzialmente equivalente a quella di connessione. Su una variet\u00e0 differenziabile \u00e8 possibile scegliere fra una infinit\u00e0 di possibili connessioni, e quindi di possibili nozioni di derivata covariante. In una variet\u00e0 riemanniana esiste invece una nozione appropriata di connessione (la connessione di Levi-Civita) e quindi di derivata covariante.\nTramite la derivata covariante si definiscono vari tensori che misurano la curvatura della variet\u00e0. Fra questi, il tensore di Riemann ed il tensore di Ricci. Tutti questi ingredienti sono utili in relativit\u00e0 generale.\nDefinizione.\nDerivata di un campo vettoriale rispetto ad un altro campo vettoriale.\nSia formula_1 una variet\u00e0 differenziabile. Sia formula_2 l'insieme di tutti i campi vettoriali su formula_1. \nUna derivata covariante per formula_1 \u00e8 un operatore \nL'immagine formula_6 viene generalmente indicata con formula_7. L'operatore deve soddisfare le propriet\u00e0 seguenti.\nNelle suddette eguaglianze formula_14 sono funzioni lisce su formula_2 (cio\u00e8 campi scalari), formula_16 sono scalari (cio\u00e8 funzioni costanti), formula_17 sono campi vettoriali.\nIl prodotto formula_18 fra una funzione liscia e un campo vettoriale \u00e8 un campo vettoriale ottenuto riscalando in ogni punto formula_19 il vettore di formula_20 per il termine formula_21. Il termine formula_22 \u00e8 l'usuale derivazione di una funzione lungo un campo vettoriale, univocamente determinata da formula_1. Interpretando i vettori tangenti proprio come derivazioni di funzioni lisce, questo termine \u00e8 spesso indicato con formula_24.\nUna derivata covariante formula_25, definita in questo modo, pu\u00f2 essere quindi interpretata in altri modi, sostituendo formula_20 e formula_27 con altri oggetti.\nDerivata di un campo vettoriale lungo un vettore.\nLa condizione di linearit\u00e0 a sinistra \u00e8 pi\u00f9 forte di quella richiesta a destra. Come conseguenza di questo fatto, il valore di formula_7 in un punto formula_29 dipende in realt\u00e0 soltanto dal valore di formula_30 in formula_29, e non dai valori che assume nei punti vicini (come invece accade per formula_27). Questa propriet\u00e0 permette quindi di definire, per ogni vettore tangente formula_33 in formula_29 e per ogni campo vettoriale formula_27, la derivata covariante di formula_36 lungo formula_33\nIl risultato di questa operazione \u00e8 un vettore tangente in formula_29, che misura la variazione del campo formula_27 lungo la direzione formula_33.\nDerivata di un campo vettoriale.\nUn campo vettoriale \u00e8 un campo tensoriale di tipo (1,0).\nSe si omette il campo base formula_20, la derivata covariante \ndi un campo vettoriale formula_27 \u00e8 in modo naturale un campo tensoriale di tipo (1,1). Si tratta del campo che, contratto su un campo vettoriale formula_20, restituisce il campo vettoriale formula_7.\nDerivata di un campo tensoriale.\nUna derivata covariante formula_47 trasforma i tensori di tipo formula_48 in tensori di tipo (1,1). Si estende in modo naturale ad un operatore che trasforma i tensori di tipo formula_49 in tensori di tipo formula_50. Esiste infatti un'unica estensione a tensori arbitrari che soddisfi le propriet\u00e0 seguenti:\nSimboli di Christoffel.\nUna carta fornisce un diffeomorfismo fra un aperto di formula_1 ed un aperto formula_54 di formula_55. Nell'aperto formula_54 sono definiti i campi di vettori coordinati locali formula_57 e quindi tutti i tensori possono essere agevolmente scritti in coordinate. In un punto di formula_54, la derivata covariante del campo formula_59 nella \"j\"-esima direzione \u00e8 una combinazione lineare\nNell'ultima espressione si fa uso della notazione di Einstein. Gli oggetti formula_61 sono funzioni regolari (i.e., sono funzioni differenziabili) \ndipendenti da tre indici, e sono detti simboli di Christoffel. Nonostante la notazione, i simboli di Christoffel non sono dei tensori: il loro comportamento dipende fortemente dalla carta scelta. I simboli di Christoffel descrivono completamente e concretamente la derivata covariante formula_63 nell'intorno di un punto.\nDerivata covariante di un campo tensoriale.\nLa derivata covariante di un campo vettoriale formula_33 pu\u00f2 essere calcolata in una carta facendo uso dei simboli di Christoffel nel modo seguente:\nAnalogamente, la derivata covariante di un campo tensoriale di tipo (0,1) \u00e8 data da:\nLa derivata covariante di un campo tensoriale di tipo (2,0) \u00e8 data da:\nIn generale, per un campo tensoriale di tipo (\"n\", \"m\") la derivata covariante si calcola secondo la formula:\nDerivata covariante in teoria dei campi.\nIn teoria dei campi il concetto di derivata covariante compare quando si considerano teorie invarianti sotto trasformazioni interne locali, come le teorie di Yang-Mills. Per esempio, l'elettrodinamica quantistica \u00e8 una teoria di gauge nella quale la lagrangiana \u00e8 invariante sotto trasformazioni U(1) locali. La lagrangiana dell'elettrone libero \u00e8 data da:\nmentre la trasformazione agisce nel modo seguente:\nAndando a sostituire i campi trasformati nella lagrangiana si nota subito che a causa della derivata formula_71 essa non \u00e8 invariante. Si introduce perci\u00f2 una derivata covariante tale che:\nLa condizione da richiedere sulle formula_74 (che, a meno di un fattore costante, sono i simboli di Christoffel) \u00e8 che a sua volta si trasformi come:\nDi conseguenza, scrivendo (si sottintendono le dipendenze dalle coordinate)\nsi ottiene una teoria invariante sotto le cosiddette trasformazioni di gauge di seconda specie, descritte da:\nIl campo formula_78 \u00e8 interpretato fisicamente come il campo elettromagnetico, mentre il termine \nrappresenta il termine di interazione tra il campo dell'elettrone e il campo elettromagnetico, con \"e\" uguale alla carica elettrica dell'elettrone."}
{"id": "1669709", "revid": "248115", "url": "https://it.wikipedia.org/wiki?curid=1669709", "title": "Incoronazione di spine", "text": ""}
{"id": "1669711", "revid": "287204", "url": "https://it.wikipedia.org/wiki?curid=1669711", "title": "Eric Chahi", "text": ""}
{"id": "1669715", "revid": "1543377", "url": "https://it.wikipedia.org/wiki?curid=1669715", "title": "Powerless (Say What You Want)", "text": "Powerless (Say What You Want), conosciuto semplicemente come \"Powerless\", \u00e8 il primo singolo estratto dal secondo album della cantante canadese Nelly Furtado, \"Folklore\".\nLa canzone \u00e8 stata prodotta da Track &amp; Field ed \u00e8 stata pubblicata a dicembre 2003.\nIl video.\nIl video della canzone, realizzato in tre giorni, mostra la cantante intrappolata all'interno di una scatola da cui cerca di scappare. Le pareti della scatola sono ricoperta da manifesti, molti dei quali sono foto animate della stessa cantante oppure la riproduzione della copertina del suo secondo album o del singolo.\nUna volta uscita dalla scatola si ritrova in un mercato dove riceve del pesce e successivamente la si vede in un viale, in bicicletta, accompagnata da altre persone anch'esse in bicicletta, mentre dei ballerini danzano indossando costumi tradizionali."}
{"id": "1669717", "revid": "122593634", "url": "https://it.wikipedia.org/wiki?curid=1669717", "title": "Palazzi di Ortona", "text": "Questa pagina tratta l'architettura civile di Ortona in provincia di Chieti.\nCase e Palazzi.\nCasa Berardi.\nCasa Berardi \u00e8 uno degli edifici pi\u00f9 antichi nell'entroterra rurale ortonese le cui origini risalgono al 1700. Durante la Seconda guerra mondiale, era sede del quartier generale del sistema difensivo tedesco, un baluardo posto ad impedire all'esercito canadese la conquista della citt\u00e0 di Ortona denominata anche \"La Piccola Stalingrado\". Nonostante tutto, la sera del 14 dicembre 1943 gli alleati entrarono in Ortona e la conquistarono definitivamente il 28 dicembre dello stesso anno. La conquista di Casa Berardi valse al capitano Paul Triquet l'assegnazione della \"Victoria Cross\", per la prima volta assegnato ad un alleato durante la campagna d'Italia, la massima onorificenza britannica, la prima delle tre, conquistate dai canadesi della Prima Divisione, in tutta la Campagna d'Italia. A memoria dell'evento molte strade canadesi vennero intitolate alla Casa Berardi, cos\u00ec come fu apposta una lapide sui muri della stessa casa ortonese.\nNel Marzo 2014 Casa Berardi, luogo simbolo della tragica Battaglia di Ortona, \u00e8 stata riconosciuta di notevole interesse storico dal ministero dei Beni e delle attivit\u00e0 culturali sottoponendola alle disposizioni di tutela del Codice dei beni culturali.\nCasa Berardi, oltre ad essere monumento degli eventi, rappresenta un caposaldo essenziale per la rilettura storica delle strategie messe in atto per la liberazione di Ortona, tale da essere conservata ed affidata alle generazioni future\u00bb. Infatti tra l\u201911 e il 15 dicembre del 1943, l\u2019edificio rappresent\u00f2 la postazione strategica per l\u2019accesso alla citt\u00e0, strenuamente presidiato dalle truppe tedesche e conquistato e tenuto eroicamente da un manipolo di canadesi al comando del capitano Paul Triquet, che per questa azione guadagn\u00f2 la \u201cVictoria Cross\u201d, massima onorificenza britannica.\nCasa Cichelli.\n\u00c8 sita in Contrada Bavi, costruita secondo il tipico stile rurale del XVI secolo, \u00e8 provvista di una torre. Era di propriet\u00e0 della famiglia Corvi, che possedeva anche Palazzo Corvi. Venne successivamente ceduta alla famiglia Cichelli, da cui ora prende il nome, ai quali tutt'oggi la casa appartiene. La facciata sud dispone di un porticato dotato di trifore, alcune modificate in esafore.\nPalazzo Corvo.\nAppartenne alla famiglia Corvo di Sulmona che si era definitivamente trasferita ad Ortona all'inizio del XVII secolo. La struttura originale, invece, presumibilmente venne costruita verso la fine del XVI secolo, mentre il piano terra \u00e8 preesistente, probabilmente di un convento, visto che gli stipiti dei portali in pietra presentano delle iscrizioni religiose in latino. In un locale situato al piano terra, durante alcuni restauri, venne portato alla luce un leggero com\u00f2 con delle decorazioni a fiori. L'edificio ospita il Museo musicale d'Abruzzo e Archivio Francesco Paolo Tosti, fondato nel 1983. La collezione ripercorre la storia musicale dell'Abruzzo attraverso manoscritti e partiture di vari artisti, tra cui: Gaetano Braga, Primo Riccitelli e Bonaventura Barattelli.\nPalazzo De Sanctis.\n\u00c8 situato in Corso Matteotti 60 e fu propriet\u00e0 della famiglia De Sanctis. Anche di questo edificio non si conosce l'esatta data di costruzione, anche se \u00e8 probabilmente venne costruito nel XV secolo. Alcune iscrizioni presenti sul portale dell'edificio dimostrano che venne restaurato nel XVI secolo da Andrea Matteo De Sanctis. Durante recenti restauri vennero alla luce degli elementi architettonici originali.\nPalazzo Mancini.\nSorge sul preesistente Palazzo Riccardo, in Piazza San Tommaso 17. Fu edificato per volere della famiglia De Sanctis nei primi anni del XVI secolo. Fu gravemente danneggiato sia durante la prima che durante la Seconda Guerra Mondiale. Una delle sue principali caratteristiche sono la presenza di un bugnato d'angolo e di portali in pietra. Verso la fine del XVI secolo ospit\u00f2 Margherita d'Austria, dove ivi mori il 18 gennaio del 1586.\nPalazzo Pugliesi.\nIl Palazzo \u00e8 sito in Corso Matteotti, dell'aspetto originario, \u00e8 visibile solamente la facciata in mattoni. Venne costruito nella seconda parte del XVII secolo. Nel XIX secolo venne adibito a scuola privata di Domenico Puglisi, in seguito anche deputato napoletano. Probabilmente in alcune stanze sono presenti degli affreschi del pittore Arcangelo Ciampoli.\nPalazzo Vesij-Castiglione.\nL'edificio era inizialmente di propriet\u00e0 della famiglia Vesij-Castiglione. Con il matrimonio di Silvestro De Sanctis e Giacinta Vesij-Castiglione, il palazzo passo ai De Sanctis. Degli elementi architettonici originari rimangono : un portale in pietra, una parte del cortile e la cisterna, dotata di un anello in pietra.\nPalazzo Farnese.\nCostruito su commissione di Margherita D'Austria, su progetto di Giacomo della Porta. La prima pietra, di 49x50 cm, venne posta il 12 marzo 1584 al cospetto di Monsignor Giovanni Domenico Rebiba, allora vescovo di Ortona. I lavori vennero interrotti nel 1586 a causa del decesso di Margherita d'Austria. Nei secoli XVII e XVIII il palazzo fu dimora del sovrintendente abruzzese ai Farnese. Nel 1582, una frana caus\u00f2 il crollo della parte orientale nella scarpata antistante. Nel 1795 l'edificio venne ceduto ai Berardi, infine sul finire del XX secolo fu ceduto al comune di Ortona. Iniziarono dei restauri, tuttora in corso. Attualmente ospita il Museo d'Arte contemporanea-Pinacoteca Cascella. Nel Museo sono esposte opere di Basilio, Tommaso e Michele Cascella.\nPalazzo Mignotti.\nIl palazzo si trova in corso Matteotti 65-69. Inizialmente fu di propriet\u00e0 della famiglia Mignotti, originaria di Alessandria, trasferitasi definitivamente ad Ortona nel XVII secolo. Successivamente venne ceduto alla famiglia Mancini. Il palazzo, uno esempio di architettura tipica ortonese, presenta un'originale serie di finestre obl\u00f2 circolari.\nPalazzo Grilli.\nL'edificio \u00e8 situato in Corso Matteotti 74-78. Venne fatto edificare dai De Sanctis nel XVI secolo. Di particolare interesse sono i balconcini e gli affreschi situati nei saloni attribuiti al pittore Florideo Cincinnati. Nel 1807 Armidoro De Sanctis accolse Giuseppe Bonaparte quando questi visit\u00f2 l'Abruzzo\nPortali.\nPortale Gervasone.\nIl portale \u00e8 sito in Via Cavour 14. E a bugnato, mentre le mura sono originarie del XVII secolol. I primi proprietari furono la famiglia Gervasoni di Bergamo, che si stanziarono definitivamente ad Ortona agli inizi del XVII secolo. Venne poi ceduto rispettivamente ai Priori, ai De Dominicis e agli Onofrj\nPortale Morosini.\nQuesto portale si trova in via Morosini 14. Presenta delle somiglianze al portale del Palazzo Rosica. Presenta una chiave a volta con annesso uno stemma non ben identificabile. All'interno dell'annesso palazzo \u00e8 presente un cortile.\nPortale Quatrari.\nSi trova in Piazza Risorgimento 4. Probabilmente venne costruito verso la prima met\u00e0 del XVI secolo. Primi proprietari furono con molta probabilit\u00e0 i Quatrari di Sulmona , che si stabilirono ad Ortona nel XV secolo, dinastia che si estinse agli inizi del XVI secolo.\nPortale Rosica.\nSito in Piazza San Tommaso 14. Fu di propriet\u00e0 di un ramo dei De Sanctis, poi pass\u00f2 ai Serafini, i quali, sul finire del XIX secolo iniziarono lavori di ristrutturazione e restauro.\nPalazzo sei-settecentesco in Via Giudea.\nCon portale a bugnato coronato da uno stemma gentilizio abraso e balcone con ringhiera bombata."}
{"id": "1669721", "revid": "287204", "url": "https://it.wikipedia.org/wiki?curid=1669721", "title": "Syunik", "text": "Syunik (o \"Siunik\"/\"Siwnik\", in armeno \u054d\u0575\u0578\u0582\u0576\u056b\u0584; ; in passato chiamata anche \"Syunia\"/\"Sisakan\"/\"Zangezur\") \u00e8 una provincia dell'Armenia di circa 152.900 abitanti (2007), che ha come capoluogo Kapan. La provincia \u00e8 stata creata nel 1995, mettendo insieme i precedenti distretti di Kapan, Goris, Sisian e Meghri.\nEtimologia.\nSyunik era una delle 15 province del Regno di Armenia. In tempi diversi, la regione dell'attuale Syunik era conosciuta anche con altri nomi come Syunia, Sisakan e Zangezur (o Zangadzor). Tuttavia, il nome attuale della provincia deriva dall'antica dinastia armena dei \"Siunia\", che erano i Nakharar (governatori) della storica provincia di Syunik sin dal I secolo.\nGeografia fisica.\nSyunik confina a nord-ovest con la provincia di Vayots Dzor, a est con l'Azerbaigian, a ovest con l'enclave azera di Nakhchivan e a sud con l'Iran\nCon una superficie di 4506\u00a0km\u00b2. Confinava con la provincia orientale di Kashatagh della Repubblica del Nagorno-Karabakh tra il 1992 e il 2020. La provincia di Vayots Dzor dell'Armenia forma i suoi confini settentrionali, mentre il fiume Aras a sud lasepara dall'Iran. Syunik \u00e8 la seconda provincia pi\u00f9 grande dell'Armenia, dopo Gegharkunik in termini di superficie totale, occupandone il 15% del territorio.\nNella provincia \u00e8 presente il Lago Sev.\nStoricamente, l'attuale territorio della provincia occupa la maggior parte della storica provincia di Syunik dell'antica Armenia.\nSyunik \u00e8 una regione montuosa, ricoperta principalmente da fitte foreste verdi. Le montagne Zangezur occupano la maggior parte dei territori di Syunik. Il monte Kaputdjugh con un'altezza di 3905 metri e il monte Gazanasar con un'altezza di 3829 metri (12.562') sono le vette pi\u00f9 alte della provincia.\nMolte delle foreste di Syunik sono protette dal governo, tra cui il Parco Nazionale di Arevik, la Riserva Statale di Shikahogh, il Santuario di Boghakar, il Santuario di Goris, il Santuario del Lago Sev e il Santuario di Zangezur\nI principali bacini idrici includono i fiumi Vorotan, Voghji, Sisian, Meghri e Vachagan. La temperatura estiva pu\u00f2 raggiungere i 40 \u00b0C, anche se la temperatura media \u00e8 intorno ai 22 \u00b0C, mentre in inverno pu\u00f2 arrivare fino a -12,5 \u00b0C (9,5 \u00b0F). Il suo confine con il Nakhchivan a ovest \u00e8 definito dalle monti Zangezur.\nLa cresta montuosa di Meghri all'estremo sud dell'Armenia ospitava i leopardi caucasici in via di estinzione. Tuttavia, solo un individuo di loro \u00e8 stato fotografato tra l'agosto 2006 e l'aprile 2007 e non sono stati trovati segni di altri leopardi durante le indagini condotte su un'area di 296,9 km\u00b2. La base locale di prede potrebbe ospitare 4-10 individui, ma il bracconaggio e il disturbo causato dall'allevamento del bestiame, dalla raccolta di piante e funghi commestibili, dalla deforestazione e dagli incendi indotti dall'uomo sono cos\u00ec alti da superare i limiti di tolleranza dei leopardi. Durante le indagini nel 2013-2014, le trappole fotografiche hanno registrato i leopardi in 24 localit\u00e0 nel sud dell'Armenia, di cui 14 nei monti Zangezur.\nSuddivisione amministrativa.\nLa provincia \u00e8 suddivisa in 108 comuni, dei quali 7 sono considerate citt\u00e0:"}
{"id": "1669726", "revid": "36426", "url": "https://it.wikipedia.org/wiki?curid=1669726", "title": "Chiesa di San Jacopo dei Templari", "text": ""}
{"id": "1669729", "revid": "169529", "url": "https://it.wikipedia.org/wiki?curid=1669729", "title": "Tverskaja", "text": "Tverskaja \u00e8 una stazione della Metropolitana di Mosca situata sulla Linea Zamoskvoreckaja. \nStoria.\nSecondo i primi progetti, la stazione avrebbe dovuto essere inaugurata nel 1938 insieme al resto del ramo Gor'kovskij della seconda tratta della metropolitana.\nTuttavia, questa idea iniziale fu abbandonata e fu lasciato un tunnel provvisorio nel punto in cui sarebbe poi dovuta sorgere la fermata. All'inizio degli anni sessanta, poi, vi fu un cambiamento nei progetti di sviluppo della metropolitana e nella zona dell'attuale Tverskaja fu progettato un punto di interscambio tra le linee. Di conseguenza, nel 1975, dopo l'apertura della stazione Pu\u0161kinskaja, iniziarono i lavori. Il design della stazione segn\u00f2 il trionfo dell'ingegneria, dato che il tunnel centrale e le banchine furono costruite senza interruzioni del servizio.\nLa stazione si trova al di sotto di Piazza Pu\u0161kin ed in origine era chiamata Gor'kovskaja, in onore di Maksim Gor'kij. La decorazione \u00e8 dedicata alle opere dell'autore, e gli architetti R. Semerd\u017eiev, Boris Ivanovi\u010d Tchor, N. \u0160reter, Viktor Aleksandrovi\u010d \u010cer\u00ebmin e P. Kirju\u0161in fecero del loro meglio per mostrare simultaneamente le forme del costruttivismo rivoluzionario nei pilastri e nel soffitto, lasciando pertanto visibile l'opera ingegneristica. Il marmo bianco fu utilizzato per i pilastri e le mura, mentre per il pavimento fu usato granito rosso. In origine, il fondo della stazione era decorato con una composizione scultorea dedicata ai temi opere di Gor'kij. Tuttavia, nel 1987, dopo l'apertura dell'interscambio con \u010cechovskaja, la composizione fu spostata presso le scale mobili. Il trasbordo verso Pu\u0161kinskaja \u00e8 effettuabile attraverso due passaggi sotto la banchina, e attraverso l'ingresso sotto piazza Pu\u0161kin, condiviso da entrambe le stazioni."}
{"id": "1669734", "revid": "2184720", "url": "https://it.wikipedia.org/wiki?curid=1669734", "title": "Rock DJ", "text": "Rock DJ \u00e8 un brano del cantante inglese Robbie Williams registrato per il suo terzo album \"Sing When You're Winning\" pubblicato come singolo nell'estate del 2000. La canzone \u00e8 quasi interamente basata su un campionamento del brano del 1977 \"It's Ecstasy When You Lay Down Next To Me\" di Barry White.\nIl video.\nIl video prodotto da Vaughan Arnell \u00e8 stato accompagnato subito da pesanti polemiche per via dei suoi contenuti fin troppo espliciti. Nel video il cantante sta ballando sul cubo di una discoteca e per attirare l'attenzione di una bella DJ, interpretata da Lauren Gold, comincia a levarsi i vestiti (il costume, la maglietta, i pantaloni). Quando la DJ continua a non guardarlo, Williams si strappa prima la pelle, poi i singoli muscoli ed infine gli organi interni, fino a rimanere uno scheletro esangue, ma attirando alla fine le attenzioni della donna. Nella sua forma integrale, il video non \u00e8 stato mai trasmesso dai canali tematici (compresa MTV) o comunque non durante la programmazione diurna.\nNonostante ci\u00f2 nel 2001 il video vince l'MTV Video Music Award nella sezione \"migliori effetti speciali\", e nel 2006 si \u00e8 piazzato al settimo posto della speciale classifica di MTV \"Most Groundbreaking Video Ever\"."}
{"id": "1669736", "revid": "1873017", "url": "https://it.wikipedia.org/wiki?curid=1669736", "title": "Campionati mondiali di karate 1996", "text": "La 13\u00aa edizione del campionato mondiale di karate si \u00e8 svolta a Sun City nel 1996. Hanno partecipato 643 karateka provenienti da 72 paesi."}
{"id": "1669738", "revid": "599013", "url": "https://it.wikipedia.org/wiki?curid=1669738", "title": "Lucas Biglia", "text": "Con la nazionale argentina si \u00e8 laureato vicecampione del mondo nel 2014 e vicecampione del Sudamerica nel 2015 e nel 2016.\nBiografia.\nHa origini italiane, in quanto i suoi nonni provenivano dalla provincia di Firenze. \u00c8 soprannominato \"El Principito\".\nCaratteristiche tecniche.\nMediano dotato di notevole tecnica, personalit\u00e0 e visione di gioco. Gode di una grande rapidit\u00e0 di pensiero e buona capacit\u00e0 di creare assist decisivi. \u00c8 inoltre un buon rigorista e tiratore di punizioni.\nCarriera.\nClub.\nArgentinos Juniors.\nLa prima maglia da professionista che veste Lucas Biglia, \u00e8 la maglia dell'Argentinos Juniors, con cui esordisce il 1\u00ba luglio 2004 contro il Talleres C\u00f3rdoba, nella partita d'andata decisiva per la salvezza che viene vinta proprio dall'Argentinos Juniors per 2-1. Dopo aver vinto anche la partita di ritorno sempre per 2-1, l'Argentinos Juniors ottiene la salvezza e quindi a disputare anche la stagione successiva nel massimo campionato argentino. Esordisce nella Primera Divisi\u00f3n argentina il 14 agosto 2004 nella sconfitta per 1-0 contro il Racing Club de Avellaneda. Il 28 novembre 2004 trova il suo primo gol da professionista nella sconfitta per 3-1 contro l'Hurac\u00e1n de Tres Arroyos. Successivamente viene convocato da Hugo Tocalli per partecipare al Campionato sudamericano di calcio Under-20 2005 in Colombia.\nIndependiente.\nDopo aver ottenuto la medaglia di bronzo nel Campionato sudamericano Under-20 insieme all'Argentina U-20, viene acquistato dall'Independiente con il quale esordisce il 26 febbraio 2005 nella sconfitta interna per 1-0 contro il Lan\u00fas. Conclude la sua prima stagione con 11 presenze. Inizia la sua seconda stagione con la maglia dell'Independiente nella partita vinta 4-2 contro il Lan\u00fas. Chiude la Primera Divisi\u00f3n 2005-2006 giocando ogni partita dell'Independiente.\nAnderlecht.\nNel luglio del 2006 viene acquistato dai belgi dell'Anderlecht, freschi campioni del Belgio, sborsando all'Independiente una cifra vicino ai 3 milioni di euro. Quando la squadra vince la Supercoppa del Belgio, lui non si trovava fra i convocati del tecnico. Successivamente riesce a ritagliarsi un posto da titolare nella squadra. A fine campionato, il 12 maggio 2007, segna il suo primo gol in terra belga contro il Brussels, la partita viene vinta 6-0. Il 19 maggio 2007 vince il suo primo campionato belga.\nApre la sua seconda stagione con l'Anderlecht vincendo la Supercoppa; in quest'edizione rimane in panchina. In questa stagione vince anche la Coppa del Belgio ma non il campionato, vinto dallo Standard Liegi. Conclude la stagione con 42 presenze. Nella terza stagione all'Anderlecht non vince alcun titolo, chiudendo l'annata con 34 presenze e 3 gol. Nelle successive quattro stagioni vince altri tre campionati e altre due Supercoppe, per un totale di quattro Campionati belga, una Coppa del Belgio e tre Supercoppe del Belgio. Nel luglio del 2013 lascia l'Anderlecht dopo sette stagioni e dopo aver disputato 314 partite con la maglia \"Paars-wit\".\nLazio.\nNel corso dell'estate 2013, si trasferisce alla Lazio firmando un accordo di 5 anni. Esordisce il 18 agosto, nella gara di Supercoppa italiana che la sua nuova squadra perde contro la Juventus (4-0). La settimana seguente fa invece il proprio debutto in Serie A, nella partita con l'Udinese. Segna il primo gol in Italia il 22 dicembre, nella sconfitta (per 4-1) in casa dell'Hellas Verona. Promosso titolare nel ruolo di regista, al termine della stagione 2014-15 disputa la finale di Coppa Italia in cui i romani si arrendono alla Juventus. In seguito alla cessione di Stefano Mauri, diviene il capitano biancoceleste. La prima gara con la fascia al braccio coincide con un altro trofeo perso, sempre ad opera dei bianconeri: la Supercoppa italiana 2015, che vede i torinesi imporsi per 2-0. Il 1\u00ba ottobre seguente trova la prima rete con il club in campo europeo, contribuendo alla vittoria in Europa League contro il Saint-\u00c9tienne. Nella sfida con l'Atalanta del 21 agosto 2016, raggiunge le 100 presenze con i biancocelesti. Lascia la Lazio al termine della stagione 2016-2017, dopo aver perso in finale di Coppa Italia contro la Juventus.\nMilan.\nDopo il quadriennio nella capitale, il 16 agosto 2017 l'argentino si trasferisce al Milan per 17 milioni pi\u00f9 3 di bonus, firmando un contratto di tre anni sino al 2020. Il 10 febbraio 2018 segna la sua prima rete con il club nella partita contro la , siglando il gol del momentaneo 3-0 (partita finita poi 4-0). Ritorna al gol su calcio di punizione nella stagione successiva, allo Stadio Bentegodi contro il , segnando il vantaggio dell'1-0 (partita terminata 2-1 per i rossoneri). Durante il derby di Milano del 17 marzo 2019, vinto 3-2 dall', Biglia \u00e8 protagonista di una lite nata sulla panchina rossonera con il compagno di squadra Franck Kessi\u00e9. I giocatori si scusano reciprocamente dopo la gara, nonostante questo la societ\u00e0 punisce entrambi i giocatori con una multa. Nella stagione 2019-2020 finisce ai margini della squadra, dopo che gi\u00e0 nell'annata precedente il suo impiego era diminuito, anche a causa di persistenti infortuni. Dopo tre stagioni complessivamente deludenti, non vedendosi rinnovare il contratto, il giocatore lascia il club rossonero.\nFatih Karagumruk.\nIl 14 settembre 2020, dopo essere rimasto svincolato, firma per il , club neopromosso in S\u00fcper Lig, il massimo campionato turco. Alla sua seconda partita con la maglia della squadra, inizia ad indossarne la fascia di capitano. \nNazionale.\nGiovanile.\nNel 2003 fa parte della nazionale argentina Under-17 che si aggiudica il campionato sudamericano di categoria in Bolivia; il giocatore in tale occasione scende in campo in una singola partita. Grazie alla vittoria del torneo, nello stesso anno partecipa anche al campionato mondiale Under-17 in Finlandia, dove disputa 3 partite mettendo a segno una rete; nella rassegna l'Argentina si piazza al terzo posto.\nNel 2005 partecipa sia al campionato sudamericano Under-20 del 2005 in Colombia sia al campionato mondiale Under-20 nei Paesi Bassi; nella prima competizione la nazionale argentina si piazza terzo posto, qualificandosi al campionato del mondo, che poi vincer\u00e0 a luglio dello stesso anno.\nMaggiore.\nIl 9 febbraio 2011, all'et\u00e0 di 25 anni, scende in campo per la prima volta con la maglia della nazionale maggiore argentina in occasione dell'amichevole vinta per 2-1 contro il Portogallo.\nA luglio 2011 Biglia partecipa alla Coppa America in Argentina. Gioca la sua prima partita in occasione dell'ultima partita della fase a gironi, vinta per 3-0 contro la Costa Rica. Scende in campo anche in occasione del quarto di finale contro l'Uruguay, da cui l'Argentina viene eliminata ai tiri di rigore con il risultato di 4-5.\nNel 2014 viene inserito nella selezione dei 23 giocatori che parteciperanno al campionato del mondo del 2014 in Brasile. Gioca la sua prima partita in un campionato del mondo il 15 giugno 2014, in occasione della vittoria per 2-1 contro la Bosnia ed Erzegovina, subentrando all'87\u00ba minuto di gioco. Entra in campo nei minuti conclusivi anche nelle due successive sfide, contro e , e durante i supplementari della partita vinta contro la , valida per gli ottavi di finale, mentre disputa integralmente, dal primo minuto di gioco, il quarto di finale contro il , la semifinale vinta ai tiri di rigore contro i e la finale del 13 luglio 2014, in cui l'Argentina viene sconfitta per 1-0 dalla Germania dopo i tempi supplementari.\nIl 27 maggio 2015 viene inserito nella lista dei 23 giocatori convocati per la Coppa America 2015 in programma in Cile. Scende in campo in occasione in tutte le partite dell\"'Albiceleste\", iniziando dalle tre della fase a gironi, contro il Paraguay, l' e la Giamaica. Schierato come titolare anche nel quarto di finale contro la del 26 giugno successivo, sbaglia uno dei tiri di rigore della serie, ma l'Argentina batte, qualificandosi per le semifinali, i colombiani dal dischetto per 5-4 (0-0 dopo i tempi supplementari). Il 30 giugno disputa la semifinale vinta dall'Argentina contro il Paraguay per 6-1. Il 4 luglio 2015 perde la finale contro i padroni di casa del Cile: conclusa con un pareggio a reti bianche la sfida dopo 120 minuti di gioco, gli argentini escono sconfitti dalla serie di tiri di rigore con il risultato di 4-1.\nIl 17 novembre 2015, in occasione della partita di qualificazione al contro la Colombia vinta per 1-0, Biglia mette a segno il suo primo gol con la maglia della nazionale argentina. Sar\u00e0 la sua unica marcatura con la maglia dell\"'Albiceleste\".\nIl 31 maggio 2016 viene convocato per la Coppa America Centenario negli Stati Uniti. Dopo aver subito un infortunio pochi giorni prima l'inizio del torneo, che ne mettono in dubbio la partecipazione al torneo, il giocatore esordisce nella manifestazione il 15 giugno 2016, in occasione della terza partita della fase a gironi vinta, per 3-0, contro la Bolivia, subentrando al compagno di squadra \u00c9ver Banega all'inizio del secondo tempo. Il 27 giugno successivo perde per la terza volta in tre anni una finale: il vince, ai tiri di rigore, la partita conclusiva del torneo, aggiudicandosi il titolo sudamericano; Biglia, uno dei calciatori argentini designati per calciare dagli undici metri, fallisce il proprio tiro dal dischetto.\nViene poi convocato per il campionato del mondo del 2018, dove gioca solo una partita (la prima della sua squadra), quella pareggiata per 1-1 contro l'Islanda). Al termine della competizione lascia la nazionale.\nStatistiche.\nPresenze e reti nei club.\n\"Statistiche aggiornate all'11 settembre 2021.\""}
{"id": "1669740", "revid": "38427", "url": "https://it.wikipedia.org/wiki?curid=1669740", "title": "Syunik'", "text": ""}
{"id": "1669743", "revid": "547034", "url": "https://it.wikipedia.org/wiki?curid=1669743", "title": "Capoluogo (Sasso Marconi)", "text": "Capoluogo \u00e8 la circoscrizione amministrativa territoriale pi\u00f9 importante del comune di Sasso Marconi, in Emilia-Romagna. Essa comprende l'agglomerato urbano di Sasso Marconi, l'abitato di Borghetti a nord e le colline occidentali sovrastanti il centro abitato fino allo spartiacque di Mongardino.\nGeneralit\u00e0.\n\u00c8 collegato alla citt\u00e0 di Bologna da una rete suburbana di autobus ed \u00e8 servito da una stazione ferroviaria lungo la Ferrovia Porrettana.\nNotevole \u00e8 la zona industriale, composta da numerose aziende attive soprattutto nel settore metalmeccanico, del packaging e della gomma.\nAmministrazione.\nL'attuale giunta di frazione, ha come presidente Lina Da Ros.\nGli altri membri della giunta di frazione sono: \nAbitanti al 31/12/2020: 6520\nSede: sala Polivalente (via Ponte Albano 37)\nContatti: [] "}
{"id": "1669750", "revid": "149485", "url": "https://it.wikipedia.org/wiki?curid=1669750", "title": "N\u00f3ra Barta", "text": "Specializzata nelle gare dal trampolino ha vinto una medaglia d'argento e due di bronzo agli Europei. Ha rappresentato l' ai Giochi olimpici estivi di , , e ."}
{"id": "1669751", "revid": "148562", "url": "https://it.wikipedia.org/wiki?curid=1669751", "title": "Covarianti", "text": ""}
{"id": "1669753", "revid": "1442080", "url": "https://it.wikipedia.org/wiki?curid=1669753", "title": "Nicol\u00e1s Pareja", "text": "Caratteristiche tecniche.\nGioca come difensore centrale, possiede una buona personalit\u00e0, nell'impostare l'azione e portare su palla essendo dotato tecnicamente. Abile nel gioco aereo e negli inserimenti su palla inattiva, inoltre si destreggia bene sui calci piazzati.\nCarriera.\nClub.\nArgentinos Jrs, Anderlecht, Spartak Mosca, Espanyol, Siviglia e Atlas Guadalajara.\nIn precedenza ha vestito le maglie di Argentinos Juniors, Anderlecht, Espanyol che lascia nell'estate del 2010 per passare allo , dove rimane per tre stagioni in Russia per poi trasferirsi il 4 luglio 2013 in prestito con diritto di riscatto al Siviglia.\nIl 23 giugno 2014 viene riscattato interamente dalla societ\u00e0 andalusa per 2,5 milioni di euro, firmando un contratto triennale. Il 3 gennaio 2015 segna su punizione nella partita di campionato contro il Celta Vigo la sua prima rete in maglia andalusa. Il 23 aprile 2015 durante la sfida di UEFA Europa League contro lo Zenit, riporta la rottura del legamento crociato anteriore e distorsione di secondo grado del legamento laterale esterno del ginocchio destro, che lo costringer\u00e0 ad uno stop di almeno 6 mesi. Il 22 agosto 2016, prolunga il suo contratto per altre tre stagioni, fino al giugno 2019 con il club andaluso. Nell'estate 2017 complice l'addio di Iborra, diventa ufficialmente il nuovo capitano dei \"Rojiblancos\".. Il 24 agosto 2018 rescinde il suo contratto con la societ\u00e0 andalusa. Complessivamente in cinque anni di militanza con il Siviglia, ha giocato 121 partite segnando 3 reti..\nIl 26 agosto 2018 viene ingaggiato dai messicani dell'Atlas.\nNazionale.\nCon la nazionale argentina Olimpica ha vinto la medaglia d'oro ai Giochi olimpici di Pechino 2008.\nDebutta ufficialmente con la \"Seleccion\" il 17 novembre 2010 giocando titolare 90\u00ba nell'amichevole vinta (1-0) contro il Brasile.\nIl 1\u00ba giugno 2011 viene inserito dal C.T. Batista nella lista dei 26 pre-convocati in vista della Coppa America..\nTorna in nazionale, nell'agosto del 2017 a distanza di oltre sei anni, dall'ultima convocazione.\nStatistiche.\nPresenze e reti nei club.\n\"Statistiche aggiornate al 17 marzo 2019.\""}
{"id": "1669756", "revid": "2091899", "url": "https://it.wikipedia.org/wiki?curid=1669756", "title": "Santa Barbara (Ceraso)", "text": "Santa Barbara \u00e8 la maggiore frazione del comune di Ceraso, in provincia di Salerno.\nStoria.\nIl villaggio, nella fisionomia attuale, si form\u00f2 intorno all'anno mille. Uno scavo archeologico del 1985, curato dalla Soprintendenza archeologica di Salerno, ha portato alla luce dei reperti risalenti al periodo lucano-greco (IV-V sec. a.C.), oltre a blocchi lapidei lavorati appartenenti a mura di cinta, contemporanee a quelle veline.\nTale scoperta, potrebbe portare a retrodatare la presenza umana stabile nel sito, portando a ipotizzare che il successivo sviluppo del borgo, con l'arrivo dei monaci italo-greci, sia dovuto proprio alla sua antica importanza\nGeografia fisica.\nS.Barbara \u00e8 situata presso le pendici del monte Gelbison (1.705m s.l.m.), al centro del Cilento e del suo parco nazionale, a 3\u00a0km a sud di Ceraso, sulla strada provinciale che da Vallo della Lucania conduce ad Ascea e Velia, passando per le frazioni ascitane di Mandia, Catona e Terradura. Conta una piccola contrada di nome Isca, situata sulla confluenza del torrente Bruca e del torrente di Mandia che d\u00e0 origine alla Fiumarella.\nSanta Barbara dista 7\u00a0km da Vallo della Lucania, 16 da Ascea, 18 da Velia e circa 80 da Salerno. A circa 3,5\u00a0km, a nord di Ceraso, si trova l'omonimo svincolo della strada a scorrimento veloce variante della SS 18, che corre da Salerno - Battipaglia - Paestum - Agropoli - Vallo della Lucania, verso Palinuro - Policastro - Sapri."}
{"id": "1669760", "revid": "287204", "url": "https://it.wikipedia.org/wiki?curid=1669760", "title": "Nora Barta", "text": ""}
{"id": "1669762", "revid": "287204", "url": "https://it.wikipedia.org/wiki?curid=1669762", "title": "Salita al Calvario", "text": "La salita al Calvario \u00e8 un episodio della passione di Ges\u00f9 narrato nei Vangeli canonici (Matteo ; Marco ; Luca ; Giovanni ).\nL'episodio.\nLa vicenda \u00e8 raccontata brevemente dai Vangeli e ampliata particolarmente da Luca. Dopo la sentenza di condanna, Cristo, deriso e sanguinante, venne spogliato del mantello di porpora che gli era stato posto sulle spalle per scherno, rivestito con i suoi panni e caricato della croce. \nSecondo l'uso romano, infatti, l'esecuzione doveva avvenire fuori citt\u00e0 lungo una strada particolarmente frequentata e il condannato doveva portarvi la propria croce, o almeno la sua traversa orizzontale, detta \"patibulum\". \nLa localizzazione fuori porta era ancora pi\u00f9 significativa alla luce delle leggi ebraiche che prescrivevano l'esecuzione fuori dell'accampamento sia per i bestemmiatori sia per i violatori del sabato, due accuse spesso rivolte a Ges\u00f9 dai farisei. Proprio l'accusa di bestemmia era stata utilizzata dal sinedrio per condannare a morte Ges\u00f9. Nel vangelo di Marco, il primo ad essere redatto, questa connessione sembra essere suggerita deliberatamente con la scelta del verbo greco \"exago\" per descrivere l'azione di \"condurre fuori\" Ges\u00f9. Questa \u00e8 la prima e unica volta che questo verbo viene utilizzato da Marco e proprio questo \u00e8 il verbo utilizzato dalla LXX, la versione greca dell'antico testamento utilizzata dagli evangelisti, quando si ordina di condurre fuori dall'accampamento i bestemmiatori e i violatori del sabato prima di lapidarli. La scelta del verbo ottiene un rilievo ancora maggiore dall'indeterminatezza del luogo da cui Ges\u00f9 \u00e8 allontanato: il vangelo sottolinea una espulsione, un rigetto.\nIl Golgota si trova a nord di Gerusalemme e vi si accedeva uscendo dalla Porta di Gennath (o \"Porta dei Giardini\"), i cui resti sono stati ritrovati circa a met\u00e0 strada fra il pretorio e il Golgota. Dalla porta passava una delle strade principali in direzione delle citt\u00e0 di Cesarea e Giaffa e ci\u00f2 garantiva la massima pubblicit\u00e0 dell'esecuzione.\nSecondo il Vangelo di Giovanni, all'uscita del tribunale Ges\u00f9 si avvi\u00f2, portando la croce, verso il monte Calvario (detto anche Golgota), dove fu crocifisso (\"\"Allora\" [Pilato] \"lo consegn\u00f2 loro perch\u00e9 fosse crocifisso. Essi allora presero Ges\u00f9 ed egli, portando la croce, si avvi\u00f2 verso il luogo del Cranio, detto in ebraico G\u00f2lgota, dove lo crocifissero e con lui altri due, uno da una parte e uno dall'altra, e Ges\u00f9 nel mezzo\"). &lt;br&gt;\nSecondo i Vangeli sinottici, all'uscita della citt\u00e0, i soldati costrinsero un uomo chiamato Simone di Cirene, che rientrava casualmente in citt\u00e0 proprio in quel momento, a caricarsi addosso la croce e a sorreggere il suo peso sulle spalle al posto dello stesso Ges\u00f9 sino al luogo dell'esecuzione; grazie al suo sostegno, Ges\u00f9 pot\u00e9 evitare che il carico del patibulum gravasse sulle spalle e sulla schiena che erano gi\u00e0 state ferite dalla severa flagellazione che aveva subito. Marco (e solo lui) specifica che Simone era il padre di Alessandro e Rufo, come se i suoi figli fossero ben noti ai suoi lettori e potessero confermare i fatti. Questo dettaglio si chiarisce supponendo che il Rufo, che Paolo saluta nella Lettera ai Romani (16,12), sia proprio il figlio di Simone e tenendo presente che il vangelo di Marco, o almeno una prima bozza, potrebbe essere stato scritto a Roma. Tutta la famiglia, quindi, avrebbe aderito al cristianesimo e forse Simone non cerc\u00f2 di sottrarsi alla croce di Ges\u00f9 perch\u00e9 gi\u00e0 ne aveva ascoltato la predicazione.\nIn mezzo alla folla che seguiva il condannato c'erano delle donne che piangevano e solo Luca riporta le parole rivolte a loro da Ges\u00f9, esortandole a versare le loro lacrime non su di lui ma sulla sorte che sarebbe capitata a loro stesse e ai loro figli. L'accenno al popolo piangente potrebbe essere una allusione di Luca alla profezia di Zaccaria (12, 10-12), letta in riferimento a Cristo anche nel vangelo di Giovanni (19,37) e nell'Apocalisse (1,7). Le parole di Ges\u00f9, invece, alludono alle tremende sofferenze della popolazione di Gerusalemme durante l'assedio romano, raccontate da Giuseppe Flavio.\nGli autori del \"Nuovo Grande Commentario Biblico\" sottolineano come \"Giovanni non riporta nessuno degli episodi avvenuti durante il tragitto verso il luogo della crocifissione, contenuti negli altri vangeli\". Dato che Giovanni descrive l'avviarsi di Ges\u00f9 verso il calvario con la croce in spalla, ma non riporta l'incontro col Cireneo, gli stessi studiosi suppongono che l'evangelista non fosse a conoscenza di tale tradizione o, a livello teologico, che Giovanni \"scelse di far portare la croce a Ges\u00f9 per significare che egli aveva ancora il pieno controllo del proprio destino\"."}
{"id": "1669768", "revid": "439868", "url": "https://it.wikipedia.org/wiki?curid=1669768", "title": "Borgonuovo-Pontecchio", "text": "Borgonuovo-Pontecchio \u00e8 una circoscrizione amministrativa territoriale del comune di Sasso Marconi, in Emilia-Romagna. La frazione comprende la parte settentrionale del comune di Sasso Marconi, al confine con il comune di Casalecchio di Reno immediatamente a nord e il comune di Bologna a est oltre il fiume Reno.\nDescrizione.\n\u00c8 il secondo principale agglomerato urbano del comune dopo quello di capoluogo, protagonista di un notevole boom edilizio ed economico-industriale nel corso degli ultimi vent'anni del Novecento. La circoscrizione \u00e8 composta dall'unione dei due centri principali: Borgonuovo, sede dell'amministrazione di frazione, e Pontecchio Marconi. Il primo \u00e8 un grande centro industriale e residenziale dotato di moderne infrastrutture e di un'area commerciale (Centro commerciale Borgonuovo) dalle dimensioni ragguardevoli nonostante le dimensioni del centro abitato, il secondo \u00e8 un borgo rurale di pi\u00f9 antica formazione che ospita una chiesa parrocchiale risalente al XVI secolo, gi\u00e0 citata nelle cronache dell'epoca. Entrambi i centri sono dotati di un buon collegamento con la citt\u00e0 di Bologna mediante una linea di autobus e di due fermate ferroviarie lungo la Ferrovia Porrettana."}
{"id": "1669770", "revid": "599013", "url": "https://it.wikipedia.org/wiki?curid=1669770", "title": "Jos\u00e9 Antonio Castro Gonz\u00e1lez", "text": "Carriera.\nDurante il draft invernale del 2012, passa all'Atlante dal San Luis."}
{"id": "1669772", "revid": "767487", "url": "https://it.wikipedia.org/wiki?curid=1669772", "title": "Nicol\u00e1s Frutos", "text": "Carriera.\nDopo essere stato il miglior realizzatore del torneo Apertura 2005 con l'Independiente, \u00e8 passato all'Anderlecht. La sua permanenza nel club belga oltre che da numerosi gol."}
{"id": "1669773", "revid": "1718925", "url": "https://it.wikipedia.org/wiki?curid=1669773", "title": "Piotrk\u00f3w Trybunalski", "text": "Piotrk\u00f3w Trybunalski () \u00e8 una citt\u00e0 polacca del voivodato di \u0141\u00f3d\u017a.\nStoria.\nDurante l'invasione della Polonia, all'inizio della seconda guerra mondiale, la citt\u00e0 fu sede di feroci combattimenti tra l'armata polacca e quella tedesca. Nei successivi sei anni, fu occupata dalla Germania nazista che gi\u00e0 nell'ottobre 1939 vi stabil\u00ec un ghetto da cui nell'ottobre 1942 la quasi totalit\u00e0 della popolazione ebraica della citt\u00e0 sar\u00e0 inviata a morire al campo di sterminio di Treblinka."}
{"id": "1669776", "revid": "95178", "url": "https://it.wikipedia.org/wiki?curid=1669776", "title": "Palazzo Bonifacio", "text": ""}
{"id": "1669779", "revid": "599013", "url": "https://it.wikipedia.org/wiki?curid=1669779", "title": "Germ\u00e1n Villa", "text": ""}
{"id": "1669780", "revid": "95178", "url": "https://it.wikipedia.org/wiki?curid=1669780", "title": "Palazzo Bonifacia", "text": ""}
{"id": "1669785", "revid": "1305772", "url": "https://it.wikipedia.org/wiki?curid=1669785", "title": "Try (Nelly Furtado)", "text": "Try \u00e8 il secondo singolo della cantante canadese Nelly Furtado estratto dal suo secondo album, \"Folklore\".\nIl brano \u00e8 stato utilizzato nel telefilm \"Smallville\", nell'episodio \"Messaggi assassini\", e nel telefilm \"Joan of Arcadia\", nell'episodio \"Momenti difficili\".\nVideo.\nIl video \u00e8 stato diretto da Sophie Muller ed \u00e8 ambientato in una piccola fattoria in legno posta in un ambiente innevato e montuoso, al tempo del colonialismo portoghese. Appare un attore insieme alla cantante, che mostra le difficolt\u00e0 del rapporto tra i due.\nNel 2007 il video \u00e8 stato incluso nel \"Loose Mini DVD\"."}
{"id": "1669787", "revid": "108148226", "url": "https://it.wikipedia.org/wiki?curid=1669787", "title": "Vayots Dzor", "text": "Vayots Dzor () \u00e8 una provincia dell'Armenia di circa 55.800 abitanti (2007) che ha come capoluogo Yeghegnadzor. La provincia mette insieme i precedenti distretti di Yeghegnadzor e Vajk.\nVayots Dzor confina a nord con la provincia di Gegharkunik, a nord-est con l'Azerbaigian, a est con la provincia di Syunik, sud con l'enclave azera di Nakhchivan e a ovest con la provincia di Ararat.\nSuddivisione amministrativa.\nLa provincia \u00e8 suddivisa in comuni, dei quali 3 sono considerate citt\u00e0:"}
{"id": "1669790", "revid": "984922", "url": "https://it.wikipedia.org/wiki?curid=1669790", "title": "Stazione meteorologica di Assisi", "text": "La stazione meteorologica di Assisi \u00e8 la stazione meteorologica di riferimento per la localit\u00e0 di Assisi.\nCoordinate geografiche.\nLa stazione meteorologica si trova nell'area climatica dell'Italia centrale, nell'Umbria, in provincia di Perugia, nel comune di Assisi, a 424 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +5,0\u00a0\u00b0C; quella del mese pi\u00f9 caldo, luglio, \u00e8 di +23,5\u00a0\u00b0C ."}
{"id": "1669792", "revid": "775372", "url": "https://it.wikipedia.org/wiki?curid=1669792", "title": "Deliberazione", "text": "Una deliberazione (nel linguaggio comune anche delibera), in diritto, \u00e8 l'atto giuridico imputato ad un organo collegiale.\nDescrizione.\nProprio perch\u00e9 imputata al collegio, ma non alle singole persone che lo compongono, la deliberazione si distingue dalla \"convenzione\", imputata invece ai singoli soggetti che l'hanno conclusa. Inoltre, mentre la convenzione pu\u00f2 essere conclusa solo con il consenso di tutte le parti, la deliberazione pu\u00f2 essere assunta anche con il consenso di una parte soltanto dei componenti il collegio. Infatti, per la validit\u00e0 della deliberazione, le norme che disciplinano il funzionamento del collegio richiedono che la stessa riceva il voto favorevole di una quota dei componenti (il cosiddetto \"quorum funzionale\") di solito inferiore alla totalit\u00e0.\nI soggetti.\nSono deliberazioni gli atti degli organi collegiali pubblici e privati; secondo la natura e le competenze di tali organi, le loro deliberazioni possono essere atti di diritto privato, atti normativi, provvedimenti o atti endoprocedimentali.\nNel mondo.\nItalia.\nNell'ordinamento amministrativo italiano sono particolarmente note le deliberazioni delle giunte e dei consigli regionali, provinciali e comunali. Fino ad un recente passato era adottata con deliberazione di giunta la maggior parte degli atti amministrativi di questi enti. Oggi, invece, a seguito delle riforme amministrative degli anni novanta del secolo scorso, con deliberazione degli organi politici sono adottati i soli atti di indirizzo politico-amministrativo e gli altri atti riservati a tali organi, mentre i rimanenti atti amministrativi sono di competenza dei dirigenti (e sono per lo pi\u00f9 denominati \"determinazioni\" o, nel linguaggio corrente, \"determine\"). In particolare, sono tuttora approvati con deliberazione i bilanci dell'ente, i regolamenti e gli strumenti di pianificazione (ad esempio i piani regolatori), il cui testo viene allegato alla deliberazione stessa \"per farne parte integrante e sostanziale\" (secondo la formula tradizionalmente utilizzata)."}
{"id": "1669793", "revid": "15756", "url": "https://it.wikipedia.org/wiki?curid=1669793", "title": "J\u016b \u014d sei", "text": " \u00e8 un manga scritto e illustrato da Natsumi Itsuki. Una serie televisiva anime \u00e8 stata adattata e prodotta da Bones dal 2006 in Giappone e trasmessa su Fuji TV.\nTrama.\nLa storia inizia nel 2436 AD, a circa 150 anni luce dalla terra, due giovani gemelli, Thor e Rai, vivono sulla colonia spaziale Juno. Un giorno tornano a casa e scoprono che i loro genitori sono stati uccisi e per ragioni sconosciute vengono rapiti e portati su una colonia lontana chiamata Chimera, conosciuta anche come \"Pianeta del re delle bestie\" (J\u016b \u014c Sei), un mondo popolato da creature mostruose come enormi piante carnivore. Attaccati da un gruppo di abitanti di Chimera, riusciti a sconfiggerli, i due restano vittime di una verasona e riesce a salvarsi solo Thor, mentre Rai muore. Portato ad uno dei quattro ring del pianeta, l'Ochre ring, viene scelto da Tiz come suo futuro marito.\nA causa di Terzo, sostiene e vince l'incontro con il top dell'ochre ring, riuscendo a vincere e diventando quindi il capo del ring, conosciuto come \"Falco d'Argento\". Quattro anni dopo, viene contattato da Yuuki, nuovo top del sun ring, preoccupato per i continui massacri compiuti dal Blanc Ring, che ha nominato da poco un nuovo Top, che scoprir\u00e0 essere Zagi, colui che anni prima aveva aiutato lui e suo fratello. Thor si innamora poi del secondo di Zagi, Karin, che morir\u00e0 poco tempo dopo per mano di Terzo. Credendo che il colpevole fosse Zagi, Thor sostiene un combattimento con lui vincendolo: per questo riceve la nomina di Ju oh. Portato sulla Dagger Pagoda, si incontra con Odin e viene a sapere la verit\u00e0 su se stesso e del perch\u00e9 Odin avesse ucciso i suoi genitori.\nMentre parla assieme a Tiz, Odin, ferito dal professore che lo assiste, attiva il sistema di accelerazione di Chimera. Per fermarlo Thor assieme a Terzo si reca ad Hercane, per fermare l'operazione Valkyrie. Nell'operazione restano coinvolti lo stesso Terzo e il professore di Odin. Alla fine per\u00f2 il sistema di accelerazione viene fermato, con la distruzione del sistema Valkirye."}
{"id": "1669795", "revid": "1598370", "url": "https://it.wikipedia.org/wiki?curid=1669795", "title": "Rodmell", "text": "Rodmell \u00e8 una piccola cittadina del Regno Unito, che si trova nell'East Sussex, nel sud dell'Inghilterra. \n\u00c8 per lo pi\u00f9 abitata da pensionati. Nella parte pi\u00f9 bassa, perch\u00e9 estesa lungo il fianco di una collina, vi si trova la chiesa con annesso il cimitero, una scuola, un pub e la casa ove soggiorn\u00f2 la scrittrice Virginia Woolf. Ai piedi della cittadina scorre il fiume Ouse ove la stessa si tolse la vita."}
{"id": "1669796", "revid": "22475", "url": "https://it.wikipedia.org/wiki?curid=1669796", "title": "For\u00e7a", "text": "For\u00e7a \u00e8 una canzone della cantante canadese Nelly Furtado, estratta come terzo singolo dal suo secondo album, \"Folklore\".\nIl ritornello \u00e8 cantato interamente in portoghese mentre il resto del brano \u00e8 in inglese.\n\u00c8 stata scelta come canzone ufficiale del Campionato europeo di calcio 2004 svoltosi in Portogallo."}
{"id": "1669799", "revid": "110157", "url": "https://it.wikipedia.org/wiki?curid=1669799", "title": "Chiesa di San Michele Arcangelo (Buriano)", "text": "La chiesa di San Michele Arcangelo \u00e8 un luogo di culto cattolico che si trova a Buriano, frazione di Quarrata, in provincia di Pistoia.\nStoria.\nL'edificio \u00e8 di origine romanica, e fu costruito probabilmente su un precedente fortilizio, come testimoniano notevoli resti di muratura visibili nei locali della canonica e della sagrestia.\nLa chiesa, nata come cappella di campagna, fu costruita sopra un guardingo longobardo, che il parroco Don Henny Pietro Innocenti, nel XX secolo, fece riapparire e restaurare, mostrando nuovamente lo splendore delle mura.\nDurante il Settecento la curia di Pistoia concesse l'ampliamento della cappella che venne trasformata nell'attuale struttura; successivamente nel 1853, Nicomede Agati vi costru\u00ec un organo a canne, posto sopra la porta d'ingresso (anch'esso fatto restaurare nel 1996 dal suddetto parroco). La ristrutturazione operata a cura del parroco, ha visto la costruzione del piazzale davanti alla chiesa, i restauri alle strutture interne ed esterne ed anche l'introduzione di opere d'arte di pittori e di scultori locali ed internazionali, come Quinto Martini.\nDi notevole rilievo a tale riguardo \u00e8 la via crucis posta lungo la strada che circonda il complesso, la quale \u00e8 costituita da ben 14 quadri di pittori diversi ed ogni stazione \u00e8 dotata anche di una croce di legno d'ulivo, proveniente da Gerusalemme.\nUltima per data \u00e8 l'immissione della statua in bronzo del \"Buon Pastore\" inaugurata per San Michele Arcangelo nel settembre del 2005.\nOggigiorno il luogo in cui si trova la chiesa ha preso il nome di \"Complesso Monumentale di Buriano\", con la prospettiva di trasformazione in un museo pubblico.\nOrgano a canne.\nSulla cantoria lignea in controfacciata, sostenuta da quattro mensole, si trova l'organo a canne Agati \"opus 419\", costruito nel 1853 e restaurato nel 1990 da Riccardo Lorenzini di Montemurlo.\nLo strumento \u00e8 composto da una cassa lignea di colore bianco, con fregi dipinti in falso rilievo; il prospetto \u00e8 ornato nella parte superiore da eleganti motivi vegetali di legno intagliato e dipinto, nella parte inferiore presenta una facciata a profilo rettilineo di 25 canne di stagno, con labbro superiore a scudo, disposte a cuspide e ali con andamento delle bocche contrario alla cuspide e alle ali. La canna maggiore corrisponde al \"Do 2\" del principale.\nLa consolle \u00e8 a finestra ed ha un'unica tastiera di 50 note con prima ottava scavezza richiamante la seconda, e pedaliera scavezza con prima ottava scavezza, costantemente unita al manuale e priva di registri propri. I registri sono azionati da pomelli disposti in unica colonna alla destra della tastiera. La trasmissione \u00e8 integralmente meccanica. L'organo \u00e8 alimentato da due mantici a cuneo, con alimentazione sia manuale che elettrica."}
{"id": "1669801", "revid": "180559", "url": "https://it.wikipedia.org/wiki?curid=1669801", "title": "Felici insieme", "text": "Felici Insieme (\"\u0421\u0447\u0430\u0441\u0442\u043b\u0438\u0432\u044b \u0412\u043c\u0435\u0441\u0442\u0435\") \u00e8 una sitcom russa lanciata dall'8 marzo 2006 al 1\u00ba marzo 2013 dal canale TNT.\nIl film prende idea dalla commedia americana \"Sposati... con figli\" (\"Married... with children\").\nTrama.\nIl film parla di una \"tipica\" famiglia provinciale russa formata da due coniugi, due figli e un cane.\nIl padre, Ghenadij Bukin \u00e8 un commesso in un negozio di scarpe; sua moglie Dar'a \u00e8 una casalinga che passa la maggior parte del suo tempo davanti alla televisione, guardando riviste di moda e mangiando cioccolatini.\nHanno due figli: Roman, un ragazzo molto intelligente, ma con qualche problema con il sesso opposto e Svetlana una ragazza molto affascinante, ma completamente stupida.\nIn un secondo tempo in famiglia appare anche Sedmoj, uno dei molti figli dei trasandati parenti di Dasha.\nInfine hanno un cane, di nome Baron.\nLa famiglia abita nella citt\u00e0 di Ekaterinburg, in un vecchio palazzo. I coniugi hanno in mente di fare la ristrutturazione gi\u00e0 da tempo, ma non riescono a finanziarsi.\nLa loro vicina \u00e8 Lena, una donna considerata poco attraente (infatti \u00e8 soprannominata \"gallina\" da Genadij), che in tempi diversi convive con Evgenij Stepanov e Anatolij Poleno.\nIl film \u00e8 molto amato in Russia da tutte le generazioni e i suoi attori hanno numerosi fans.\nIl 1\u00ba aprile 2008 \u00e8 iniziata la terza stagione del film.\nPersonaggi.\nGennadij Bukin, detto Gena (interpretato da Viktor Loginov)\n\u00c8 il padre della famiglia. Lavora come venditore di scarpe da donna in un negozio di un grande centro commerciale.\nGli piace mangiare e adora guardare lo sport alla TV.\nDa giovane era considerato un ragazzo molto attraente e noto grazie alla sua bravura in calcio. Gli era stato proposto di trasferirsi a Mosca per giocare in una squadra di prestigio. Prima della partenza ha sposato Dasha, ragazza molto bella con la quale ha avuto un folle romanzo d'amore. Purtroppo, si era rotto una gamba, mandando in frantumi le sue gioiose prospettive di vita e imponendogli di ritornare nella natia Ekaterinburg, dove trascorrer\u00e0 il resto della sua vita. Al ritorno trov\u00f2 l'amata moglie che lo aspettava, ormai incinta. Da questo \u00e8 cominciata la loro vita alla quale dovevano abituarsi.\nDar'a Bukina, detta Dasha (interpretata da Natal'a Bo\u010dkar\u00ebva)\n\u00c8 la moglie di Gena, una donna estremamente pigra.\nIn teoria dovrebbe essere casalinga, ma non \u00e8 in grado di cucinare e non ha idea di cosa sia un negozio di alimentari. Per questo la famiglia \u00e8 sempre affamata e il marito si accanisce su di lei.\nAma la TV, i cioccolatini, i romanzi d'amore, le riviste di moda ecc, che compra naturalmente con i soldi del marito. Fuma.\nRoman Bukin, detto Roma (interpretato da Aleksandr Jakin)\n\u00c8 un ragazzo intelligente, ma ha perennemente dei problemi con il sesso femminile. Tutte le sue storie d'amore sono finite molto male.\n\u00c8 egoista, scherza in continuazione la sorella e spende i soldi del padre.\nSvetlana Bukina, detta Sveta (interpretata da Dar'a Sagalova)\n\u00c8 molto carina ma \u00e8 stupida: sa scrivere a malapena, legge con fatica, fa confusioni con i proverbi e le espressioni idiomatiche non sapendone il significato.\nL'unica cosa che ha in testa sono i ragazzi, tra i quali \u00e8 molto popolare. Ha sempre uno o pi\u00f9 appuntamenti al giorno.\nBaron (interpretato da un cane bernese)\n\u00c8 il cane da guardia della famiglia, ma in caso di pericolo \u00e8 il primo a scappare. Nel film possiamo sentire i suoi pensieri sul mondo e sulle persone che lo circondano.\nSedmoj, detto S\u00ebma (interpretato da Il'ja Butkovskij)\n\u00c8 il figlio dei parenti di Dasha, trasandati e informali, che non si sono neanche degnati di dare un nome normale al bambino chiamandolo con un numero ordinale (Sedmoj in russo significa \"settimo\"). Ma i genitori avevano qualche problema con la matematica: Sedmoj \u00e8 infatti il loro quinto, non settimo figlio.\nCon la sua apparsa in famiglia, nella 121\u00aa puntata in Dasha si risveglia l'istinto materno, Gena vede in S\u00ebma una bocca superflua da sfamare, Roma e Sveta diventano molto gelosi (gi\u00e0 prima Dasha non li degnava di uno sguardo, adesso se ne \u00e8 proprio dimenticata).\nElena Stepanova/Poleno, detta Lena (interpretata da Julia Zacharova)\n\u00c8 una donna considerata poco attraente, per quello i suoi due mariti (si \u00e8 sposata due volte, da qui il doppio cognome) le stavano assieme solo per i tanti soldi che guadagnava in qualit\u00e0 di direttore di banca.\n\u00c8 soprannominata \"gallina\" da Gena, con il quale ha dei rapporti molto poco amichevoli: lei \u00e8 femminista convinta, lui \u00e8 al contrario, estremo maschillista. Elena ha un ruolo prevalentemente di comando nella sua piccola famiglia (non hanno figli), il suo primo marito \u00e8 infatti completamente sottomesso alla sua volont\u00e0, ed \u00e8 Lena che definisce i rapporti e gli interessi della famiglia.\nEvgenij Stepanov, detto Zhenja (interpretato da Aleksej Sekirin)\n\u00c8 il primo marito di Lena, alla quale \u00e8 profondamente sottomesso. Lavora nella sua stessa banca, ma guadagna molti meno soldi. Ha un'amicizia con Gena, ma ogni volta che Zhenja \"comincia ad entrare nella brutta influenza di Gena\" Lena lo porta subito a casa dicendo \"Dobbiamo riguardare i nostri rapporti!\".\nAd un certo punto, Evgenij, stufo di questa vita divorzia e inizia a condurre una vita pi\u00f9 liberale rispetto a quella che condusse negli anni del matrimonio.\nAnatolij Poleno (interpretato da Pavel Savinkov)\n\u00c8 il secondo marito di Lena. Non fa altro che stare a casa spendendo i soldi della moglie nella propria estetica e in altri suoi interessi. Lena spesso lo obbliga ad andare a lavorare, ma Anatolij passa al lavoro al massimo due giorni, poich\u00e9 viene subito licenziato. L'unico lavoro di cui \u00e8 veramente capace \u00e8 quello a letto.\nOgni tanto riesce guadagnare po' di soldi tramite lotterie e giochi d'azzardo, che per\u00f2 spende subito.\nAnatolij ha una stretta amicizia con Gena a cui Lena \u00e8 molto contraria."}
{"id": "1669802", "revid": "173219", "url": "https://it.wikipedia.org/wiki?curid=1669802", "title": "Taddea Visconti", "text": "Biografia.\nEra figlia di Bernab\u00f2 Visconti, signore di Milano, e di sua moglie, Beatrice della Scala. Era la prima di sedici figli ed era la preferita dei genitori. I suoi nonni paterni erano Stefano Visconti, signore di Milano, e Valentina Doria, e i suoi nonni materni erano Mastino II della Scala e Taddea da Carrara.\nIl padre di Taddea, Bernab\u00f2, continuamente in guerra con il papato (per il quale fu scomunicato), fu uno spietato despota, e nel 1385 fu rovesciato dal nipote e dal genero Gian Galeazzo Visconti e in seguito avvelenato nel castello di Trezzo.\nMatrimonio.\nLa Baviera era all'epoca il pi\u00f9 ricco e il pi\u00f9 potente degli stati tedeschi. Bernab\u00f2 riusc\u00ec a garantire a quattro dei suoi figli dei matrimoni con membri della famiglia Wittelsbach. Taddea port\u00f2 una dote di 100.000 ducati d'oro.\nSpos\u00f2 il 12 agosto 1367 il duca Stefano III di Baviera-Ingolstadt.\nL'alleanza tra i Visconti e i Wittelsbach fu suggellata in verit\u00e0 da un doppio matrimonio: oltre a quello tra Taddea e Stefano infatti fu celebrato anche quello di Marco, fratello di Taddea, con Elisabetta di Baviera, cugina di Stefano\nAlla morte del suocero, Taddea divenne nel 1375 duchessa della Baviera superiore.\nL'adeguamento alla vita in Baviera si rivel\u00f2 una sfida difficile per Taddea, spingendola, negli anni successivi, a compiere lunghi viaggi all'estero. Il clima di Monaco non si dimostr\u00f2 salutare per lei, e svilupp\u00f2 una tosse persistente e una febbre ricorrente. Dopo che Stefano III divenne duca, Taddea fu obbligato a partecipare a pi\u00f9 funzioni statali, nonostante la sua salute. Negli anni inizi\u00f2 a fare lunghe visite in patria, portando di solito marito e figli con s\u00e9 e facendo sosta a Milano per visitare la sua famiglia. Visit\u00f2 Roma nel 1378.\nMorte.\nDopo un viaggio a Milano, nel dicembre del 1380, Taddea si ammal\u00f2 gravemente. Quando torn\u00f2 in Baviera, soffriva di febbre, tosse e perdita di peso. La sua salute continu\u00f2 a deteriorarsi e mor\u00ec il 28 settembre 1381 a Monaco di Baviera, all'et\u00e0 di 30 anni. Fu sepolta a Frauenkirche. Quando la notizia della sua morte raggiunse Milano, suo padre, devastato, ordin\u00f2 ai suoi sudditi di indossare abiti da lutto. Meno di quattro anni dopo, sua figlia, Isabella, divenne regina di Francia.\nSuo marito si rispos\u00f2 nel 1401 con Elisabetta di Kleve, figlia del duca di Kleve-Mark Adolfo III, dalla quale non ebbe altri figli.\nDiscendenza.\nTaddea e Stefano ebbero tre figli:"}
{"id": "1669804", "revid": "110157", "url": "https://it.wikipedia.org/wiki?curid=1669804", "title": "Thug by Nature", "text": "Thug by Nature \u00e8 l'album di debutto del rapper Layzie Bone, pubblicato il 20 marzo 2001 sotto la casa discografica Ruthless Records. Il disco usc\u00ec a nome \"L-Burna\", pseudonimo dato al rapper dalla sorella.\n\"Thug by Nature\" \u00e8 un triplo album. Il secondo e il terzo CD contengono in totale 4 brani inediti.\nHa raggiunto la posizione n.43 della \"Billboard 200\" e la n.17 della \"Billboard Top R&amp;B/Hip-Hop Albums\"."}
{"id": "1669806", "revid": "984922", "url": "https://it.wikipedia.org/wiki?curid=1669806", "title": "Stazione meteorologica di Gualdo Tadino", "text": "La stazione meteorologica di Gualdo Tadino \u00e8 la stazione meteorologica di riferimento per la localit\u00e0 di Gualdo Tadino.\nCoordinate geografiche.\nLa stazione meteorologica si trova nell'area climatica dell'Italia Centrale, nell'Umbria, in provincia di Perugia, nel comune di Gualdo Tadino, a 535 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,6\u00a0\u00b0C; quella dei mesi pi\u00f9 caldi, luglio e agosto, \u00e8 di +22,3\u00a0\u00b0C."}
{"id": "1669807", "revid": "1310927", "url": "https://it.wikipedia.org/wiki?curid=1669807", "title": "Federico Higua\u00edn", "text": "Biografia.\nFiglio del calciatore Jorge Higua\u00edn e dell'artista Nancy Zacar\u00edas, \u00e8 il fratello maggiore di Gonzalo Higua\u00edn, anch'egli calciatore.\nCarriera.\nLa sua prima parte di carriera si \u00e8 svolta in club argentini, mentre dal 2012 in club statunitensi, con una piccola parentesi europea nel 2007-2008 al Be\u015fikta\u015f.\nStatistiche.\n\"Statistiche aggiornate al 3 settembre 2018\"."}
{"id": "1669808", "revid": "2184720", "url": "https://it.wikipedia.org/wiki?curid=1669808", "title": "Kids (Robbie Williams e Kylie Minogue)", "text": "Kids \u00e8 un singolo dei cantanti britannici Robbie Williams e Kylie Minogue, pubblicato il 9 ottobre 2000 come secondo estratto dal terzo album in studio di Williams \"Sing When You're Winning\". \u00c8 compreso anche nel settimo album di Kylie Minogue \"Light Years\".\nDescrizione.\nIl brano contiene un campionamento del brano \"Give Me Your Love\" delle Sisters Love. Williams e Guy Chambers scrissero il testo del brano, che decisero sarebbe stato l'ideale per un duetto, che si decise di fare con Kylie Minogue. La versione contenuta nell'album di Robbie Williams \u00e8 differente da quella pubblicata come singolo e vede una parte rappata da Williams stesso, dall'alto contenuto erotico.\nTracce.\nUK CD1\nUK CD2\nInternational CD1\nInternational CD2"}
{"id": "1669809", "revid": "1833487", "url": "https://it.wikipedia.org/wiki?curid=1669809", "title": "Explode", "text": "Explode \u00e8 il quarto singolo estratto dall'album \"Folklore\" della cantante canadese Nelly Furtado.\nLa canzone \u00e8 stata pubblicata in Canada ma non negli Stati Uniti d'America."}
{"id": "1669810", "revid": "125655967", "url": "https://it.wikipedia.org/wiki?curid=1669810", "title": "Arunte (Eneide)", "text": "Arunte (o Arrunte) \u00e8 nella mitologia romana un giovane cacciatore e guerriero etrusco, l'uccisore della volsca Camilla. Citato nel libro XI dell'Eneide, viene ucciso dalla ninfa Opi su ordine della dea Diana, per vendicare la morte della donna guerriera."}
{"id": "1669811", "revid": "28592", "url": "https://it.wikipedia.org/wiki?curid=1669811", "title": "Mikhail Khodorkovsky", "text": ""}
{"id": "1669816", "revid": "773636", "url": "https://it.wikipedia.org/wiki?curid=1669816", "title": "Chiesa di Santo Stefano di Campiglio", "text": "La chiesa di Santo Stefano di Campiglio si trova nei dintorni di Quarrata.\nStoria e descrizione.\nLa chiesa \u00e8 ricordata fin dal secolo XIII, ma fu trasformata nei secoli XVII e XVIII.\nPreceduta da un portico risalente al 1838, conserva all'interno una tela con la \"Vergine assunta col Bambino e santi\" (secolo XVII)."}
{"id": "1669823", "revid": "110157", "url": "https://it.wikipedia.org/wiki?curid=1669823", "title": "Museo della Citt\u00e0 del Messico", "text": "Il Museo della Citt\u00e0 del Messico inaugurato nel 1964 per volere dell'allora Presidente del Messico Adolfo L\u00f3pez Mateos si trova nel centro storico di Citt\u00e0 del Messico.\nIl museo inizia a prendere forma quando nel 1961 viene affidato all'architetto Pedro Ram\u00edrez V\u00e1zquez il compito di restaurare l'antica Casa del Marchese di Santiago di Calimaya. Il palazzo, un gioiello dell'architettura barocca della Nuova Spagna venne costruito nel 1536 per il cugino di Hern\u00e1n Cort\u00e9s, Juan Guti\u00e9rrez Altamirano.\nNel 1781 il palazzo venne fortemente rimaneggiato per opera dell'architetto Francisco Antonio Guerrero y Torres.\nL'esposizione permanente attraverso quattro sale, narra l'evoluzione della citt\u00e0 sin dall'inizio del mondo preispanico fino al XX secolo grazie al supporto di dipinti, mappe e plastici della citt\u00e0.\nDurante l'anno il museo organizza un gran numero di esposizioni temporanee e di convegni riguardanti la citt\u00e0.\nOrganizza anche laboratori per i bambini e visite guidate al centro storico della citt\u00e0."}
{"id": "1669824", "revid": "287204", "url": "https://it.wikipedia.org/wiki?curid=1669824", "title": "Provincia di Ararat", "text": "Ararat () \u00e8 una provincia dell'Armenia di circa 275.100 abitanti (2007), che ha come capoluogo Arta\u0161at. La provincia mette insieme i precedenti distretti di Ararat, Artashat e Masis.\nArarat confina a nord-ovest con la provincia di Armavir, a nord con la provincia di Erevan e la provincia di Kotayk, a est con la provincia di Gegharkunik e di Vayots Dzor, a sud con l'enclave azera di Nakhchivan e a ovest con la Turchia.\nGeografia fisica.\nArarat ha una superficie di 2.090\u00a0km\u00b2 (il 7% della superficie totale di Armenia). Occupa est della parte centrale della moderna Armenia.\nLa provincia si trova nella parte sud-est della pianura Ararat, circondato dalle montagne Yeranus da nord, le montagne di Gegham, Dahnak e Mzhkatar da est, Urts montagne da sud e il fiume Araks da ovest. Le montagne del Yerakh si trovano al centro della provincia. Approssimativamente, il 30% del territorio \u00e8 pianeggiante, mentre il resto \u00e8 dominata da montagne.\nIl punto pi\u00f9 alto della provincia di Ararat \u00e8 il picco Spitakasar delle montagne Gegham con una altezza di 3560 metri. Il punto pi\u00f9 basso \u00e8 a 801 metri a valle Araks.\nAraks, Hrazdan, Azat e Vedi, sono i 4 grandi fiumi che attraverso la provincia.\nIl clima \u00e8 molto diversificato all'interno della provincia. Si spazia tra il clima estremamente arido a bassa pianura e clima freddo e nevoso sulle montagne.\nSuddivisione amministrativa.\nLa provincia \u00e8 suddivisa in 97 comuni (\"hamaynkner\"), dei quali 4 sono considerate citt\u00e0 urbane e 93 sono considerati rurali."}
{"id": "1669827", "revid": "38427", "url": "https://it.wikipedia.org/wiki?curid=1669827", "title": "Vayots' Dzor", "text": ""}
{"id": "1669831", "revid": "599013", "url": "https://it.wikipedia.org/wiki?curid=1669831", "title": "Sebasti\u00e1n Dom\u00ednguez", "text": ""}
{"id": "1669832", "revid": "838137", "url": "https://it.wikipedia.org/wiki?curid=1669832", "title": "Dangling pointer", "text": "Un dangling pointer, o \"puntatore pendente\", nei linguaggi di programmazione, indica un puntatore che si riferisce ad un'area di memoria non pi\u00f9 valida, perch\u00e9 gi\u00e0 liberata o perch\u00e9 il puntatore viene utilizzato all'esterno del contesto di esistenza della variabile cui si riferisce.\nPoich\u00e9 il sistema operativo pu\u00f2 riassegnare e riutilizzare quella data locazione di memoria, l'utilizzo di un dangling pointer porta effetti impredicibili, che vanno dall'errore di segmentazione (sistemi UNIX) o errore di protezione generale (sistemi Windows), con conseguente terminazione dell'applicazione che ha causato l'errore, alla corruzione di dati in memoria.\nAlcune cause di dangling pointer.\nNei linguaggi di programmazione come il C, che prevedono che sia il programmatore ad occuparsi della liberazione della memoria dinamicamente allocata, i puntatori, come tutte le altre variabili, continuano a contenere l'ultimo valore che \u00e8 stato loro assegnato, anche quando questo valore non \u00e8 pi\u00f9 valido.\nQuando ad esempio viene liberata la memoria a cui punta un certo puntatore, non \u00e8 pi\u00f9 possibile utilizzarlo senza riassegnarlo ad un'altra area di memoria.\nUn esempio \u00e8 riportato qui sotto:\nint *i = (int *) malloc(sizeof(int));\nfree(i);\n * ad un'area di memoria valida!\nUn'altra causa di dangling pointer, come detto in precedenza, pu\u00f2 essere l'utilizzo di un puntatore che si riferisce ad una variabile fuori dal contesto di esistenza (o scope) di quest'ultima.\nAd esempio:\n int *i = NULL;\n int cont = 3;\n i = &amp;cont;\n *i = 2; /* equivale a scrivere cont = 2; */\n *i = 200; /* a questo punto cont non \u00e8 pi\u00f9 una variabile valida,\n * quindi i non si riferisce pi\u00f9 ad un'area di memoria valida!\nUn ultimo esempio mostra un altro errore (in realt\u00e0 molto simile al precedente) che frequentemente causa problemi di puntatori pendenti, ovvero il ritornare alla fine di una funzione, l'indirizzo di una variabile locale, non pi\u00f9 valida al di fuori della funzione stessa:\n int *ritornaUnInt()\n int cont = 3;\n return &amp;cont; /* il puntatore a cont non \u00e8 valido al di fuori di questa funzione! */"}
{"id": "1669834", "revid": "1983214", "url": "https://it.wikipedia.org/wiki?curid=1669834", "title": "Daniele Pitteri", "text": "Esperto di comunicazione, dai primi anni Ottanta si occupa di pubblicit\u00e0, comunicazione strategica, industria culturale e media events.\nDopo aver lavorato per circa un decennio nell'organizzazione di grandi eventi culturali, inizia un percorso professionale che lo conduce da un lato ad agire nel mondo della comunicazione d'impresa, collaborando con numerose aziende ed enti pubblici, dall'altro ad impegnarsi nella ricerca universitaria, insegnando comunicazione prima a La Sapienza (1997-2004) e successivamente e a alla Luiss-Guido Carli, alla Federico II di Napoli e allo Iulm di Milano.\nIdeatore e curatore di eventi (fra gli altri \"Dedalus\", \"Trattocontinuo\", \"Casamusica\"), editorialista de \"La Repubblica\" (ed. Napoli), \u00e8 autore di numerose pubblicazioni, fra cui: \"Merci linguaggi e tendenze nei giovani del 2000\" (con Christoph Radl e Gabriele Montagano, Costa&amp;Nolan, 1995), \"Tic Tac Ciak. Il senso del tempo nel racconto del cinema\" (con Alberto Castellano, Mursia, 1995), \"Estetiche Cannibali\" (con C.Radl, Liguori, 1998), \"Polaroid dal pianeta terra\" (Liguori, 1999), \"Fabbriche del desiderio\" (Luca Sossella, 2000), \"Cause Related Marketing\" (con Susanna Picucci e Rosa Maria Villani, FrancoAngeli, 2002),\" La pubblicit\u00e0 in Italia, dal dopoguerra a oggi\" (Laterza, 2002; nuova edizione ampliata 2006); \"Archeologie della pubblicit\u00e0\" (con Paola Papakristo, Liguori, Liguori 2003), \"L'intensit\u00e0 e la distrazione\" (FrancoAngeli, 2006); \"Democrazia elettronica\" (Laterza 2007); \"AdverMarketing: nuove forme di comunicazione d'impresa\" (Carocci 2010); Le formazioni possibili. Esperienze di blended learning nelle piccole imprese (con Amarildo Arzuffi, Ivano Boragine, Guido Capaldo, Franco Angeli, 2011)."}
{"id": "1669835", "revid": "6923", "url": "https://it.wikipedia.org/wiki?curid=1669835", "title": "The Grass Is Green", "text": "The Grass Is Green \u00e8 l'ultimo singolo estratto dal secondo album della cantante canadese Nelly Furtado, \"Folklore\".\nLa canzone \u00e8 stata pubblicata solamente in Germania e non ne \u00e8 stato realizzato nessun video musicale."}
{"id": "1669836", "revid": "92723", "url": "https://it.wikipedia.org/wiki?curid=1669836", "title": "Chiesa di San Pietro (Casalguidi)", "text": "La chiesa di San Pietro \u00e8 una chiesa di Serravalle Pistoiese, che si trova nella frazione di Casalguidi.\nDescrizione.\nL'edificio, documentato dal secolo XII e che fu pieve e collegiata, fu trasformato tra il 1759 e il 1796. Conserva tra le opere di maggior rilievo una tavola raffigurante la \"Madonna col Bambino tra i santi Pietro, Sebastiano, Cosma, Silvestro e Giovannino\" di Leonardo Malatesta (1518), e una tela di Alessio Gemignani, che sintetizza le due devozioni mariane alla Vergine Assunta e a quella del Rosario.\nSi segnalano inoltre gli affreschi nella parte alta della navata e del transetto del pistoiese Pietro Ulivi.\nNell'annessa compagnia del \"Corpus Domini\" si conserva il \"Crocifisso\" ligneo (1954) che viene portato in processione il venerd\u00ec santo in occasione della Festa Bella, che si svolge ogni tre anni e che risale alla fine del secolo XVII."}
{"id": "1669838", "revid": "414793", "url": "https://it.wikipedia.org/wiki?curid=1669838", "title": "Stazione meteorologica di Gubbio", "text": "La stazione meteorologica di Gubbio \u00e8 la stazione meteorologica di riferimento per la localit\u00e0 di Gubbio.\nCoordinate geografiche.\nLa stazione meteorologica si trova nell'area climatica dell'Italia centrale, nell'Umbria, in provincia di Perugia, nel comune di Gubbio, a 529 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,4\u00a0\u00b0C; quella del mese pi\u00f9 caldo, agosto, \u00e8 di +22,7\u00a0\u00b0C."}
{"id": "1669843", "revid": "123774301", "url": "https://it.wikipedia.org/wiki?curid=1669843", "title": "Densit\u00e0 tensoriale", "text": "In matematica, una densit\u00e0 tensoriale o tensore relativo \u00e8 una generalizzazione del concetto di campo tensoriale. Una densit\u00e0 tensoriale si trasforma come un campo tensoriale quando si passa da un sistema di coordinate a un altro, tranne per il fatto che \u00e8 ulteriormente moltiplicata da una potenza \"W\" del determinante jacobiano della funzione di transizione delle coordinate o dal suo valore assoluto. Viene fatta una distinzione tra densit\u00e0 tensoriali (autentiche), densit\u00e0 pseudotensoriali, densit\u00e0 tensoriali pari e densit\u00e0 tensoriali dispari. Una densit\u00e0 tensoriale pu\u00f2 anche essere considerata come una sezione del prodotto tensoriale di un fibrato di tensori con un fibrato di densit\u00e0. Le densit\u00e0 tensoriali di peso zero sono tensori.\nDefinizione.\nAlcuni autori classificano le densit\u00e0 tensoriali nei due tipi chiamati densit\u00e0 tensoriali (autentici) e densit\u00e0 pseudotensoriali come in questo articolo. Altri autori le classificano in modo diverso, nei tipi chiamati densit\u00e0 tensoriale pari e densit\u00e0 tensoriale dispari. Quando un peso di una densit\u00e0 tensoriale \u00e8 un numero intero esiste un'equivalenza tra questi approcci che dipende dal fatto che il numero intero sia pari o dispari.\nSi noti che queste classificazioni chiariscono i diversi modi in cui le densit\u00e0 tensoriali possono trasformarsi in qualche modo patologicamente sotto trasformazioni di coordinate di inversione dell'orientamento. Indipendentemente dalle loro classificazioni in questi tipi, c'\u00e8 solo un modo in cui le densit\u00e0 tensoriali si trasformano in trasformazioni di coordinate che preservano l'orientamento.\nIn questa voce abbiamo scelto la convenzione che assegna un peso di +2 al determinante del tensore metrico espresso con indici covarianti. \nCon questa scelta, le densit\u00e0 classiche, come la densit\u00e0 di carica, saranno rappresentate da densit\u00e0 tensoriali di peso +1. \nAlcuni autori usano una convenzione di segno per i pesi che \u00e8 la negazione di quella presentata qui.\nDensit\u00e0 tensoriali e pseudotensoriali.\nPer esempio, una densit\u00e0 tensoriale (autentica) mista di rango due e di peso \"W\" si trasforma come:\ndove formula_2 \u00e8 la densit\u00e0 tensoriale di rango due nel sistema di coordinate formula_3, formula_4 \u00e8 la medesima densit\u00e0 tensoriale nel sistema di coordinate formula_5; e si \u00e8 fatto uso del determinante jacobiano. Poich\u00e9 il determinante pu\u00f2 essere negativo, nel caso in cui la trasformazione di coordinate non rispetti l'orientamento, questa formula \u00e8 applicabile solo quando il peso \"W\" \u00e8 un numero intero (la potenza con esponente dato da un numero reale deve avere la base positiva).\nSe, nella definizione precedente, teniamo traccia del segno del determinante jacobiano perveniamo alla definizione di densit\u00e0 pseudotensoriale.\nUna densit\u00e0 pseudotensoriale mista di rango due e di peso \"W\" si trasforma come:\ndove sgn(\u00a0) \u00e8 la funzione segno, che restituisce +1 quando l'argomento \u00e8 positivo, \u22121 se negativo.\nEsempi di densit\u00e0 scalari.\nIl simbolo di Levi-Civita \u00e8 un esempio di densit\u00e0 tensoriale. La lagrangiana \u00e8 un altro esempio."}
{"id": "1669846", "revid": "2184720", "url": "https://it.wikipedia.org/wiki?curid=1669846", "title": "Supreme (singolo)", "text": "Supreme \u00e8 una canzone di Robbie Williams pubblicata nel 2000 come terzo singolo estratto dal terzo album \"Sing When You're Winning\", ed utilizza la base musicale del popolare brano di Gloria Gaynor \"I Will Survive\". La parte strumentale del brano invece viene dalla colonna sonora del film di Jos\u00e9 Giovanni \"Ultimo domicilio conosciuto\", scritta dal compositore francese Fran\u00e7ois de Roubaix.\nIl video.\nIl video di \"Supreme\" intitolato \"Gentleman Racers\" cos\u00ec come si vede nella schermata iniziale, \u00e8 un tributo al pilota di formula 1 britannico Jackie Stewart. Williams interpreta il personaggio inventato di \"Bob Williams\", un suo rivale Bob \u00e8 in lotta con Stewart per il campionato mondiale del 1970. Dopo aver fatto una grande stagione, Williams manda a fuoco la sua macchina. Riesce miracolosamente ad uscire vivo, come si evince dal giornale. Il giorno dell'ultima gara Williams ha un attacco di dissenteria, e il suo agente, pensando Bob fosse uscito, chiude la porta della roulotte a chiave. Williams non parteciper\u00e0 alla gara e Stewart vincer\u00e0 il mondiale. Alla fine, Stewart \u00e8 diventato tre volte campione del mondo, mentre Williams un celebre musicista. Il video include materiale di repertorio di Stewart con Williams inserito digitalmente in alcune scene. Il video fa largo uso della tecnica split screen, come si vedeva nei film degli anni '60 e '70. Sempre ripreso dallo stile cinematografico di quegli anni \u00e8 anche l'idea di inserire titoli di giornali finti per aiutare il narrare della storia. Il tema musicale comprende anche un inciso di \"Gonna Fly Now\" di Bill Conti tratto dalla colonna sonora di \"Rocky\".\nTracce.\nUK CD1\nUK CD2\nFrench CD\nAustralian CD1\nAustralian CD2"}
{"id": "1669847", "revid": "767487", "url": "https://it.wikipedia.org/wiki?curid=1669847", "title": "Gavra", "text": "I Gavra o Gavras o Gabras, chiamati dai turchi: Chowra, dai russi chiamati: \u0425\u043e\u0432\u0440\u0430, furono una famiglia bizantina, di origini armene dal X secolo.\nStoria della famiglia.\nI Gavra sono maggiormente ricordati per essere stati i pr\u00ecncipi dello stato del principato di Teodoro, che governarono dalla seconda met\u00e0 del XII secolo fino al dicembre del 1475. Erano alleati con i Mega Comneni, i regnanti di Trebisonda, ossia la dinastia dei Comneni, grazie a un intreccio familiare fra le due dinastie. Verso la fine del XIV secolo, un ramo della dinastia dei Gavra emigr\u00f2 a Mosca, dove fond\u00f2 il monastero Simonov. I Gavra (Hovrini) divennero un'importante famiglia moscovita, coprirono la carica ereditaria di tesorieri di Moscovia. Nel XVI secolo, la famiglia si biforc\u00f2 in Golovini e Tretiakovi.\nI Gavra ricordati dalla storia.\nPrincipi di Teodoro.\nI principi di Teodoro furono:"}
{"id": "1669852", "revid": "547034", "url": "https://it.wikipedia.org/wiki?curid=1669852", "title": "Bilancio degli enti locali", "text": "Il bilancio degli enti locali \u00e8 un documento contabile di previsione oppure consolidato con scadenza annuale, indicante le entrate e le uscite dell'amministrazione locale, relative ad un determinato periodo di tempo. In esso si rispecchiano le scelte della finanza pubblica relative ai bisogni della collettivit\u00e0, alle priorit\u00e0 dei diversi obiettivi preposti, la pressione fiscale a carico dei contribuenti e cos\u00ec via.\n\u00c8 deliberato dai Comuni, dalle Province e dalle Regioni e approvato sia dalle rispettive giunte che dai consigli. Ha diverse funzioni: contabile, di garanzia, politica, giuridica ed economica ed \u00e8 l'analogo a livello locale del bilancio statale.\nDescrizione.\nFunzione politica.\nIl bilancio \u00e8 ormai molto pi\u00f9 che un semplice strumento di rilevazione contabile. Dal momento che i fini da raggiungere sono sempre enormemente superiori alle possibilit\u00e0 economiche di uno Stato, il bilancio rappresenta le scelte che l'ente locale reputa prioritarie o politicamente pi\u00f9 importanti.\nFunzione giuridica.\nL'approvazione del bilancio diventa un atto giuridico di autorizzazione, senza o contro il quale gli organi dell'Ente locale non possono gestire la spesa pubblica n\u00e9 riscuotere le entrate. Gli stanziamenti del bilancio segnano giuridicamente il limite entro cui deve svolgersi la gestione amministrativa: il bilancio vincola alla sua osservanza l'attivit\u00e0 della pubblica amministrazione.\nFunzione economica.\nIl bilancio \u00e8 uno strumento di programmazione, che permette di valutare gli effetti dell'attivit\u00e0 finanziaria sui vari aspetti della vita economico-sociale e di orientare gli interventi di politica economica verso gli obiettivi desiderati, in analogia con il DPEF a livello statale.\nNormativa.\nIl D.lgs n. 126 del 10 agosto 2014, recante disposizioni integrative e correttive al D.lgs n. 118 del 23 giugno 2011, ha introdotto, con l'adeguamento dei sistemi informativo-contabili, alcuni puntuali obblighi di pubblicazione dei documenti di programmazione e di rendicontazione degli enti locali al fine di assicurare la pi\u00f9 ampia trasparenza degli andamenti finanziari di ciascuna amministrazione e con ci\u00f2 agevolare la loro conoscibilit\u00e0, non solo da parte degli operatori, ma anche da parte dei cittadini-utenti-contribuenti, chiamati ad esercitare il controllo diffuso, per affiancare e rafforzare quello esercitato dagli organi di controllo interno ed esterno."}
{"id": "1669853", "revid": "2194416", "url": "https://it.wikipedia.org/wiki?curid=1669853", "title": "Licenza (economia)", "text": "Una licenza (in inglese licensing), nel diritto e nell'economia, si intende la concessione da parte dell'autore o del detentore di un diritto ad altro soggetto perch\u00e9 la possa utilizzare traendone dei benefici economici come ad esempio la \"produzione su licenza\".\nDescrizione.\nIl licenziante, ovvero colui che concede la licenza, ed il licenziatario, colui che gestisce la licenza, si accordano perch\u00e9 i benefici vengano remunerati attraverso un compenso (\"fee\") che pu\u00f2 essere fisso o variabile sulle vendite. Quando il termine venga nel linguaggio di marketing si parla del diritto di cui sopra legato ad una delle seguenti categorie: arte, spettacolo/personaggi, moda, musica, sport, marchi aziendali, editoria/autori.\nLa licenza \u00e8 quindi quell'attivit\u00e0 di marketing attraverso la quale chi detiene un diritto con riferimento alla licenza lo cede ad un altro soggetto dietro pagamento di un compenso unico o percentuale (royalty) nel rispetto di alcune regole definite nel contratto di licenza.\nIn questo modo il licenziatario (\"licensee\") ha diritto di utilizzare e sfruttare economicamente il marchio o il logo, le tecnologie di processo o prodotto e le stesse conoscenze che il soggetto licenziante (\"licensor\") mette a disposizione con questo contratto."}
{"id": "1669854", "revid": "2184720", "url": "https://it.wikipedia.org/wiki?curid=1669854", "title": "Let Love Be Your Energy", "text": "Let Love Be Your Energy \u00e8 una canzone di Robbie Williams pubblicata nel 2001 come quarto singolo estratto dal terzo album\" Sing When You're Winning\". \nTracce.\nUK CD\nAustralian CD"}
{"id": "1669857", "revid": "599013", "url": "https://it.wikipedia.org/wiki?curid=1669857", "title": "Richard N\u00fa\u00f1ez", "text": ""}
{"id": "1669862", "revid": "288302", "url": "https://it.wikipedia.org/wiki?curid=1669862", "title": "Monumento culturale (Repubblica Ceca)", "text": "In Repubblica Ceca, il Monumento culturale (cio\u00e8 \"kulturn\u00ed pam\u00e1tka\" in lingua ceca) \u00e8 la denominazione ufficiale che riconosce l'importanza per il paese di un elemento del patrimonio culturale nazionale.\nQuesta qualit\u00e0 \u00e8 attribuita \"dall'Istituto dei monumenti culturali\" (\"N\u00e1rodn\u00ed pam\u00e1tkov\u00fd \u00fastav\"), creato il 1\u00ba gennaio 2003 per avere la cura di questi monumenti.\nPolemiche.\nLa relazione difficile della Repubblica Ceca con il suo passato comunista e l'arte di quest'epoca \u00e8 stato illustrato dalla qualificazione di \"monumenti culturali\" per quanto riguarda gli edifici della seconda met\u00e0 dello XX secolo, come il deposito Maj Tesco a Praga.Gli storici d'arte mettono davanti che questi monumenti dimostrano un'epoca, una corrente artistica, bench\u00e9 la loro qualit\u00e0 estetica sia poco apprezzata."}
{"id": "1669863", "revid": "116944", "url": "https://it.wikipedia.org/wiki?curid=1669863", "title": "Stazione meteorologica di Magione Monte del Lago", "text": "La stazione meteorologica di Magione Monte del Lago \u00e8 la stazione meteorologica di riferimento per l'omonima localit\u00e0 del territorio comunale di Magione.\nCoordinate geografiche.\nLa stazione meteorologica si trova nell'area climatica dell'Italia centrale, nell'Umbria, in provincia di Perugia, nel comune di Magione, in localit\u00e0 Monte del Lago, a 295 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,8\u00a0\u00b0C; quella dei mesi pi\u00f9 caldi, luglio e agosto, \u00e8 di +24,1\u00a0\u00b0C."}
{"id": "1669864", "revid": "793215", "url": "https://it.wikipedia.org/wiki?curid=1669864", "title": "J\u016bni kokuki", "text": " \u00e8 una serie di light novel di Fuyumi Ono, consistente in undici pubblicazioni e un breve racconto. La trama si basa su una storia dell'antica mitologia cinese, adattata in anime da Pierrot nel 2002. L'intera serie \u00e8 stata poi trasmessa anche in America nel circuito DVD da Media Blasters.\nTrama.\nYoko Nakajima \u00e8 una normale studentessa liceale, che dopo aver incontrato uno strano individuo di nome Keiki viene mandata insieme a due suoi compagni di classe in un altro mondo completamente diverso da quello finora conosciuto. Qui esistono Y\u014dkai (mostri) e Hanjyuu (creature dall'aspetto in parte umano ed in parte animale) e tutti gli esseri viventi, che siano uomini o mostri, non nascono dal ventre materno ma da particolari alberi. Disorientata da questo nuovo mondo inizia a vagare in cerca di aiuto e di un modo per ritornare nella propria casa. Ma tale viaggio risulta ricco di pericoli poich\u00e9 lei \u00e8 destinata a diventare la regina del regno di Kei (uno dei 12 regni in cui \u00e8 diviso il mondo) e ancor prima di salire al trono ci sono gi\u00e0 nemici che cercano di ucciderla. La strada di una regina \u00e8 ricca di insidie e anche dopo aver ottenuto il trono dovr\u00e0 affrontare non poche difficolt\u00e0 per far prosperare il regno."}
{"id": "1669865", "revid": "1812137", "url": "https://it.wikipedia.org/wiki?curid=1669865", "title": "Novokuzneckaja", "text": "Novokuzneckaja \u00e8 una stazione della Metropolitana di Mosca che porta il nome dell'omonima citt\u00e0 della Siberia la Novokuzneck. La stazione \u00e8 situata sulla Linea Zamoskvoreckaja. La costruzione inizi\u00f2 poco dopo l'inaugurazione della seconda tratta della linea nel 1938 e continu\u00f2 ininterrottamente durante la seconda guerra mondiale, fino all'apertura nel 1943. La stazione, con i suoi pesanti ornamenti, onora i combattenti sovietici. Gli architetti, I.G. Taranov e N.A. Bykova, vinsero un premio di stato sovietico per il design.\nLe decorazioni comprendono sette mosaici esagonali al soffitto, opera di V. Frolov sul tema dell'industria bellica e bassorilievi che corrono lungo la base del soffitto (gli artisti furono N.V. Tomsky, A.E. Zelensky, S.M. Rabinovich e N.M. Shtamm) e raffigurano i soldati dell'Armata Rossa in combattimento. I piloni in marmo rosa e bianco sono decorati con ritratti bronzei di eroi di guerra russi come Mikhail Kutuzov e Aleksandr Nevskij. Le panchine ornate in marmo allineate alla banchina, furono rimosse dalla Cattedrale di Cristo Salvatore prima della sua demolizione. In origine l'illuminazione era data da lampade appoggiate al pavimento, sostituite poi con illuminazioni pi\u00f9 moderne delle altre stazioni, che tuttavia danno ancora a Novokuzneckaja un aspetto crepuscolare.\nNel 1978 venne costruita una nuova sezione della stazione (in stile pi\u00f9 moderno del resto della stazione) per allungarne la banchina.\nL'ingresso di Novokuzneckaja si trova in Pjatnitskaja Ulica, a nord dell'incrocio con Klimentovskij Pereulok.\nInterscambi.\nDa questa stazione \u00e8 possibile effettuare il trasbordo alla stazione Tret'jakovskaja, che serve sia la Linea Kalu\u017esko-Ri\u017eskaja che la Linea Kalininskaja."}
{"id": "1669867", "revid": "239439", "url": "https://it.wikipedia.org/wiki?curid=1669867", "title": "The Grass is Green", "text": ""}
{"id": "1669869", "revid": "119991", "url": "https://it.wikipedia.org/wiki?curid=1669869", "title": "Stazione meteorologica di Monte del Lago", "text": ""}
{"id": "1669873", "revid": "320578", "url": "https://it.wikipedia.org/wiki?curid=1669873", "title": "Urganch", "text": ""}
{"id": "1669874", "revid": "121607334", "url": "https://it.wikipedia.org/wiki?curid=1669874", "title": "B\u00e2rlad", "text": "B\u00e2rlad \u00e8 un municipio della Romania che, secondo l'Istituto di Statistica nel 2018, aveva una popolazione di 71 831 abitanti, ubicato nel distretto di Vaslui, nella regione storica della Moldavia.\nSociet\u00e0.\nEvoluzione demografica.\nAl censimento del 2002 aveva una popolazione di abitanti, corrispondente al numero di persone strettamente connesse alla delimitazione amministrativa della citt\u00e0. La popolazione appare in costante declino per il forte fenomeno dell'emigrazione che contrassegna la citt\u00e0, la quale dagli anni '90 ha assistito ad un marcato calo del numero di abitanti, con un notevole decremento demografico, e comunque rimane il comune pi\u00f9 grande e popoloso del distretto di Vaslui, subito dopo il capoluogo distrettuale.\nStoria.\nUn documento bizantino e uno emesso dalla cancelleria papale nel XII secolo attestano l'esistenza di una \"Terra Berladensis\" situata nella parte meridionale della Moldavia, mentre il primo documento che cita un mercato di nome B\u00e2rlad fu emesso dal Principe Alexandru cel Bun nel 1401.\nB\u00e2rlad, fino alla costituzione del regime comunista in Romania, \u00e8 stato parte del distretto di Tutova, e nel 1950 diventa \"Regione di B\u00e2rlad\", una delle 15 regioni che formavano la Repubblica popolare di Romania.\nA quel tempo solo Suceava, Ia\u0219i, Bac\u0103u, Gala\u021bi in Moldavia godevano, accanto a B\u00e2rlad, dello status di citt\u00e0 regionale. Successivamente, B\u00e2rlad perde il suo status di citt\u00e0 regionale, divenendo centro amministrativo nella regione di Ia\u0219i. La nuova ripartizione amministrativa della Romania, realizzata dopo l'anno 1968, pone la citt\u00e0 nel distretto di Vaslui.\nGeografia fisica.\nClima.\nLe temperature dell'aria, sistematicamente registrate dal 1896 dalla locale stazione meteo, mostrano i seguenti valori medi: la temperatura media annuale \u00e8 di , con una media a luglio di e una a gennaio di . Come valori estremi registrati dalla stazione locale, figurano un (rilevato il 30 luglio 1936) e un minimo di (raggiunto il 25 gennaio 1942)."}
{"id": "1669875", "revid": "287204", "url": "https://it.wikipedia.org/wiki?curid=1669875", "title": "Barlad", "text": ""}
{"id": "1669876", "revid": "119991", "url": "https://it.wikipedia.org/wiki?curid=1669876", "title": "Stazione meteorologica di Magione", "text": ""}
{"id": "1669878", "revid": "1745361", "url": "https://it.wikipedia.org/wiki?curid=1669878", "title": "Chiesa di Santa Cristina (Catugnano)", "text": "La chiesa di Santa Cristina si trova a Catugnano, una frazione del comune di Montale, in provincia di Pistoia.\nLa piccola chiesa risale al secolo XI. Il portale, sormontato da una lunetta, ha la caratteristica di essere fuori asse rispetto alla facciata.\nNell'interno si conserva un affresco trecentesco raffigurante una \"Santa\", e nel catino dell'abside la \"Madonna col Bambino e santi\", tra cui la titolare, venerata nella zona il 10 maggio ed invocata come protettrice in caso di bufere."}
{"id": "1669880", "revid": "2084998", "url": "https://it.wikipedia.org/wiki?curid=1669880", "title": "Aragatsotn", "text": "La provincia di Aragatsotn (in armeno \u0531\u0580\u0561\u0563\u0561\u056e\u0578\u057f\u0576; ) \u00e8 una provincia dell'Armenia di circa 140.000 abitanti (2007) che ha come capoluogo Ashtarak. La provincia mette insieme i precedenti distretti di Ashtarak, Aragats, Aparan e Talin.\nAragatsotn confina a nord con le provincie di Lori e Shirak, a ovest con la provincia di Kotayk, a sud con la provincia di Armavir e a ovest con la Turchia. La provincia deve il suo nome al monte Aragats che domina la regione, infatti \"Aragats otn\" in armeno vuol dire \"il piede dell'Aragats\".\nSuddivisione amministrativa.\nLa provincia \u00e8 suddivisa in 114 comuni, dei quali 3 sono considerate citt\u00e0. Nella tabella sono suddivisi per \"rayon\", un tipo di suddivisione in uso fino al 1995."}
{"id": "1669883", "revid": "1745361", "url": "https://it.wikipedia.org/wiki?curid=1669883", "title": "Iscrizioni di Bisotun", "text": "Le Iscrizioni di Bisotun (note anche come Bisitun o Bisutun o Behistun; in persiano antico , \"Bag\u0101stana\", che significa \"luogo degli d\u00e8i\"; in persiano moderno \u0628\u06cc\u0633\u062a\u0648\u0646) sono delle iscrizioni multi-lingue situate sul Monte Behistun nella provincia iraniana di Kermanshah, nello shahrest\u0101n di Harsin, tra le pi\u00f9 importanti iscrizioni antiche di tutto il Vicino Oriente.\nLe iscrizioni, risalenti agli anni fra il 520 e il 518 a.C. durante il regno di Dario I, sono composte da tre versioni dello stesso testo, scritte in caratteri cuneiformi in tre diverse lingue: antico persiano, elamitico e babilonese. Un ufficiale del British Army, Sir Henry Creswicke Rawlinson, li trascrisse in due parti, nel 1835 e nel 1844. Egli riusc\u00ec poi a tradurre il testo in antico persiano nel 1838, mentre le versioni elamitica e babilonese vennero tradotte da Rawlinson ed altri dopo il 1844. Il babilonese era una forma evoluta della lingua accadica, entrambe facenti parte del ceppo semitico. Queste iscrizioni furono per la scrittura cuneiforme quello che fu la stele di Rosetta per i geroglifici egiziani: il documento cruciale per decifrare un sistema di scrittura che si credeva perduto.\nStoria.\nStoria antica.\nLa prima citazione storica delle iscrizioni fu fatta dal greco Ctesia di Cnido che ne annot\u00f2 l'esistenza attorno al 400 a.C., parlando di un pozzo e di un bel giardino sotto le iscrizioni dedicate dalla regina Semiramide a Zeus (analogo greco di Ahura Mazd\u0101). Anche Tacito ne parl\u00f2 inserendo una descrizione di monumenti ausiliari alla base del monte che sarebbero andati perduti, tra cui un altare dedicato ad Ercole. I reperti recuperati sul luogo, tra cui una statua del 148 a.C., sono coerenti con quanto descritto da Tacito. Infine Diodoro Siculo, storico del I secolo a.C., scrisse:\nDopo la caduta dell'impero persiano e dei suoi successori, ed il declino della scrittura cuneiforme, la natura delle iscrizioni venne dimenticata e la storia delle sue origini cominci\u00f2 a riempirsi di particolari inventati. Per secoli, invece di attribuirli a Dario (uno dei primi re persiani) si credette che fossero sorti durante il regno di Cosroe II di Persia (uno degli ultimi).\nNel medioevo e nell'et\u00e0 moderna.\nNacque una leggenda secondo cui sarebbero stati creati da Farhad, amante della moglie di Cosroe, Shirin. Esiliato per il tradimento, a Farhad sarebbe stato ordinato di incidere la montagna per trovare acqua; se ci fosse riuscito avrebbe avuto il permesso di sposare Shirin. Dopo molti anni, e dopo aver rimosso met\u00e0 della montagna, alla fine trov\u00f2 l'acqua, ma scopr\u00ec che sia Cosroe sia Shirin erano morti. Impazz\u00ec, lanci\u00f2 l'ascia contro la montagna, baci\u00f2 il suolo e mor\u00ec. Nel libro Cosroe e Shirin si dice che la sua ascia era stata fabbricata con il legno preso da un melagrana, e che dove l'arma atterr\u00f2 nacque un melagrana i cui frutti erano in grado di curare le malattie. Shirin ovviamente non era morta, e ne pianse la morte.\nL'iscrizione venne notata da un viaggiatore arabo, Ibn Hawqal, a met\u00e0 del 900, che la interpret\u00f2 come la figura di un'insegnante che punisce il proprio pupillo. Fu solo nel 1958 che l'inglese Robert Shirley vide le iscrizioni durante una missione diplomatica in Persia per conto dell'Austria, e le port\u00f2 all'attenzione delle scuole archeologiche europee. Il suo gruppo giunse alla conclusione che si trattava di un'immagine dell'Ascensione di Ges\u00f9 con un'iscrizione in greco.\nLe errate interpretazioni bibliche degli europei continuarono per i due secoli successivi. Il generale francese Gardanne ci vide Cristo ed i dodici apostoli, mentre Robert Ker Porter credeva che si trattasse delle dodici trib\u00f9 di Israele e di Salmanassar I d'Assiria. L'esploratore italiano Pietro Della Valle visit\u00f2 l'iscrizione durante un pellegrinaggio attorno al 1621, ed il tedesco Carsten Niebuhr lo fece nel 1764 durante l'esplorazione dell'Arabia e del Medio Oriente per conto di Federico V di Danimarca, pubblicando una copia delle iscrizioni nel suo diario di viaggio nel 1777. Le trascrizioni di Niebuhr vennero usate da Georg Friedrich Grotefend e da altri nel tentativo di decifrare la scrittura cuneiforme dell'antica Persia. Grotefend decifr\u00f2 10 dei 37 simboli nel 1802.\nGli studi dell'800 e del '900.\nNel 1835 Henry Rawlinson, ufficiale della Compagnia Inglese delle Indie Orientali assegnato allo Sci\u00e0 dell'Iran, inizi\u00f2 a dedicarsi seriamente al loro studio. Dal momento che il nome della citt\u00e0 di Bisotun veniva anglicizzato in \"Behistun\", il monumento divenne noto con il nome di \"Iscrizioni di Behistun\". Nonostante la loro inaccessibilit\u00e0 Rawlinson riusc\u00ec a scalare il monte copiando l'iscrizione in antico persiano. Il testo in elamitico si trovava oltre un crepaccio, ed il babilonese quattro metri sopra; entrambi erano difficili da raggiungere, e vennero rimandati a futuri studi.\nArmato di testo persiano e con circa un terzo del sillabario reso disponibile dal lavoro di Georg Friedrich Grotefend, Rawlinson inizi\u00f2 a lavorarci. Fortunatamente la prima sezione conteneva una lista degli stessi re persiani ritrovabili negli scritti di Erodoto nella loro originale forma persiana. Ad esempio il nome di Dario viene scritto come \"D\u00e2ryavu\u0161\" invece della versione greca \"\u0394\u03b1\u03c1\u03b5\u03b9\u03bf\u03c2\". Esaminando i nomi ed i caratteri Rawlinson riusc\u00ec a decifrare la scrittura degli antichi persiani nel 1838 presentando i risultati dei propri studi alla Royal Asiatic Society di Londra e alla Soci\u00e9t\u00e9 Asiatique a Parigi.\nSorprendentemente il testo in antico persiano era stato copiato e decifrato prima ancora di copiare le versioni elamitica e babilonese. Nel frattempo Rawlinson fece una spedizione in Afghanistan fino al 1843. Attravers\u00f2 per la prima volta il crepaccio che lo divideva dalle altre due scritture costruendo un ponte temporaneo con assi di legno. A questo punto pot\u00e9 assumere un ragazzo del posto per arrampicarsi fino in cima alla costa, e per appendere funi grazie alle quali riusc\u00ec a fare stampi di cartapesta del testo babilonese. Rawlinson, insieme agli studenti Edward Hincks, Jules Oppert, William Fox Talbot ed Edwin Norris, decifr\u00f2 queste iscrizioni, arrivando a poterle leggere per intero. La capacit\u00e0 di leggere l'antico persiano, l'elamitico ed il babilonese fu uno degli sviluppi chiave che condussero l'assiriologia ad un livello moderno.\nLa fama delle iscrizioni.\nIn seguito vennero effettuate altre spedizioni. Nel 1904 ve ne fu una sponsorizzata dal British Museum e guidata da Leonard William King e Reginald Campbell Thompson, mentre nel 1948 ne comp\u00ec un'altra George G. Cameron dalla University of Michigan. Entrambe raccolsero fotografie, gessi e trascrizioni pi\u00f9 accurate dei testi, tra cui passaggi non copiati da Rawlinson. Fu evidente che le piogge avevano eroso parte del calcare in cui il testo era stato inciso, lasciando invece altri strati che avevano parzialmente coperto l'opera.\nIl monumento pat\u00ec il fatto che i soldati lo usarono quale bersaglio per l'addestramento durante la seconda guerra mondiale. Recentemente gli archeologi iraniani hanno svolto alcuni lavori di restauro. Il sito divenne patrimonio dell'umanit\u00e0 dell'UNESCO nel 2006.\nTesto.\nVersioni.\nIl testo delle iscrizioni pu\u00f2 essere suddiviso in quattro parti principali in base alla lingua di appartenenza e al periodo di iscrizione:\nArgomento.\nLe iscrizioni di Bisotun nascono come un'autobiografia dai tratti encomiastici del re Dario di Persia, una sorta di \"Res gestae\" persiane, come scrisse lo storico Olmstead. Il \u00a71 del testo persiano pone subito in evidenza il soggetto dell'iscrizione, che \u00e8 anche l'autore (, adam D\u0101rayavau\u0161 = io sono Dario), e la rilevanza e il potere del soggetto ([], kh\u0161\u0101yathi[ya kh\u0161\u0101ya]thiy\u0101n\u0101m = re dei re); un inizio equivalente \u00e8 anche presente nelle versioni elamitica e babilonese. Le iscrizioni di Bisotun in generale analizzano anno per anno, dal 522 al 519 a.C., la legittima salita al trono di Dario (\u00a710-\u00a715), le ribellioni represse e le guerre intraprese (coll. II-III) con annesso riassunto (\u00a752-\u00a753) e le caratteristiche del suo governo (\u00a71-\u00a79).\nTutte le versioni sembrano quindi trattare in modo simile ogni argomento, ognuna derivando il proprio testo dall'elamitico o, forse, da una versione ancora pi\u00f9 antica in aramaico. Nessuna ipotesi pu\u00f2 essere confermata, ma \u00e8 un fatto che soprattutto i testi in elamitico e in antico persiano siano quelli che presentano il maggior numero di somiglianze, come anche quelli in babilonese e i ritrovamenti in aramaico (vedi sotto). Le versioni presentano alcune differenze:\nIl \u00a770 e la diffusione del testo.\nL'ultima frase in persiano, prima della scrittura della V colonna, recita cos\u00ec:\nL'argomento del paragrafo 70 non \u00e8 presente nei testi in elamitico e in babilonese. Secondo quanto recita il testo in persiano sopra citato, Dario diffuse il contenuto dell'iscrizione in \u00abtutte le sue province\u00bb su tavole d'argilla e su pergamena. Questa affermazione \u00e8 stata confermata dal ritrovamento di alcuni frammenti recanti scritti una parte del testo dell'iscrizione di Bisotun: ."}
{"id": "1669885", "revid": "2184720", "url": "https://it.wikipedia.org/wiki?curid=1669885", "title": "Eternity/The Road to Mandalay", "text": "Eternity/The Road to Mandalay \u00e8 un singolo di Robbie Williams, estratto dal terzo album \"Sing When You're Winning\" nel 2001.\nI brani.\n\"Eternity\".\nIl brano non \u00e8 stato inserito in alcun album in studio di Williams ma solo in seguito \u00e8 stato inserito nel primo \"Greatest Hits\" del cantante uscito nel 2004.\nAl brano partecipa il chitarrista Brian May, membro dei Queen, con il quale Williams continuer\u00e0 a collaborare per realizzare la sua cover di \"We Are the Champions\"."}
{"id": "1669886", "revid": "1776051", "url": "https://it.wikipedia.org/wiki?curid=1669886", "title": "Siemianowice \u015al\u0105skie", "text": "Siemianowice \u015al\u0105skie (in slesiano \"\u015aymjanowicy\", in tedesco \"Siemianowitz-Laurah\u00fctte\") \u00e8 una citt\u00e0 polacca di 72.451 abitanti nel 2006 della Polonia meridionale, nel voivodato della Slesia.\nAmministrazione.\nGemellaggi.\nSiemianowice \u015al\u0105skie \u00e8 gemellata con le seguenti citt\u00e0:"}
{"id": "1669889", "revid": "1005847", "url": "https://it.wikipedia.org/wiki?curid=1669889", "title": "Moti popolari del 1898", "text": "I moti popolari del 1898 furono una serie di sollevamenti e proteste che si svilupparono in tutta Italia dal gennaio 1898 e che perdurarono fino a luglio dello stesso anno, a causa delle gravissime condizioni sociali.\nCause.\nLe sommosse si svilupparono in seguito ad anni di tensioni interne allo Stato. Se da un lato, infatti, si resero pi\u00f9 democratiche le istituzioni rendendo elettivi i sindaci dei comuni ed i presidenti delle deputazioni provinciali nel 1888 e si diede l'avvio al moderno codice penale Zanardelli, entrato in vigore il 1\u00ba gennaio 1890, dall'altro per\u00f2 vi furono gravissime lacune nei confronti del benessere dello stato, fra queste la guerra delle tariffe doganali aperta nei confronti della Francia e le finanze che subirono il contraccolpo della disastrosa guerra coloniale in Africa culminata con la sconfitta di Adua.\nLe ripercussioni nella politica interna italiana furono rilevanti anche perch\u00e9 sopraggiunsero in un momento di gravi tensioni politiche e sociali, si pensi agli scontri avvenuti nella sola Sicilia in quegli anni con i \"fasci siciliani\" o le organizzazioni anarchiche della Lunigiana e delle Camere del lavoro socialiste del nord verso le quali erano state applicate violente misure repressive e sancite condanne da parte di tribunali militari.\nAnche nel campo della borghesia la situazione non era priva di contrasti, si presentavano vaste le ripercussioni di fallimento d'imprese edilizie e di banche a cui si erano aggiunti scandali politici che gi\u00e0 avevano investito pure Giovanni Giolitti per fidi concessi a Francesco Crispi della Banca Romana.\nLe proteste contro di quella che fu definita dalla stampa d'opposizione dell'epoca una \"politica autoritaria, megalomane e militarista\" del Presidente del Consiglio Crispi avevano assunto il carattere d'un vasto movimento d'opinione pubblica che lo aveva costretto a ritirarsi nel 1896.\nIl governo Di Rudin\u00ec si trov\u00f2 cos\u00ec a rispondere all'esasperazione e il malcontento delle masse dovuto oltretutto ad un altro rincaro del pane causato dal rialzo dei costi del trasporto marittimo connesso con le tensioni tra Spagna e USA e che sfoci\u00f2 nella guerra ispano-statunitense.\nIl 1\u00ba dicembre 1897 il Ministro del tesoro Luigi Luzzatti present\u00f2 la chiusura dei conti di fine anno con un avanzo di 17 milioni di lire e il raggiungimento di buoni risultati grazie ai pesanti tagli della spesa pubblica, ma invece di impiegare tali fondi per gli urgenti bisogni sociali, essi furono destinati a sostegno d'apparati burocratici e di credito.\nIl malcontento popolare e le manifestazioni che negli ultimi mesi del 1897 si erano dimostrate sempre pi\u00f9 forti, a partire dal gennaio del 1898 trovarono un largo consenso.\nI moti.\nGennaio.\nA gennaio innumerevoli manifestazioni, sempre represse dal governo, si svolgono in tutta Italia per il pane, il lavoro e contro le imposte: nelle province di Modena e Bologna intervengono interi reparti di fanteria, e la polizia arresta decine di persone.\nQuando, a met\u00e0 gennaio, viene aumentato il prezzo del pane, la reazione popolare non si fa attendere: a Forl\u00ec, per\u00f2, i manifestanti subiscono le cariche della polizia, e la manifestazione degenera in tumulto; ad Ancona e a Senigallia interviene un battaglione di fanteria inviato da Pesaro. Ancona \u00e8 affidata al generale Baldissera il quale, assumendo i pieni poteri militari, ordina arresti di massa.\nIl 23 gennaio il governo decide di attuare una diminuzione minima della tassa doganale sul grano, misura che \u00e8 del tutto insufficiente, e, dando avvio alle contromosse approvate durante il mese di dicembre del 1897, richiama alle armi 40.000 riservisti da impiegare nella repressione delle manifestazioni.\nLe proteste si fanno sentire in tutta Italia, scioperi e tumulti si contano a decine in Sicilia, in Campania, nelle Marche.\nFebbraio.\nIl 3 febbraio Perugia \u00e8 posta in stato d'assedio. Il 16 febbraio l'esercito interviene contro una manifestazione a Palermo, la truppa spara su disoccupati, donne e ragazzi: il bilancio \u00e8 di cinque morti e ventotto feriti, il paese, posto in stato d'assedio, \u00e8 occupato da due compagnie di fanteria. Il 22 febbraio, a Modica i carabinieri fanno cinque morti.\nMarzo.\nIn marzo, Bassano \u00e8 messa sotto controllo dal regio esercito, mentre nel bolognese sono sciolte le cooperative ed arrestati vari sindacalisti e lavoratori.\nAprile.\nIl popolo insorge nelle citt\u00e0 di Ferrara, Faenza, Pesaro, Napoli, Bari e Palermo. Il 25 aprile l'esercito e le forze dell'ordine occupano Bari, messa in stato d'assedio, mentre dal mare l'incrociatore \"Etruria\" punta i cannoni sulla citt\u00e0.\nFra il 28 e il 30 aprile sono represse con durezza le manifestazioni che si tengono in Campania e in Puglia. I fermenti, non pi\u00f9 contenuti dalle normali misure di pubblica sicurezza, si allargano a macchia d'olio coinvolgendo Rimini, Ravenna, Benevento e Molfetta, finendo con l'interessare, in breve tempo, gran parte della penisola.\nMaggio.\nIl 1\u00ba maggio, a Molfetta si contano cinque morti, e il 5 maggio altri due. nello stesso periodo furono assaltati i forni a Livorno. Da Bari accorre la fanteria, mentre anche a Minervino e altrove nella regione si accendono qua e l\u00e0 focolai di protesta: la situazione \u00e8 critica, e il governo affida la Puglia al generale Pelloux. Ai primi di maggio l'esercito apre il fuoco a Bagnacavallo, si contano sei morti; nello stesso periodo cadono due manifestanti a Piacenza e uno a Figline Valdarno. Il 5 maggio durante una pubblica assemblea davanti al municipio i carabinieri falciano 4 manifestanti a Sesto Fiorentino. La protesta esplosa in tutta Italia assume una svolta decisiva a Milano: comincia qui la tragica catena di eventi che sfoceranno in un epilogo sanguinoso. Il 5 maggio a Pavia mentre si cominciano ad avere tafferugli tra manifestanti e agenti viene ucciso dalle forze dell'ordine Muzio Mussi (figlio di Giuseppe Mussi, sindaco di Milano dal 1899), che tentava un'opera di mediazione per evitare tragedie.\nA Milano.\nLa notizia, giunta a Milano, crea un clima generale di tensione.\nIl 6 maggio, verso mezzogiorno, la polizia arresta sindacalisti e operai; solo grazie all'intervento di Filippo Turati (deputato dal 1896) vengono poi rilasciati praticamente tutti: in questura ne resta solo uno. I lavoratori della Pirelli reclamano la liberazione del compagno, e la loro protesta riceve la solidariet\u00e0 delle maestranze di altre fabbriche cittadine. Verso sera, in risposta al lancio di sassi da parte di un gruppo di dimostranti, una compagnia di soldati apre il fuoco: il bilancio \u00e8 di tre morti e numerosi feriti.\nLa popolazione milanese reagisce compatta, viene indetto uno sciopero generale di protesta per il giorno 8; intanto la cittadinanza si riunisce in massa riversandosi nelle strade principali della citt\u00e0. Entra in azione la cavalleria, il cui effetto viene per\u00f2 vanificato dalle barricate erette per strada e dalle tegole lanciate dai tetti delle abitazioni. Nel pomeriggio di quella stessa giornata, il governo, utilizzando come scusa un possibile intento rivoluzionario nelle manifestazioni, decreta per Milano lo stato d'assedio, affidando i pieni poteri al generale Fiorenzo Bava Beccaris.\nL'8 maggio i cannoni aprono il fuoco contro la folla e l'esercito riceve l'ordine di sparare contro ogni assembramento di persone superiore alle tre unit\u00e0. Restano uccise centinaia di persone, e accanto ai morti si potranno contare oltre un migliaio di feriti pi\u00f9 o meno gravi. Il numero esatto delle vittime non \u00e8 mai stato precisato, secondo la polizia rimasero a terra uccisi 100 manifestanti e si contarono 500 feriti, per l'opposizione, i morti furono invece 350 e i feriti pi\u00f9 di mille.\nIl 9 maggio, quando ormai l'\u201dordine\u201d era stato pienamente ristabilito a Milano e nel resto del paese, il generale Bava Beccaris, appoggiato dal governo fece sciogliere associazioni e circoli ritenuti sovversivi e arrestare migliaia di persone, fra cui deputati appartenenti ad organizzazioni socialiste, repubblicane, anarchiche, e sopprimere la stampa d'opposizione. Il 12 \u00e8 tratta in arresto a Roma l'intera redazione dell'\"Avanti!\" e sono fatte chiudere fino a nuovo ordine tutte le Universit\u00e0.\nConseguentemente a questi arresti si conteranno oltre 800 condanne inflitte da tribunali militari, lo stesso Turati subir\u00e0 una condanna a 12 anni di reclusione. Gli avvenimenti crearono grossi contrasti interni al governo che provocarono le dimissioni del ministro degli esteri Emilio Visconti Venosta, seguite il 28 maggio da quelle dell'intero ministero Rudin\u00ec.\nGiugno.\nDi Rudin\u00ec, avuto dal re l'incarico per ricostituire il governo, lo compose il 10 giugno e lo present\u00f2 al parlamento il 16 dello stesso mese, chiedendo oltretutto poteri eccezionali quali la possibilit\u00e0 di sospendere il diritto allo sciopero, d'associazione, di insegnamento, limiti alla libert\u00e0 di stampa ecc., ma la netta opposizione della Camera a tali progetti indusse il Presidente del Consiglio a rassegnare al re le proprie dimissioni.\nIl 29 giugno Umberto I diede incarico al generale Pelloux di costituire il nuovo Gabinetto.\nLuglio.\nLe ultime manifestazioni furono sedate e venne tolto definitivamente lo stato d'assedio nelle citt\u00e0 e nelle regioni nelle quali era stato dichiarato."}
{"id": "1669890", "revid": "984922", "url": "https://it.wikipedia.org/wiki?curid=1669890", "title": "Stazione meteorologica di Norcia", "text": "La stazione meteorologica di Norcia \u00e8 la stazione meteorologica di riferimento per la localit\u00e0 di Norcia.\nCoordinate geografiche.\nLa stazione meteorologica si trova nell'area climatica dell'Italia Centrale, nell'Umbria, in provincia di Perugia, nel comune di Norcia, a 604 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,4\u00a0\u00b0C; quella del mese pi\u00f9 caldo, luglio, \u00e8 di +21,1\u00a0\u00b0C."}
{"id": "1669895", "revid": "773636", "url": "https://it.wikipedia.org/wiki?curid=1669895", "title": "Chiesa di Santa Maria Assunta a Colle", "text": "La chiesa di Santa Maria Assunta a Colle si trova in una frazione di Quarrata, in provincia di Pistoia.\nLa chiesa \u00e8 documentata dal secolo XIII come dipendente dalla pieve di Bacchereto. L'edificio negli anni 1950-1954 fu trasformato su progetto di Giovanni Michelucci, che utilizz\u00f2 l'antica struttura come presbiterio e transetto della nuova chiesa. All'interno si venera la reliquia della Sacra Spina e si conserva un \"Crocifisso\" ligneo dipinto (secolo XIV)."}
{"id": "1669898", "revid": "35813", "url": "https://it.wikipedia.org/wiki?curid=1669898", "title": "Cornell Wilde", "text": ""}
{"id": "1669903", "revid": "767487", "url": "https://it.wikipedia.org/wiki?curid=1669903", "title": "Monumento storico", "text": ""}
{"id": "1669904", "revid": "2184720", "url": "https://it.wikipedia.org/wiki?curid=1669904", "title": "Better Man (Robbie Williams)", "text": "Better Man \u00e8 un brano di Robbie Williams, ultimo singolo estratto dal suo fortunato terzo album \"Sing When You're Winning\" negli ultimi periodi del 2001. \u00c8 stato pubblicato solo in Australia, Nuova Zelanda ed America latina, paese per il quale Williams ha registrato una versione del brano in Lingua spagnola dal titolo \"Ser Mejor\"."}
{"id": "1669907", "revid": "1684799", "url": "https://it.wikipedia.org/wiki?curid=1669907", "title": "Raymond Rubicam", "text": "Copywriter, scrittore, giornalista, uomo d'affari, \u00e8 uno dei padri della moderna pubblicit\u00e0. Ha fondato nel 1923, assieme a John Orr Young, la Young &amp; Rubicam, una delle pi\u00f9 importanti agenzie del mondo. Tra i primi a comprendere l'importanza, in pubblicit\u00e0, della creativit\u00e0 e della ricerca scientifica.\nBiografia.\nInfanzia e Giovinezza.\nRubicam nasce a New York, nel quartiere di Brooklyn, il 16 giugno del 1892. Ultimo di otto figli, suo padre era un giornalista economico, sua madre una poetessa. Con la morte prematura del padre, la famiglia si divide e il giovane Rubicam vive a turno con alcuni dei suoi fratelli trasferitisi nel frattempo in differenti stati (Ohio, Texas, Colorado). Questa condizione di disagio contribuisce probabilmente a rendere Rubicam uno studente turbolento e poco incline alla disciplina, comunque gi\u00e0 dall'et\u00e0 di otto anni inizia anche a lavorare per aiutare la famiglia, e a quindici abbandona definitivamente la scuola. \nNegli anni successivi, quindi a partire dal 1907, si cimenta nei mestieri pi\u00f9 disparati per guadagnarsi da vivere, continuando tuttavia a studiare nei momenti liberi. E per un periodo lo sfiora persino l'idea di iscriversi a legge, ma si rende ben presto conto di non potersi permettere il college. Ritorna quindi a concentrarsi sulla sua passione di sempre, ossia la scrittura. Riesce ad ottenere una collaborazione col giornale Philadelphia Inquirer in qualit\u00e0 di reporter. \nVerso il 1916, in procinto di sposarsi, Rubicam decide di cercarsi un lavoro pi\u00f9 remunerativo: abbandona l'attivit\u00e0 di giornalista e inizia a vendere automobili. Ma nonostante gli affari vadano per il meglio, non ama questo lavoro. Eppure \u00e8 proprio grazie a questo passaggio dalla scrittura al commercio che a Rubicam viene l'idea della pubblicit\u00e0: un ibrido tra un artista e un mercante, un ragionevole compromesso tra la sua vocazione e i suoi doveri di capofamiglia.\nGli anni all'agenzia pubblicitaria \u201cF. Wallis Armstrong Company\u201d.\nNel 1916 Rubicam intraprende la sua carriera di copywriter, ossia scrivere i testi per gli annunci pubblicitari. Ottiene il suo primo impiego presso l'agenzia F. Wallis Armstrong, e il 30 novembre dello stesso anno si sposa con Regina McCloskey (dalla quale avr\u00e0 tre figli). \nI tre anni passati alla F. Wallis Armstrong sono tuttavia difficili: da un lato perch\u00e9 il lavoro non \u00e8 ben retribuito; dall'altro perch\u00e9 all'epoca vige ancora una concezione della pubblicit\u00e0 che s'ispira al behaviorismo e che quindi fa leva pi\u00f9 sulla quantit\u00e0 e sulla continua ripetizione della pubblicit\u00e0, che non sugli aspetti creativi. Nonostante ci\u00f2 Rubicam riesce ad apprendere il mestiere e a mettere insieme un buon portfolio che gli permetter\u00e0 di compiere il passo successivo.\nGli anni all'agenzia pubblicitaria \u201cN. W. Ayer &amp; Son\u201d.\nNel 1919 Rubicam viene assunto dalla N. W. Ayer &amp; Son (la pi\u00f9 importante agenzia pubblicitaria dell'epoca). \u00c8 qui che scrive alcuni degli annunci pi\u00f9 celebri della sua carriera, in particolare quello per i pianoforti Steinway &amp; Sons (\u201cthe Instrument of the Immortals\u201d), per lo Squibb (\u201cthe Priceless Ingredient\u201d), per le automobili Rolls-Royce (\u201cNo Rolls-Royce has ever Worn Out\u201d), nonch\u00e9 per la stessa N. W. Ayer &amp; Sons. Ed \u00e8 qui che inizia a delinearsi la sua filosofia, semplice ma che si riveler\u00e0 rivoluzionaria per il mondo della pubblicit\u00e0: \u00e8 pi\u00f9 importante \"cosa\" si dice e \"come\" lo si dice, che non \"quanto\" lo si dice. Dopo circa quattro anni passati alla N. W. Ayer &amp; Sons decide di mettere in pratica liberamente questa sua nuova concezione.\nGli anni dell'agenzia pubblicitaria \u201cYoung &amp; Rubicam\u201d.\nNel 1923, nella citt\u00e0 di Philadelphia, Rubicam fonda assieme a John Orr Young (suo carissimo amico, di sette anni pi\u00f9 anziano, e gi\u00e0 collega presso la F. Wallis Armstrong e la N. W. Ayer &amp; Sons) la Young &amp; Rubicam. Con Young in qualit\u00e0 di presidente. \nL'idea di puntare sulla creativit\u00e0 ha successo e la Young &amp; Rubicam riesce rapidamente a trovare utenti importanti (come la General Foods) e a vincere dei premi prestigiosi (come l'Harvard Award). Tre anni dopo, nel 1926, la sede si trasferisce a New York, in Madison Avenue (la via delle agenzie pubblicitarie pi\u00f9 importanti del mondo). \nAll'idea di puntare sulla creativit\u00e0 si associa tuttavia anche l'idea di investire gli utili per espandere l'azienda e per incentivare i lavoratori, e soprattutto l'idea di investire in ricerca.\nNel 1932 inizia il sodalizio, che si protrarr\u00e0 per sedici anni, con George Gallup, statistico, all'epoca professore alla Northwestern University. Alla base vi \u00e8 la necessit\u00e0 di fondare le idee sui fatti. Viene quindi inaugurato il dipartimento di ricerca della Young &amp; Rubicam (presso il quale lavorer\u00e0 anche il giovane David Ogilvy) che porta avanti studi pionieristici sui consumatori a livello di preferenze, di pregiudizi, di abitudini di lettura della stampa e di modalit\u00e0 di ascolto della radio. In particolare la Young &amp; Rubicam \u00e8 la prima agenzia ad impiegare l'intervista telefonica per misurare l'audience dei programmi radiofonici e il ricordo dei prodotti reclamizzati.\nTali studi si traducono in nuove forme di pubblicit\u00e0 (ad esempio l'impiego di fumetti umoristici o la creazione di spot radiofonici integrati nei programmi) e in nuovi modi di organizzarla (ad esempio lo stabilire regole di composizione per l'annuncio stampato). \nLa filosofia di fondo che guida il lavoro di Rubicam \u00e8 quella di porsi dalla parte del consumatore, preoccupandosi di creare pubblicit\u00e0 in grado innanzitutto di rispecchiare il lettore, e solo in un secondo momento di mostrare come un prodotto pu\u00f2 essere utile (tale \"Approccio Indiretto\" ribaltava il canone vigente all'epoca che puntava tutto e subito sul bene da reclamizzare). \nNonostante la depressione economica, nel periodo che va dal 1927 al 1937 la Young &amp; Rubicam triplica il proprio fatturato e diventa la seconda agenzia pubblicitaria degli Stati Uniti (dopo la J. Walter Thompson), annoverando tra i propri clienti aziende come la General Electric, la Johnson &amp; Johnson o la Gulf. Produce inoltre numerosi programmi radiofonici. E qualche decennio pi\u00f9 tardi il primo spot a colori della storia della televisione.\nNel 1935 Rubicam diventa presidente della AAAA (American Association of Advertising Agencies). \nNel 1939 divorzia dalla moglie e l'anno successivo si sposa con la cantante e attrice Bettina Hall (dalla quale avr\u00e0 due figli). \nNel 1942 pubblica \"Johnny Russell \u2013 In Memoriam\", considerato dalla critica statunitense uno dei migliori romanzi ambientati in tempo di guerra (e adottato anche nelle scuole come libro di testo tra quelli aventi per soggetto la guerra). \nPi\u00f9 in generale, comunque, sotto la direzione di Rubicam, la Young &amp; Rubicam contribuisce in maniera significativa allo sforzo bellico del proprio paese durante la seconda guerra mondiale, donando tempo e risorse al War Advertising Council e ad altri dipartimenti federali.\nAnzianit\u00e0 e Vecchiaia.\nNel 1944, all'et\u00e0 di 52 anni, Rubicam si ritira dalla propria agenzia. \nTra i vari impegni \u00e8 attivo soprattutto presso varie associazioni volte a promuovere politiche di sviluppo a seguito della seconda guerra mondiale. \nNel 1947 gli viene conferita la Laurea honoris causa in legge dalla Colgate University, e nel 1948 quella in lettere dalla Boston University.\nNel 1974 viene annoverato nella Hall of Fame dell'American Advertising Federation, e nel 1975 in quella dei Copywriters. \nRaymond Rubicam muore l'8 maggio del 1978, all'et\u00e0 di 85 anni, a Scottsdale, in Arizona, per un attacco cardiaco."}
{"id": "1669908", "revid": "729019", "url": "https://it.wikipedia.org/wiki?curid=1669908", "title": "Stazione di Terontola-Cortona", "text": "La stazione di Terontola-Cortona \u00e8 la principale stazione ferroviaria di Cortona, chiamata in questo modo poich\u00e9 ubicata nella frazione di Terontola.\nLo scalo ferroviario si trova lungo la linea della ferrovia Firenze-Roma ed inoltre, proprio da questo scalo, si innesta la linea per Foligno (che passa anche per Perugia).\nStoria.\nLa stazione di Terontola non fu aperta insieme alle altre stazioni della linea nel 1866. Infatti la ferrovia Firenze-Roma non era come la conosciamo ora: il collegamento tra la capitale e Firenze non passava da Orvieto e Chiusi ma da Orte, Terni, Foligno e Perugia, con un percorso che oggi si articola in due linee ferroviarie: Terontola-Foligno e parte della Falconara-Roma.\nIn data 11 novembre 1875 venne aperta all'esercizio la linea Cortona (oggi stazione di Camucia-Cortona)-Chiusi.\nSi sentiva il bisogno di creare una stazione che unisse le due linee, perch\u00e9 la stazione di Cortona era troppo lontana quindi si decise di aprire una nuova stazione.\nLa nuova stazione di Terontola aperta insieme alla nuova linea per Chiusi (in data 11 novembre 1875) si trovava a costituire la cerniera della grande dorsale italiana.\nNell'ordine di servizio numero 41 dell'undici novembre 1875, che testimonia l'apertura della stazione di Terontola, possiamo leggere:\nNel 1939 mut\u00f2 la propria denominazione da \"Terontola\" a \"Cortona-Terontola\", e nel 1948 ridivenne \"Terontola\". Successivamente acquis\u00ec la denominazione attuale.\nDal 18 febbraio 2021, la stazione diventa fermata della appena istituita linea del treno ad alta velocit\u00e0 Frecciarossa che collega Perugia con Milano e Torino.\nStrutture e impianti.\nLa stazione \u00e8 fornita di un fabbricato viaggiatori su due livelli. Al piano inferiore \u00e8 presente la biglietteria, automatica ed a sportello, la sala d'attesa, la postazione della Polfer, ed un bar, mentre il piano superiore viene utilizzato da Trenitalia.\nVi \u00e8 anche una doppia area merci;\nLa stazione dispone anche di altri diversi edifici di servizio tra cui quello dove si trovano gli uffici per la dirigenza del movimento e dive si trovano anche i diversi banchi ACEI.\nSi contano 5 binari passanti per il servizio viaggiatori: sono presenti tre banchine di cui due munite di pensilina in muratura, mentre quella centrale ha una pensilina in ferro. Il collegamento tra le diverse pensiline avviene tramite sottopassaggio. Vi sono inoltre anche altre binari sprovvisti di banchina e utilizzati per l'accantono di carri merci.\nMovimento.\nBench\u00e9 il traffico ferroviario sia notevolmente diminuito, dopo l'apertura della direttissima Roma-Firenze, il numero di passeggeri e di treni si mantiene su alti livelli, coadiuvato anche dall'interscambio tra le diverse linee: nella stazione fermano tutti i treni regionali di transito e alcuni Intercity.\nServizi.\nLa stazione dispone di:\nInterscambi.\nDal piazzale antistante la stazione partono autobus Etruria Mobilit\u00e0 per il centro di Cortona. \u00c8 presente anche un parcheggio per auto e bici."}
{"id": "1669909", "revid": "287204", "url": "https://it.wikipedia.org/wiki?curid=1669909", "title": "Boothia", "text": "La Boothia \u00e8 una grande penisola del territorio canadese del Nunavut, posta a sud dell'isola di Somerset. Anticamente denominata \"Boothia Felix\", fu scoperta ed esplorata da James Clark Ross nel 1829-33.\nGeografia.\nLa parte settentrionale del promontorio di Murchison, \u00e8 il punto pi\u00f9 settentrionale della terraferma canadese, e quindi, dell'intera America settentrionale. La Boothia si estende su una superficie di 32.331 km\u00b2. Lo stretto di Bellot (Ikirahaq) la separa a nord dall'isola di Somerset. La baia di Babbage \u00e8 sulla costa orientale, come la baia di Abernethy, appena pi\u00f9 a sud. La baia di Paisley \u00e8 sulla costa occidentale.\nStoria.\nNel 1829 la penisola \u00e8 stata intitolata dall'esploratore scozzese John Ross, in onore di Felix Booth, che aveva finanziato la sua seconda spedizione. Ross vi incontr\u00f2 una grande comunit\u00e0 Inuit. Negli anni successivi, il nipote James Clark Ross condusse la prima spedizione per individuare il polo nord magnetico; il 1\u00ba giugno 1831 fu individuato presso capo Adelaide, lungo la costa occidentale dell'isola. Due anni pi\u00f9 tardi, Roald Amundsen lo individu\u00f2 in una posizione leggermente diversa."}
{"id": "1669910", "revid": "144796", "url": "https://it.wikipedia.org/wiki?curid=1669910", "title": "John Philip Sousa", "text": "Biografia.\nSousa nacque a Washington, D.C. da John Antonio de Sousa e Maria Elisabeth Trinkhaus. I suoi genitori erano discendenti da famiglie portoghesi, spagnole e bavaresi; i suoi nonni erano rifugiati portoghesi. Sousa inizi\u00f2 la sua educazione musicale cominciando a studiare il violino, allievo di John Esputa e G. F. Benkert per l'armonia e la composizione musicale, all'et\u00e0 di 6 anni. Subito notarono che aveva un buon orecchio musicale. Quando Sousa arriv\u00f2 all'et\u00e0 di 13 anni suo padre, un trombonista nella banda della marina, reclut\u00f2 suo figlio nella \"United States Marine Corps Band \" come apprendista. Vi rimase come apprendista fino al 1875, e impar\u00f2 a suonare quasi tutti gli strumenti a fiato e si destreggiava bene anche col violino. Il 30 dicembre 1879 spos\u00f2 Jane van Middlesworth Bellis. Ebbero 3 bambini: John Philip Sousa, Junior (1\u00ba aprile 1881 - 18 maggio 1937), Jane Priscilla (7 agosto 1882 - 28 ottobre 1958), e Helen (21 gennaio 1887 - 14 ottobre 1975). Tutti e tre sono sepolti nella cappella di John Philip Sousa nel Cimitero del Congresso di Washington. Jane entr\u00f2 nell'associazione Figlie della rivoluzione americana nel 1907.\nMolti anni dopo Sousa lasci\u00f2 la sua posizione di apprendista per entrare in un'orchestra teatrale, dove impar\u00f2 a dirigere. Ritorn\u00f2 alla Banda del Corpo dei Marines come direttore nel 1880 e vi rimase fino al 1892.\nSousa organizz\u00f2 una sua band l'anno in cui lasci\u00f2 la Banda del Corpo dei Marines. La \"Sousa Band\" rimase attiva dal 1892 al 1931, eseguendo 15,623 concerti. Nel 1900 la sua band rappresent\u00f2 gli Stati Uniti all'Esposizione Universale di Parigi, prima di fare un tour in Europa. A Parigi, la Sousa Band marci\u00f2 per le strade fra cui anche gli Champs-\u00c9lys\u00e9es fino all'Arco del Trionfo, una delle solo otto parate della banda nei suoi quaranta anni di attivit\u00e0.\nSousa rifiut\u00f2 ripetutamente per molti anni di condurre un programma alla radio. Accett\u00f2 solo nel 1929. Fu anche scrittore: fu autore di 3 racconti e dell'autobiografia \"Marching Along\". Da questa Hollywood trasse nel 1952 un film biografico che prese il nome di \"Stars and Stripes Forever\" e che la distribuzione italiana ribattezz\u00f2 \"Squilli di primavera\". Diretto da Henry Koster, il film era interpretato da Clifton Webb.\nSousa fu membro della Massoneria e raggiunse il 33\u00ba ed ultimo grado del Rito scozzese antico ed accettato. \nMor\u00ec il 6 marzo 1932, nella sua stanza presso l'Hotel Abraham Lincoln di Reading, in Pennsylvania. Nel 1990 gli \u00e8 stata dedicata postuma una stella nella \"Hollywood Walk of Fame\" per il suo impegno nella musica.\nComposizioni.\nMarce.\n\u00c8 famoso per aver composto ben 132 marce, le pi\u00f9 famose delle quali sono:\nOperette.\nScrisse purtuttavia anche altre composizioni, fra le quali vale la pena di menzionare le sue operette:"}
{"id": "1669912", "revid": "416175", "url": "https://it.wikipedia.org/wiki?curid=1669912", "title": "Chiesa dei Santi Filippo e Giacomo a Ferruccia", "text": "La pieve dei Santi Filippo e Giacomo alla Ferruccia \u00e8 una chiesa di origine medievale che si trova nella frazione di Quarrata, in provincia di Pistoia.\nDescrizione.\nLa facciata della chiesa \u00e8 a capanna, con un frontone cuspidato e due lesene in stile romanico alle estremit\u00e0; il portone \u00e8 sormontato da una lunetta che ospita un mosaico raffigurante la Vergine Maria. \nL'interno, di forma rettangolare, presenta un soffitto in travi di legno laccate di bianco dominato da un ottagono azzurrino con al centro un rosone dorato. Ai lati delle due navate sono ospitati gli altari minori e sopra di essi si aprono delle monofore. Il presbiterio su cui si trova l'altare maggiore \u00e8 separato dall'aula mediante una balaustra in marmo. In controfacciata \u00e8 disposta la cantoria che accoglie l'organo.\nStoria.\nLa prima notizia sulla chiesa arriva da un atto del 1357, firmato dai parrocchiani e operai dei Santi Giacomo e Filippo a Vignole, riguardante la permuta di alcune terre.\nInizialmente la chiesa era indicata nel paese di Vignole in quanto il toponimo Ferruccia non si era ancora definito stabilmente, nonostante ci fosse gi\u00e0 una localit\u00e0 chiamata Sancto di Mona Ferruccia. Secondo il geografo toscano Emanuele Repetti, la localit\u00e0 Sancto di Mona Ferruccia era legata ad una figura femminile, monna Ferruccia. Egli scrive di aver rintracciato presso l'Archivio Vescovile di Pistoia una carta risalente al 7 dicembre 1385 in cui il testatore scriveva di voler essere seppellito nella chiesa de' SS. Filippo e Iacopo detta lo Santo di Monna Ferruccia nel territorio di Vignole. \nNel 1447 nella relazione della visita pastorale di Donato dei Medici il nome della chiesa compare nella forma definitiva di \"Chiesa dei Santi Filippo e Giacomo della Ferruccia\".\nIl patrimonio della chiesa a fine Trecento \u00e8 documentato da un elenco di beni trascritti in una visita pastorale avvenuta nel 1383 e da una croce e un calice oggi conservati presso il Museo Nazionale del Bargello di Firenze. Un dipinto su tavola, realizzato nel 1426 dal Maestro della Cappella Bracciolini, originariamente appartenuto alla chiesa, \u00e8 attualmente conservato al Museo di Belle Arti di Budapest. L'opera, che \u00e8 stata conservata per oltre due secoli prima nella sagrestia e poi nella canonica, \u00e8 un trittico che raffigura al centro la Vergine col Bambino e quattro angeli, con ai lati i Santi Filippo, Giacomo, Stefano e Giovanni Battista, mentre in alto entro quadrilobi emergono due Sante a mezzo busto. In basso compaiono la data di realizzazione e il nome del rettore, il presbitero Vannino di Popiglio. Un'antica foto scattata all'opera nell'Ottocento mostra una predella, oggi dispersa, in cui erano dipinte varie scene con episodi riferiti al martirio dei Santi raffigurati nei pannelli superiori, e una Piet\u00e0 al centro.\nCon la fine del Cinquecento e gli inizi del secolo successivo, vengono effettuati una serie di interventi per proteggere la chiesa e la piazza prospiciente dalle esondazioni del fiume Ombrone che si trova nelle vicinanze. In aggiunta vengono eseguiti lavori che riguardano la canonica, la sagrestia e la nuova \"muraglia\". All'interno dell'edificio vengono realizzati un pergamo e un muro per chiudere la tribuna.\nNel 1620 fuori dalla chiesa vengono poste le fondamenta di un portico, mentre all'interno, 10 anni dopo, viene costruito un nuovo altare di pietra dedicato a San Rocco. Sopra l'altare viene collocato il dipinto, conservato ancora oggi sul posto, che raffigura i Santi Rocco, Sebastiano e Gregorio papa; tra il 1636 e il 1637 vengono costruiti gli altari dell'Annunziata, di Sant'Antonio e di Santa Maria Maddalena, seguendo il modello dell'altare offerto a San Rocco.\nNel 1674 la chiesa della Ferruccia viene separata dalla chiesa di San Michele a Vignole a causa di una serie di contrasti dovuti al prestigio che la Ferruccia aveva ottenuto dopo il riconoscimento di \"pieve\". Vari interventi nel corso degli anni interessano gli altari e il fonte battesimale che subisce alcuni spostamenti prima di trovare l'attuale collocazione all'inizio della navata di sinistra. La zona del presbiterio \u00e8 delimitata da una balaustra in pietra con due confessionali, mentre ai lati dell'altare maggiore sono presenti due porte con cornice di pietra; quella di sinistra conduce alla sagrestia, disposta sotto il campanile a torre, quella di destra \u00e8 un armadio. L'altare maggiore \u00e8 staccato dal muro, \"alla romana,\" ed \u00e8 decorato con tre putti in gesso. \nNel 1737 Francesco Arrighi, per le nicchie sopra le porte, realizza le statue in stucco dei Santi Filippo e Giacomo. Nel 1748 lo scalpellino Antonio Giuseppe Piovanini realizza le mostre per due nuovi confessionali che vengono posizionati lungo le pareti ai lati. Nel 1758 l'Alamanni fa inserire le reliquie dentro l'armadio di destra dell'altare maggiore, e lo rinnova con un rivestimento di seta e con la costruzione di gradini dorati. \nNegli ultimi anni del Settecento, con la nomina del nuovo vescovo di Pistoia, in diocesi avvengono numerosi cambiamenti strutturali. La chiesa si allunga inglobando il portico esterno e vengono realizzate nuove finestre con vetri impiombati; la \"porta degli uomini\", la porta laterale attraverso la quale gli uomini entravano in chiesa separatamente dalle donne, che si trova all'entrata della chiesa sulla sinistra, subisce una modifica in termini di dimensioni, dato lo spazio ottenuto dal trasferimento degli altari di San Rocco e della Santissima Annunziata.\nL'assetto rimane poi invariato fino alla visita pastorale del vescovo Enrico Bindi avvenuta nel 1870, che affida al pievano don Gaspare Ceccarelli il compito di \"dare una ripulitina alla chiesa, la quale \u00e8 con la canonica in buono stato\". Da qui la sistemazione della cantoria in controfacciata, il restauro dell'organo che era stato accordato per cura di casa Baldi, il pulpito e il soffitto a cassettoni intervallato da tre dipinti ottagonali raffiguranti rispettivamente lo Spirito Santo, i Santi Titolari con Dio Padre, e una scritta commemorativa dell'evento con la data, 1875.\nIl costo dei lavori porta la chiesa a oberarsi di debiti che risarcir\u00e0 con la vendita del calice e della croce ora conservati al Bargello, con la vendita del trittico del Maestro della Cappella Bracciolini, e con una serie di questue annuali. \nNel 1899 la chiesa dei Santi Filippo e Giacomo della Ferruccia partecipa con cinque oggetti all'esposizione d'arte sacra tenutasi a Pistoia ricevendo un diploma con l'onorificenza di terza classe.\nMuseo d'arte sacra.\nIl Museo della chiesa dei Santi Filippo e Giacomo alla Ferruccia nasce all'interno di una iniziativa auspicata dal Pievano Don Enrico Petrelli sin dall'inizio degli anni Settanta del Novecento. \nIl Museo \u00e8 stato infine realizzato dai comuni di Quarrata e Agliana assieme alla Sovrintendenza per i Beni Artistici e inaugurato il giorno Sabato 30 Settembre 2000.\nLa raccolta non \u00e8 concepita esclusivamente come testimonianza della memoria locale, ma soprattutto come luogo in cui gli oggetti di culto possano recuperare la loro identit\u00e0. Si caratterizza, pertanto, per la sua funzione didattica nella volont\u00e0 di illustrare il significato simbolico e rituale degli oggetti esposti.\nIl museo si articola entro tre locali situati al primo piano della canonica.\nLa prima sala contiene sei vetrine, nelle quali sono stati sistemati parati, piviali, pianete e camici riconducibili ai secoli XVII, XVIII e XIX. La pianeta pi\u00f9 antica, risalente al XVI secolo, proviene da Firenze ed \u00e8 un broccatello con due trame di galloni tessuti in seta gialla, motivo a losanghe e fondo in tela di lino rosa, cerata. Dalla Francia nel 1760 arrivano una pianeta e due piviali di taffetas cangiante broccato con motivo \"a meandro\".\nLa seconda sala accoglie tre vetrine destinate alla devozione per la Vergine Maria. All'entrata sulla parete di destra \u00e8 esposta la vetrina della Madonna col Bambino, riconducibile alla prima met\u00e0 del XVIII secolo. Sulla parete di sinistra due vetrine mostrano, rispettivamente, due corone in argento e un abito femminile ad uso liturgico completo di corpetto, gonna e scarpe collocabili ai primi anni Sessanta del XVIII secolo. L'abito, utilizzato per vestire una statua della Madonna del Rosario, ha subito interventi di restauro prima del suo allestimento a causa delle sue condizioni non ottime al momento del suo ritrovamento. La terza e ultima vetrina offre la presentazione di una scultura in cartapesta dipinta del Bambino Ges\u00f9 in fasce, anch'esso databile alla prima met\u00e0 del XVIII secolo.\nLungo il corridoio che porta all'ultima sala, sono presenti quattordici lumiere da parete in legno intagliato e dorato di manifattura toscana degli inizi dell'Ottocento e una serie di reliquiari lignei tra cui il Reliquiario di San Venanzio, datato al 1696 (come mostra la parte interna del coperchio). \nNella terza sala \u00e8 esposto un paliotto, databile agli inizi del Seicento, in velluto tagliato di seta rosso cremisi ricamato in argento lamellare, oro lamellare e filato, canutiglia d\u2019argento e d\u2019oro, sete policrome, raso di seta bianca dipinto a tempera e gros de Tour di seta gialla, bianca e verde. \nOltre agli arredi sacri di pertinenza della chiesa, la terza sala ospita un leggio in legno intagliato e dorato, costituito da un sistema di volute ad andamento concavo convesso, legate da infiorescenze e foglie d\u2019acanto e caratterizzato dalla presenza di testine angeliche. L\u2019opera, di manifattura toscana, \u00e8 riportabile alla met\u00e0 del XVIII secolo. \nDalle manifatture fiorentine invece provengono una pisside del 1752 e tre calici, uno datato 1692, gli altri al secondo quarto e all'ottavo decennio del XVII secolo. I calici sono costituiti da argento sbalzato, cesellato, bulinato, inciso e parzialmente dorato con parti a fusione.\nDipinti.\nI dipinti presenti nella chiesa dei Santi Filippo e Giacomo sono i seguenti:"}
{"id": "1669913", "revid": "1566286", "url": "https://it.wikipedia.org/wiki?curid=1669913", "title": "John White (attore)", "text": "Carriera.\nEsordisce a 13 anni in una miniserie TV di scarso successo, \"Blauvogel\". Nel 1996 ha il suo primo vero ruolo importante nel telefilm \"Le avventure di Shirley Holmes\". Si fa conoscere al pubblico nel ruolo di Erik Stifler nei film ' e '"}
{"id": "1669917", "revid": "984922", "url": "https://it.wikipedia.org/wiki?curid=1669917", "title": "Stazione meteorologica di Scheggia e Pascelupo", "text": "La stazione meteorologica di Scheggia e Pascelupo \u00e8 la stazione meteorologica di riferimento per la localit\u00e0 di Scheggia e Pascelupo.\nCoordinate geografiche.\nLa stazione meteorologica si trova nell'area climatica dell'Italia Centrale, nell'Umbria, in provincia di Perugia, nel comune di Scheggia e Pascelupo, a 575 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,8\u00a0\u00b0C; quella del mese pi\u00f9 caldo, luglio, \u00e8 di +19,8\u00a0\u00b0C."}
{"id": "1669919", "revid": "1305772", "url": "https://it.wikipedia.org/wiki?curid=1669919", "title": "Mr. Bojangles/I Will Talk and Hollywood Will Listen", "text": "Mr. Bojangles/I Will Talk And Hollywood Will Listen sono due canzoni di Robbie Williams estratte dall'album \"Swing When You're Winning\" e pubblicate come unico singolo agli inizi del 2002 esclusivamente per il mercato europeo."}
{"id": "1669921", "revid": "773636", "url": "https://it.wikipedia.org/wiki?curid=1669921", "title": "Chiesa di Santo Stefano di Lucciano", "text": "La chiesa di Santo Stefano di Lucciano si trova in una frazione di Quarrata, in provincia di Pistoia.\nStoria e descrizione.\nLa chiesa, sorta nel luogo dove si trovava un fortilizio della famiglia Panciatichi, risulta documentata fin dal 1131. All'interno si conserva il \"Martirio di Santo Stefano\", opera firmata di Antonio Puglieschi, e la \"Vergine annunciata\", copia dell'immagine venerata alla Santissima Annunziata di Firenze.\nIl rapporto con l'ordine dei Servi di Maria \u00e8 sottolineato anche dall'affresco del soffitto di Bartolomeo Valiani, con \"I Sette Santi Fondatori inginocchiati ai piedi della Madonna addolorata\"."}
{"id": "1669924", "revid": "1226", "url": "https://it.wikipedia.org/wiki?curid=1669924", "title": "Lumsa", "text": ""}
{"id": "1669927", "revid": "729019", "url": "https://it.wikipedia.org/wiki?curid=1669927", "title": "Orechovo (metropolitana di Mosca)", "text": "Orechovo () \u00e8 una stazione della Metropolitana di Mosca, situata sulla Linea Zamoskvoreckaja. Disegnata da L.N. Popov, V.S. Volovich e G.S. Mun, la stazione venne aperta nel 1984.\nSia le mura che i pilastri sono ricoperti in marmo bianco, mentre sopra le scale vi \u00e8 una scultura in bronzo di L.L. Berlin (secondo il tema della \"Protezione della Natura\"). Gli ingressi della stazione sono situati tra Shipilovskij Prospekt e via Ba\u017eenova, sul lato est di Tsaritsino Park."}
{"id": "1669928", "revid": "287204", "url": "https://it.wikipedia.org/wiki?curid=1669928", "title": "Husi", "text": ""}
{"id": "1669930", "revid": "1745361", "url": "https://it.wikipedia.org/wiki?curid=1669930", "title": "Abbazia di San Salvatore in Agna", "text": "Labbazia di San Salvatore in Agna si trova in via Antonio Gramsci nel comune di Montale, in provincia di Pistoia. Il nome deriva dalla posizione del monastero che si trova allo sbocco in pianura della valle del torrente appenninico Agna che passa nei suoi pressi.\nIl monastero \u00e8 gi\u00e0 documentato nel 772, come monastero regio, e come altre simili istituzioni, era un importante centro economico, ricco di terreni, case, rendite, ed altre pertinenze. In epoca carolingia fu patrimonio personale delle mogli e figlie dei sovrani (era un convento femminile di monache benedettine), tanto da essere indicato come \"monastero della regina\". Era all'epoca conosciuto anche come San Salvatore \"in Alina\" probabilmente dal nome del centro abitato oggi chiamato Agliana che doveva avere una certa preminenza nell'alto medioevo.\nIl complesso monastico sorse presso un itinerario che attraversava l'Appennino, alternativo a quelli che facevano capo a Pistoia, in direzione dell'antica ed importante Badia a Taona ed in stretto collegamento col percorso pedemontano derivante dalla'antica Cassia e di conseguenza, esercit\u00f2, probabilmente fin dalle origini la funzione di \"hospitium\".\nFu dipendente dall'abbazia di San Salvatore di Brescia.\nDal X secolo, almeno per un certo periodo, non fu pi\u00f9 demanio regio e pass\u00f2 in possesso dei potenti conti Guidi, che avevano ampi possessi in tutta la valle dell'Agna.\nNel X secolo fu assegnato al vescovo di Fiesole pur rimanendo sempre legato alla diocesi di Pistoia; nel secolo successivo fu unito al monastero fiesolano di San Bartolomeo e nel 1440 pass\u00f2 ai canonici regolari Lateranensi.\nLa chiesa, inserita in un pi\u00f9 vasto complesso edilizio, residuo dell'antico monastero, ha una sola navata, a croce latina, con tre absidi la cui superficie esterna \u00e8 percorsa da arcatelle di influsso lombardo.\nDi particolare interesse \u00e8 la cripta absidata, divisa da basse colonne in parte di spoglio, come di spoglio sono diversi capitelli decorati a motivi vegetali, databili tra il X e XI secolo.\nL'edificio attuale ha subito un radicale restauro intorno al 1920 finalizzato ad evidenziare i caratteri romanici."}
{"id": "1669931", "revid": "1400228", "url": "https://it.wikipedia.org/wiki?curid=1669931", "title": "Meine Liebe", "text": ", abbreviato in Meine Liebe (dal tedesco \"mio amore\"), \u00e8 una serie di videogiochi creati dalla Konami per la PlayStation 2.\nDal videogioco \u00e8 stato tratto un adattamento anime, prodotto dal 2004 dallo studio Bee Train e conclusosi nel 2006 con il sequel ; l'anime \u00e8 stato trasmesso fuori dal Giappone grazie ad Animax. \nSono stati prodotti anche un manga e una light novel ispirati al videogioco, oltre a numerosi drama CD. Il manga \u00e8 stato pubblicato da Hakusensha e serializzato sulla rivista \"Bessatsu Hana to Yume\"; in Italia la serie \u00e8 stata pubblicata da Edizioni BD sotto l'etichetta J-Pop da ottobre 2008.\nTrama.\nLa storia segue le avventure di un gruppo di ragazzi, studenti nel 1937 di una scuola in un paese fittizio chiamato Kuchen, liberamente ispirato a un paese tedesco."}
{"id": "1669933", "revid": "91792", "url": "https://it.wikipedia.org/wiki?curid=1669933", "title": "Chiesa di San Giovanni Evangelista (Montale)", "text": "La chiesa di San Giovanni Evangelista si trova a Montale, in provincia di Pistoia.\nStoria.\nLa data di fondazione della chiesa non \u00e8 nota. In origine \u00e8 una pieve \"S. Giovanni Battista\" a \"Villiano\". Se ne ha notizia in un documento del dicembre 957. \nSi trovava in posizione isolata lungo una strada importante, luogo di sosta per le valli della Limentra. Dopo l'XI secolo attorno ad essa si form\u00f2 un nucleo rurale abitato. La pieve faceva parte della propriet\u00e0 patrimoniale della cattedrale di Pistoia.\nLa chiesa altomedievale fu ricostruita tra il XI ed il XII secolo. Nella prima met\u00e0 del Cinquecento fu consacrata a san Giovanni Evangelista e nel 1806 fu trasformata radicalmente nell'edificio attuale.\nDescrizione.\nDi antiche origini, \u00e8 stata rifatta in epoca successiva, sulla scorta di un semplificato gusto neoclassico. \nEsterno.\nL'ingresso \u00e8 preceduto un loggiato, con volte a crociera, costituito da tre campate con archi a tutto sesto.\nInterno.\nLa chiesa \u00e8 a navata singola. Il pavimento \u00e8 in marmo bicromo disposto a scacchiera, Lo spazio \u00e8 scandito in tre sezionI da due serliane identiche, incorniciate da colonne ioniche: l'aula, coperta da una volta a botte unghiata, il presbiterio e il coro, entrambi sormontati da cupole affrescate. Sulla parete opposta a quella della facciata \u00e8 presente una cantoria lignea, che contiene un organo Agati. Le pareti laterali sono ripartite da paraste, anch'esse ioniche, che incorniciano dipinti e sorreggono una cornice modanata. \nAll'interno si segnala la presenza di tre dipinti: un\"Annunciazione\" del veronese Sebastiano Vini, datata 1552; una \"Crocifissione\", gi\u00e0 presenziente il barocco, attribuita all'ambito di Ludovico Cardi detto il Cigoli; e una \"Samaritana\" di Pietro Benvenuti.\nGli affreschi nelle cupole (in quella maggiore, quella del presbiterio, \u00e8 rappresentata la \"Visione di san Giovanni a Patmos\") sono di Luigi Sabatelli, uno dei maggiori interpreti del classicismo romantico fiorentino."}
{"id": "1669935", "revid": "984922", "url": "https://it.wikipedia.org/wiki?curid=1669935", "title": "Stazione meteorologica di Spoleto", "text": "La stazione meteorologica di Spoleto \u00e8 la stazione meteorologica di riferimento per la citt\u00e0 di Spoleto.\nCoordinate geografiche.\nLa stazione meteorologica si trova nell'area climatica dell'Italia Centrale, nell'Umbria, in provincia di Perugia, nel comune di Spoleto, a 317 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,1\u00a0\u00b0C; quella del mese pi\u00f9 caldo, agosto, \u00e8 di +22,3\u00a0\u00b0C."}
{"id": "1669937", "revid": "1855146", "url": "https://it.wikipedia.org/wiki?curid=1669937", "title": "Villa Parisi", "text": "Villa Parisi-Borghese \u00e8 una delle dodici Ville Tuscolane.\nStoria.\nLa villa fu costruita nella sua prima parte centrale, tra il 1604 e il 1605, da mons. Ferdinando Taverna, milanese, governatore e magistrato di Roma sotto il pontefice Papa Clemente VIII. Divenuto cardinale il Taverna vendette la villa nel 1614 al cardinale Scipione Borghese nipote del Papa Paolo V. La \"Villa Taverna\" confina con Villa Mondragone e Villa Vecchia. Il cardinale Borghese affid\u00f2 all'architetto Girolamo Rainaldi la ristrutturazione della villa, cui vengono aggiunti due parti laterali e il ninfeo nonch\u00e9 il portale delle armi. Nel 1729 nuovi lavori sono incominciati da Camillo Borghese con decorazioni interne e arcate sulla facciata. In seguito Marcantonio Borghese aggiunge nuove decorazioni pittoriche. Nel 1896 la Villa fu venduta a Saverio Parisi, la cui famiglia ne \u00e8 ancora proprietaria.\nPer molti anni abit\u00f2 in questa villa Paolina Bonaparte, moglie del principe Camillo Filippo Ludovico Borghese.\nArte.\nSulle pareti del salone centrale e della loggia, vi sono le opere a tempera su muro dei fratelli Valeriani realizzate nel 1735/1736, mentre nella Galleria delle Statue, nella Stanza dell'Eremitorio e nella Galleria con Pergolato si trovano affreschi di Ignazio Heldmann il Bavarese e nella Stanza delle Colonne alcune decorazioni di Taddeo Kuntze.\nCinema.\nVi fu girato in gran parte il film La lama nel corpo.\nNel 2019 il regista Dean Craig ha girato il film \"Love Wedding Repeat\", una commedia romantica i cui protagonisti furono Sam Claflin, Olivia Munn e Eleanor Tomlinson."}
{"id": "1669938", "revid": "773636", "url": "https://it.wikipedia.org/wiki?curid=1669938", "title": "Pieve di San Giovanni Evangelista a Montecuccoli in Valdibure", "text": "La pieve di San Giovanni Evangelista a Montecuccoli in Valdibure si trova in una frazione di Pistoia.\n\u00c8 la chiesa pi\u00f9 importante della zona sopravvissuta fino ad oggi, e rivela tuttora chiaramente la sua funzione di cittadella fortificata, capo di un ampio plebato. Le forme architettoniche, di un romanico saldo ed essenziale ma non povero, sono particolarmente apprezzabili dal lato dell'abside e del campanile, essendo l'interno in parte rimaneggiato in epoche successive.\nLa chiesa conserva opere di Giovan Battista Volponi detto lo Scalabrino, cui si devono gli affreschi che decorano il semicerchio del coro con \"Storie di San Giovanni Evangelista\", di Francesco Leoncini che dipinse nel 1640 il \"Battesimo di Cristo\" sopra il fonte battesimale, e di Pietro Marchesini autore del \"Cristo Crocifisso con Santa Margherita da Cortona\".\nStoria.\nDedicata originariamente a San Giovanni Battista e a San Giovanni Evangelista dal 1541, sorge su un'altura a controllo della valle del torrente Bure lungo la quale un antico itinerario valicava l'Appennino tosco-emiliano in direzione di Bologna. Questo itinerario assunse notevole importanza in epoca longobarda perch\u00e9 da qui potevano arrivare gli attacchi alla Tuscia Longobarda da parte dei Bizantini che controllavano il territorio bolognese. In epoca antica era conosciuta come pieve di Montecuccoli, dal nome del colle sul quale \u00e8 edificata, che sull'itinerario doveva rappresentare il punto di congiunzione di diverse varianti di valle. Probabilmente fino a tutto il secolo X la pieve fu direttamente soggetta alla cattedrale di Pistoia ma dovette esserci anche un legame con la Badia a Taona. Secondo una leggenda popolare la pieve di Montecuccoli sarebbe stata fatta edificare dalla duchessa Matilde di Toscana che ebbe un \"cellarium\" in Pistoia, che per un certo periodo ebbe come confessore un certo Giovanni abate della Badia a Taona e trascorse talvolta l'estate a \"Pratum Episcopi\", l'attuale Spedaletto. Secondo gli studiosi la chiesa, o parte di essa, sarebbe anteriore. Il basamento del campanile \u00e8 chiaramente preesistente al corpo della chiesa e sembra essere appartenuto a un fortilizio. Del resto le mura di cinta ancora conservate attestano la caratteristica di chiesa fortificata e fu pi\u00f9 volte luogo di ritrovo o di concentramento di truppe.\nL'abside, con una sola finestrella centrale, fu affrescata in diversi tempi: durante i restauri del 1974 \u00e8 stato rimesso in luce un Cristo Pantocrator dipinto nel '500 e sono stati ripuliti gli affreschi dedicati a San Giovanni Evangelista nel 1709. Nel XVI secolo il soffitto a capriate fu coperto da cassettoni, i muri furono coperti da intonaco e furono aggiunti vari ornamenti, rimossi nel recente restauro. All'inizio del XVII secolo fu demolito il pulpito, ora parzialmente ricomposto sotto il portico che si trova nel cortile della canonica. Sono rimasti invece gli altari, i gradini ondulati del presbiterio e la balaustra del XVIII secolo.\nDescrizione.\nL'edificio attuale, documentato per la prima volta nella Bolla del 21 maggio 1287 del papa Urbano III, \u00e8 tipico del romanico pistoiese, con orditura muraria in conci di pietra a filaretto senza decorazione e con un solo portale sulla facciata. L'interno, coperto da tetto a capriate lignee in vista, ha transetto e zona presbiteriale nettamente rialzati, forse per la necessit\u00e0 di seguire l'andamento del terreno. Come le chiese di montagna non ha finestre sul lato nord e ha strette monofore sul lato sud al quale \u00e8 addossata la casa canonicale attorno a una corte quadrangolare con massiccio arco di ingresso."}
{"id": "1669940", "revid": "767487", "url": "https://it.wikipedia.org/wiki?curid=1669940", "title": "Beloit (Ohio)", "text": "Beloit \u00e8 un comune degli Stati Uniti d'America nella Contea di Mahoning, nello Stato dell'Ohio. La popolazione secondo il censimento del 2000 era di 1.024 persone, passate secondo una stima del 2007 a 981.\nIn passato Beloit era gemellata con la cittadina piemontese di Pinerolo, per via della presenza in quest'ultima di uno stabilimento della omonima azienda metalmeccanica americana. Con la chiusura dello stabilimento pinerolose (poi rilevato da imprenditori italiani e diventato PMT Italia) ed il relativo licenziamento di centinaia di dipendenti, alla fine egli anni novanta i rapporti si sono estinti ed il gemellaggio considerato decaduto, tanto da non essere neppur pi\u00f9 riportato nel sito del comune di Pinerolo."}
{"id": "1669941", "revid": "552788", "url": "https://it.wikipedia.org/wiki?curid=1669941", "title": "Serpentino (tubo)", "text": "Un serpentino (o serpentina) \u00e8 un componente di uno scambiatore di calore costituito da un tubo di diametro ridotto e lunghezza elevata avvolto su se stesso. Questo dispositivo permette lo scambio di calore tra il fluido (liquido o gas) che scorre all'interno del tubo e il fluido all'interno del quale si trova il serpentino.\nPu\u00f2 essere costruito in diversi materiali tra cui materiale metallico, vetro o materiale plastico e in questo caso raccolto in grandi rotoli.\nGeometria.\nLa geometria del serpentino pu\u00f2 essere piuttosto variabile; in particolare il tubo pu\u00f2 essere avvolto a spirale cilindrica o pi\u00f9 raramente a spirale piana o conica.\nLa lunghezza del tubo, o meglio l'area della superficie esterna del tubo dipende dalla quantit\u00e0 di calore che \u00e8 necessario scambiare: a parit\u00e0 di area trasversale, lunghezze pi\u00f9 elevate permettono di scambiare un quantitativo di calore maggiore.\nPu\u00f2 essere montato in serie per aumentare il quantitativo di calore scambiato o in parallelo per aumentare la portata di fluido elaborata.\nApplicazioni.\nLe applicazioni del serpentino sono innumerevoli, sia in ambito civile sia in ambito industriale.\nViene usato ad esempio nei compressori alternativi, dove \u00e8 costituito da un tubo metallico atto a dissipare il calore che si viene a formare a causa della compressione dell'aria.\nSerpentino elettrico.\nCon lo stesso nome si indica inoltre un dispositivo elettrico in cui il calore viene generato per effetto Joule: in tal caso la funzione \u00e8 identica a quella di un normale serpentino di riscaldamento, ma il tubo non \u00e8 riscaldato da un fluido a temperatura maggiore che scorre all'interno, bens\u00ec dalla resistenza opposta al passaggio della corrente elettrica da una fitta spirale in materiale ad alta resistenza elettrica e capace di sopportare le alte temperature (tipicamente in lega di nichel-cromo). La spirale \u00e8 contenuta nel tubo e in continuit\u00e0 coi due poli esterni cui viene applicata la tensione di rete; la resistenza \u00e8 isolata elettricamente rispetto alla parete esterna del serpentino e rispetto al corpo del boiler; la superficie esterna del tubo, spesso in lega di rame, isola dall'acqua la resistenza ed il suo isolante e funge da scambiatore di calore di alta efficienza. \nQuesto dispositivo \u00e8 utilizzato ad esempio nel comune scaldabagno elettrico. \nUn surriscaldamento del serpentino elettrico, dovuto ad esempio a parziale svuotamento del boiler per perdita d'acqua in assenza di alimentazione idrica, \u00e8 molto pericoloso perch\u00e9 pu\u00f2 portare al danneggiamento del tubo in rame e del materiale isolante, con gravissimo rischio di dispersione di elettricit\u00e0 verso la struttura del boiler e, attraverso le tubazioni di distribuzione, gli utilizzatori. Per questo motivo il tubo di rame \u00e8 messo elettricamente a terra."}
{"id": "1669942", "revid": "767487", "url": "https://it.wikipedia.org/wiki?curid=1669942", "title": "Murgeni", "text": "Murgeni \u00e8 una citt\u00e0 della Romania di 7.811 abitanti, ubicata nel distretto di Vaslui, nella regione storica della Moldavia.\nMurgeni ha ottenuto lo \"status\" di citt\u00e0 nel dicembre 2003.\nFanno parte dell'area amministrativa anche le localit\u00e0 di C\u00e2rja, Floreni, L\u0103\u0163e\u015fti, Raiu, S\u0103r\u0103\u0163eni e Schineni."}
{"id": "1669943", "revid": "1632387", "url": "https://it.wikipedia.org/wiki?curid=1669943", "title": "Otyg", "text": "Gli Otyg sono stati una band svedese folk metal/viking metal nella quale ha militato come leader Andreas Hedlund (conosciuto ai pi\u00f9 come \"Vintersorg\").\nNella loro breve carriera hanno pubblicato due album ufficiali caratterizzati da una presenza massiccia di strumenti tradizionali scandinavi. La band attualmente \u00e8 sciolta, in attesa di una nuova possibile fonte d'ispirazione per Vintersorg.\nNel 2008 la Napalm Records ha fatto uscire un doppio cd contenente gli album \"\u00c4lvef\u00e4rd\" e \"Sagovindars Boning\"."}
{"id": "1669948", "revid": "1573940", "url": "https://it.wikipedia.org/wiki?curid=1669948", "title": "Chiesa di San Giovanni Evangelista (Montemagno)", "text": "La chiesa di San Giovanni Evangelista si trova a Montemagno, una frazione di Quarrata, in provincia di Pistoia.\nStoria e descrizione.\nLa chiesa risale al XII secolo, quando il borgo di Montemagno, sulle pendici del Montalbano, aveva una qualche importanza.\nL'attuale edificio, frutto di modifiche apportate nei secoli XVII e XVIII, conserva tracce della pi\u00f9 antica costruzione romanica nella zona absidale e nella canonica. Presenta all'altare maggiore un dipinto di Girolamo Scaglia, raffigurante la \"Trasfigurazione di Cristo sul monte Tabor\"."}
{"id": "1669951", "revid": "287204", "url": "https://it.wikipedia.org/wiki?curid=1669951", "title": "Karel Pesek", "text": ""}
{"id": "1669953", "revid": "984922", "url": "https://it.wikipedia.org/wiki?curid=1669953", "title": "Stazione meteorologica di Umbertide", "text": "La stazione meteorologica di Umbertide \u00e8 la stazione meteorologica di riferimento per la localit\u00e0 di Umbertide.\nCoordinate geografiche.\nLa stazione meteorologica si trova nell'area climatica dell'Italia centrale, nell'Umbria, in provincia di Perugia, nel comune di Umbertide, a 247 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,0\u00a0\u00b0C; quella del mese pi\u00f9 caldo, luglio, \u00e8 di +22,2\u00a0\u00b0C ."}
{"id": "1669956", "revid": "599013", "url": "https://it.wikipedia.org/wiki?curid=1669956", "title": "Benedizione apostolica", "text": "La benedizione apostolica (o benedizione papale) \u00e8 una speciale benedizione, propria della Chiesa cattolica. Essa ha nel papa la propria fonte; \u00e8 detta \"apostolica\" perch\u00e9 il sommo pontefice \u00e8 vescovo di una chiesa apostolica, la Chiesa di Roma, fondata dagli apostoli Pietro e Paolo.\nMinistro.\nPu\u00f2 essere impartita dal papa, da un vescovo residenziale di una diocesi o dal titolare di una chiesa particolare assimilata alla diocesi nell'ambito della liturgia o inviata per iscritto dal papa a quanti ne facciano richiesta alla Elemosineria apostolica per occasioni particolari, come celebrazioni di sacramenti, ricorrenze giubilari, ecc..\nUna particolare forma di benedizione apostolica \u00e8 la benedizione \"Urbi et Orbi\", impartita dal papa in alcune occasioni, come la sua elezione al soglio pontificio e nei giorni di Natale e Pasqua. Alla benedizione \"Urbi et Orbi\" \u00e8 annessa l'indulgenza plenaria.\nStoria.\nInizialmente la benedizione apostolica era riservata al papa. Fu concessa ai crociati o ai pellegrini che morivano durante il viaggio per ottenere l'indulgenza dell'anno santo. Successivamente i papi Clemente IV (1265-1268) e Gregorio XI (1370-1378) la estesero alle vittime della peste. Queste concessioni col tempo divennero sempre pi\u00f9 frequenti, ma erano limitate nel tempo o riservate ai vescovi. Poich\u00e9 poche persone potevano godere di questa grazia, il papa Benedetto XIV (1740-1758) con la costituzione \"Pia Mater\" nel 1747, concesse la facolt\u00e0 di impartire la benedizione apostolica a tutti i vescovi, assieme alla possibilit\u00e0 di suddelegare la medesima facolt\u00e0 ai sacerdoti.\nPrima della riforma liturgia avviata dal Concilio Vaticano II, la benedizione papale con annessa indulgenza plenaria \"in articulo mortis\" veniva impartita dal sacerdote a conclusione del rito dell'Estrema Unzione; l'attuale \"Rito dell'Unzione e cura pastorale degli infermi\" al n\u00b0 155 prevede ancora l'indulgenza plenaria che viene concessa, in virt\u00f9 della facolt\u00e0 ricevuta dalla Sede Apostolica, dal sacerdote mediante la benedizione che per\u00f2 non \u00e8 pi\u00f9 detta \"benedizione papale\".\nUn caso del tutto singolare era la possibilit\u00e0 per il sacerdote novello di impartire la benedizione papale, con annessa indulgenza plenaria, nell'occasione della celebrazione della sua prima Messa solenne. Tale facolt\u00e0 non \u00e8 pi\u00f9 prevista dal \"Benedizionale\", mentre il \"Manuale delle indulgenze\" pubblicato nel 1968 stabilisce che l'indulgenza plenaria \u00e8 concessa, alle solite condizioni, al sacerdote novello in occasione della celebrazione della sua Prima Messa solenne e a quanti vi assistono.\nDiversamente dalle indulgenze al tempo di Lutero, le benedizioni apostoliche sono amministrate dietro offerta libera dalla Elemosineria Apostolica, destinata alla carit\u00e0 ai poveri in nome del pontefice. \nLe pergamene di benedizione sono state interessate nel 2015 da un clamoroso caso di contraffazione da parte di una tipografia non distante dai confini con lo Stato del Vaticano.\nTesto.\nQuando il papa impartisce la benedizione apostolica \"Urbi et Orbi\" usa il formulario apposito. In tutti gli altri casi (sia nella liturgia alla benedizione finale della Messa o di un'altra celebrazione liturgica sia al termine di una celebrazione di preghiera come la \"Via Crucis\" e l\"'Angelus\") usa il testo seguente che \u00e8 quello della benedizione impartita da un vescovo. \nLa benedizione apostolica impartita da un vescovo diocesano o equiparato.\nSvolgimento del rito.\nEsortazione al pentimento.\nViene pronunciata da un ministro idoneo sostituendo la breve presentazione della messa del giorno e l'introduzione all'atto penitenziale. Con essa, si avvertono i fedeli del privilegio che verr\u00e0 loro concesso e li si invita a pentirsi prima di ricevere tale benedizione speciale.\nConclusione dell'Atto penitenziale.\nAl posto della solita assoluzione, il vescovo presidente assolve l'assemblea con questa particolare formula: \nAnnuncio della benedizione.\nImmediatamente dopo l'Orazione dopo la Comunione, il vescovo mette la mitria e il diacono annuncia la benedizione.\nBenedizione.\nLa pronuncia il vescovo con facolt\u00e0 per il diacono di dire \"Inchinatevi per la benedizione\" dopo il saluto. Dopo il saluto e prima della benedizione, si dice la formula solenne di benedizione come riportata nel Messale Romano, omettendo ovviamente la parte conclusiva (cfr. Benedizionale, 1960-1962)"}
{"id": "1669959", "revid": "1573940", "url": "https://it.wikipedia.org/wiki?curid=1669959", "title": "Chiesa di San Michele Arcangelo a Piazza", "text": "La chiesa di San Michele Arcangelo a Piazza si trova nella frazione di Piazza a circa 4.5\u00a0km a nord ovest di Pistoia.\nStoria.\nProbabilmente il Castello di Piazza nasce sull'antico itinerario che dalle porte di Pistoia si dirigeva verso la montagna pistoiese e che viene ripercorso in parte dalla via vecchia montanina. Anche il toponimo Piazza \u00e8 probabilmente legato alla viabilit\u00e0 ivi presente, come antico diverticolo verso la localit\u00e0 di Igno. Molta della toponomastica locale ha origine nei prediali romani. Con l'apertura della Strada Regia Modenese vi \u00e8 stato un incremento di attivit\u00e0 e la nascita di nuovi nuclei abitati lungo la nuova arteria.\nLa pi\u00f9 antica menzione della chiesa risulta essere in una \"cartula offertionis\" del 24 giugno 940 a favore della canonica di San Zenone che riporta il toponimo \"S. Angeli qui dicitur Plaza in loco Vincio\". Nella stessa localit\u00e0 don\u00f2 altri beni alla chiesa di San Zenone il conte Teudicius.\nNel XIII secolo \"Sant'Angelo in Plaza\" dava il nome ad un comune rurale del \"districtus\" pistoiese e la \"ecclesia Sancti Michaelis de Piazza\" \u00e8 riportata negli elenchi delle decime come dipendente dalla pieve di Brandeglio. A questa stessa contrada e chiesa di Sant'Angelo in Piazza si rif\u00e0 un \"istrumento\" scritto in Pistoia il 10 ottobre 1243 riguardante la vendita di due case con terre poste a Sant'Angelo in Piazza. Nel secolo XVI la chiesa \u00e8 registrata nei verbali delle visite pastorali con il titolo di San Michele, o con la variante Sant'Angioli. \nNei secoli XVI e XVII dipendeva dalla chiesa cittadina di Santa Maria Maggiore, o Cavaliera, al cui rettore era demandato il patronato. Nel 1768 fu addossata al primitivo corpo di fabbrica una cappella, in parte corrispondente all'attuale sacrestia, per le compagnie di S. Agapito Martire (fondata nel 1721) e del Rosario. Nel 1790 il vescovo Ricci, a sue spese, fece parzialmente demolire il muro fra i due ambienti, ma i lavori non furono ultimati e la chiesa cadde in tali condizioni di degrado, che nel 1846 il parroco Pierucci decise di non restaurarla, ma di ricostruirla \"ex novo\". Fu cambiato l'orientamento demolendo l'antica abside, ampliata verso sud ed ovest cos\u00ec da prospettare non pi\u00f9 sugli stretti vicoli del borgo, ma verso una piazza-terrazza affacciata sulla vallata. Furono riadattati, sul lato destro, la torre campanaria e, a sinistra, il settecentesco corpo di fabbrica a due piani della canonica. Nel 1848 venne riconsacrata e nel 1853 dotata di organo con relativa cantoria lignea. L'interno \u00e8 a navata unica, con abside terminale, coperta con volta a botte, mentre una campata a crociera sottolinea la presenza dei due altari laterali in pietra (datati 1757 e 1775), provenienti dall'edificio precedente, cos\u00ec come la tela con la \"Madonna del Rosario\" (1629) di I. Confortini ed il pulpito a balcone in legno laccato e dorato del secolo XVIII. Negli anni trenta, oltre alla realizzazione del nuovo altare maggiore e della balaustra, si attu\u00f2 una nuova tinteggiatura in chiave purista: con gli ordini architettonici in grigio (prima a stucco imitante marmi policromi) su fondo bianco. Dai caratteri stilistici settecenteschi si pass\u00f2 ad un assetto decisamente neoclassico, tuttora evidente. Nel 1954-'55 sono stati attuati ulteriori interventi: sostituito il pavimento in cotto con l'attuale a riquadri marmorei, chiuse le due finestrelle nell'abside ed eliminata la cantoria sopra l'ingresso spostando l'organo nel presbiterio e rimodellando la facciata (chiuse due finestre e aperto un occhio centrale).\nDescrizione.\nDell'antica pieve rimangono tracce nei muri a nord dell'edificio, di fianco al campanile. Conserva sugli altari laterali due dipinti seicenteschi, di cui uno raffigura \"San Michele Arcangelo\" e l'altro \u00e8 un'interessante opera del pittore fiorentino Jacopo Confortini, firmata e datata 1629, che rappresenta la \"Madonna del Rosario\". Dalla piazzetta di fronte alla chiesa si gode di una spettacolare vista sulla pianura pistoiese-fiorentina e, nelle limpide giornate autunnali, \u00e8 possibile scorgere la fiorentina cupola del Brunelleschi nonch\u00e9 il centro cittadino di Pistoia."}
{"id": "1669961", "revid": "39224", "url": "https://it.wikipedia.org/wiki?curid=1669961", "title": "Benedizione papale", "text": ""}
{"id": "1669962", "revid": "39224", "url": "https://it.wikipedia.org/wiki?curid=1669962", "title": "Benedizione Papale", "text": ""}
{"id": "1669963", "revid": "110157", "url": "https://it.wikipedia.org/wiki?curid=1669963", "title": "Il lungo addio (romanzo)", "text": "Il lungo addio (titolo originale \"The Long Good-bye\") \u00e8 un romanzo noir di Raymond Chandler, pubblicato negli USA nel 1953, vincitore del premio letterario Edgar Award nel 1955. \u00c8 il sesto romanzo di Chandler, e, come i precedenti, ha per protagonista e voce narrante il detective Philip Marlowe, esordito nel 1939 nel romanzo \"Il grande sonno\". Il romanzo ha avuto una omonima trasposizione cinematografica, diretta da Robert Altman. \u00c8 inserito nella lista dei migliori cento romanzi gialli di tutti i tempi della Crime Writers' Association.\nTrama.\nAll'uscita di un night club di Los Angeles, Philip Marlowe si imbatte in Terry Lennox ubriaco fradicio; Lennox spiega a Marlowe che la moglie Sylvia \u00e8 la figlia di Harlan Potter, uomo ricchissimo e potente, e che il divorzio \u00e8 avvenuto perch\u00e9, essendo Sylvia una vera e propria ninfomane, Terry era, di fatto, un marito di facciata, umiliato e ammansito dai quattrini della moglie. Dopo qualche tempo, Terry ricompare nell'ufficio di Marlowe, ben vestito e pieno di soldi in quanto si \u00e8 risposato con Sylvia, seppur con scarsa convinzione. Successivamente Lennox torna nell'ufficio di Marlowe chiedendogli di aiutarlo: la moglie \u00e8 stata uccisa ma non \u00e8 stato lui; Marlowe gli crede e lo aiuta a fuggire.\nInterrogato dalla polizia, Marlowe non risponde e per questo viene incarcerato. Appena uscito, Marlowe apprende che il caso Lennox \u00e8 chiuso in quanto Terry Lennox ha scritto una lettera in cui confessa l'omicidio della moglie, prima di suicidarsi in Messico; Marlowe riceve una missiva di Lennox, con 5.000 $.\nArchiviato il caso, Spencer, un editore, chiede a Marlowe di andare a vivere nella dimora di uno scrittore, Roger Wade, che, divenuto un alcolista, non riesce a finire il suo ultimo romanzo: compito di Marlowe sar\u00e0 quello di fare in modo che il romanzo venga terminato e di proteggere la moglie di Wade dal marito ubriaco. Marlowe, accettato il lavoro, una sera partecipa a un ricevimento a casa dei Wade dove conosce Candy, un cameriere cileno, e rincontra Linda Loring e suo marito, amici di famiglia dei Wade. Qualche giorno dopo, Marlowe scopre che Wade ha avuto una relazione con Sylvia e che Terry Lennox, a volte, utilizzava un nome falso, Paul Marston. Wade viene in seguito trovato morto nel suo studio, ucciso da un colpo di pistola. Il caso viene archiviato come suicidio.\nQualche giorno dopo, introdottosi in casa Wade con l'aiuto di Howard Spencer, Marlowe mette alle strette Eileen: \u00e8 stata lei ad uccidere sia Sylvia Lennox, sia il marito. La prima perch\u00e9 non solo era l'amante di Roger, ma era anche la moglie e la carnefice di quello che era stato il grande amore della giovane Eileen, nonch\u00e9 suo primo marito, dato per morto in guerra: Paul Marston, alias Terry Lennox, che, proprio per amore di Eileen aveva deciso di addossarsi la colpa dell'omicidio, prima di suicidarsi in Messico. Roger, invece, \u00e8 stato soppresso da Eileen (che si era introdotta in casa per ucciderlo dalla porta sul retro, prima di tornare fuori e farsi aprire la porta da Marlowe) perch\u00e9 questi era presente durante l'uccisione di Sylvia, seppur fosse ubriaco fradicio, ed il pericolo che potesse ricordare ogni cosa si faceva ogni giorno pi\u00f9 concreto.\nDopo le accuse di Marlowe, Eileen ovviamente nega ogni cosa e lo scaccia di casa. Il mattino dopo, per\u00f2, il detective riceve una chiamata di Candy: la signora si \u00e8 suicidata ed ha lasciato una confessione completa in cui conferma tutte le supposizioni di Marlowe. Nonostante la polizia, la magistratura, Potter e Menendez vorrebbero mettere la cosa a tacere, Marlowe riesce a trafugare una copia della confessione ed a farla pubblicare.\nUn giorno, un gentiluomo messicano, un certo Maiorano, si reca nell'ufficio di Marlowe. Maiorano si rivela essere nient'altro che Terry Lennox, opportunamente reso irriconoscibile da un'operazione di chirurgia plastica, che in Messico, grazie all'aiuto di Menendez e Starr, aveva inscenato il suo suicidio per rifarsi una vita. Marlowe, sentendosi tradito dalle bugie dell'amico, lo tratta con freddezza e gli rinfaccia di aver provocato, con i suoi egoistici sotterfugi, la morte di entrambi i Wade. Lennox rimane sconcertato dall'ira di Marlowe, e neanche cerca una giustificazione: si limita a dire \"addio\" a Marlowe, e ad uscire. I due, dice Marlowe, non si rivedranno pi\u00f9.\nCaratterizzazione del personaggio.\nNe \"Il lungo addio\", la figura di Marlowe, da sempre avvolta da un'aura crepuscolare, si colora di umanit\u00e0 e melanconia, ergendosi come uno dei pi\u00f9 rappresentativi archetipi dell'hard boiled: un uomo d'azione all'apparenza cinico e disilluso ma, in realt\u00e0, un romantico idealista che nonostante tutto continua a credere in valori quali l'onest\u00e0 e l'amicizia. Ogni carattere di questo romanzo, seppur spesso riconducibile ad un personaggio tipo, \u00e8 prima di tutto autenticamente umano e mosso da intime motivazioni: dalle tre femmes fatales, al gangster messicano, fino allo scrittore distrutto dall'alcool, tutti agiscono in maniera realistica, senza nessun automatismo. Chandler scrive romanzi psicologici e umoristici, che hanno come protagonista l'uomo comune, e poco importa se al centro della vicenda ci sono un omicidio o una persona scomparsa.\n L'alcool, che min\u00f2 la salute di Chandler per pi\u00f9 di quindici anni, portandolo infine alla morte, \u00e8 anche lo spettro che aleggia sull'intera narrazione, la costante che accomuna le tre principali figure maschili del romanzo: Marlowe, Lennox e Wade. Quest'ultimo \u00e8 uno scrittore, con la salute e l'animo minati dall'alcolismo e dall'eccessivo successo commerciale, che non di rado si abbandona a lunghe riflessioni sulla letteratura e l'editoria, e che si possono considerare (con le dovute riserve) alter ego di Chandler."}
{"id": "1669964", "revid": "110157", "url": "https://it.wikipedia.org/wiki?curid=1669964", "title": "Chiesa di San Pancrazio a Pieve a Celle", "text": "La chiesa di San Pancrazio a Pieve a Celle si trova in una frazione di Pistoia.\nStoria e descrizione.\nDella chiesa si conservano antichissime testimonianze, risalenti all'VIII secolo, ma nella sua attuale configurazione si riconoscono appena le tracce del XII secolo nella muratura esterna, mentre l'impianto della chiesa risulta assai pi\u00f9 tardo (XVII secolo). \nFin dal Seicento fu posta sotto il patronato della famiglia Cellesi e a tale mecenatismo si devono le notevoli opere che la decorano all'interno, fra le quali il \"Battesimo di Cristo\" di Orazio Fidani (1635)."}
{"id": "1669965", "revid": "767487", "url": "https://it.wikipedia.org/wiki?curid=1669965", "title": "Negre\u0219ti (Vaslui)", "text": "Negre\u015fti \u00e8 una citt\u00e0 della Romania di 10.232 abitanti, ubicata nel distretto di Vaslui, nella regione storica della Moldavia. \nFanno parte dell'area amministrativa anche le localit\u00e0 di C\u0103z\u0103ne\u015fti, Cioatele, Glodeni, Parpani\u0163a, Poiana e Valea Mare."}
{"id": "1669968", "revid": "944090", "url": "https://it.wikipedia.org/wiki?curid=1669968", "title": "Principato di Bressanone", "text": ""}
{"id": "1669974", "revid": "767487", "url": "https://it.wikipedia.org/wiki?curid=1669974", "title": "Albe\u0219ti (Vaslui)", "text": "Albe\u015fti \u00e8 un comune della Romania di 3.303 abitanti, ubicato nel distretto di Vaslui, nella regione storica della Moldavia. \nIl comune \u00e8 formato dall'unione di 4 villaggi: Albe\u0219ti, Corni-Albe\u0219ti, Crasna, Gura Albe\u0219ti."}
{"id": "1669980", "revid": "1344687", "url": "https://it.wikipedia.org/wiki?curid=1669980", "title": "Karl Radek", "text": "Biografia.\nLa giovinezza.\nNacque nel 1885 a Leopoli, nella Galizia orientale, allora provincia dell'Impero austriaco, da genitori ebrei lituani. Nel 1889 rimase orfano di padre e fu allevato con la sorella dalla madre, un'istitutrice di Tarnov, dove frequent\u00f2 il liceo. Fu inizialmente attratto dal nazionalismo polacco, unitamente al movimento rivoluzionario. Un gruppo di operai e artigiani della citt\u00e0 che si riunivano in casa di un panettiere ebreo gli fece conoscere alcuni scritti di socialdemocratici tedeschi, dal \"Programma di Erfurt\" di Kautsky alla \"Storia della socialdemocrazia tedesca\" di Mehring ed egli cominci\u00f2 a far propaganda politica tra i suoi compagni di scuola, secondo i principi del patriottismo, della democrazia e del socialismo.\nQuesta sua attivit\u00e0 gli cost\u00f2 nel 1901 l'esclusione dal liceo. Conobbe alcuni socialisti polacchi seguaci di Rosa Luxemburg, come Emil Haecker, redattore del \u00ab Naprz\u00f3d \u00bb (Avanti) di Cracovia, e Zygmunt \u017bu\u0142awski, segretario di diversi sindacati di Tarnov. La lettura delle opere giovanili di Marx e degli articoli della \u00ab Przeglad Socjaldemokratyczny \u00bb (Panorama socialdemocratico), diretta da Adolf Warski, Luxemburg e Leo Jogiches, contribuirono ad allontanarlo dalle posizioni \u00ab socialpatriottiche \u00bb, avvicinandolo al marxismo. Radek scrisse per la rivista \u00ab Promien \u00bb (Il raggio) e per il \u00ab Naprz\u00f3d \u00bb articoli sul materialismo storico, sulla condizione dei fornai di Tarnov e recens\u00ec lo scritto di Max Schippel sulla \"Storia della produzione dello zucchero\".\nTerminato il liceo nel 1902, s'iscrisse all'Universit\u00e0 di Cracovia per studiarvi diritto, ma in realt\u00e0 s'occup\u00f2 d'altro. Entr\u00f2 nella redazione del \u00ab Naprz\u00f3d \u00bb e conobbe Feliks Dzer\u017einskij, che gli dimostr\u00f2 come in un paese piccolo-borghese come la Galizia, priva di un proletariato industriale, fosse molto difficile far penetrare le idee socialiste. Lasciato il \u00ab Naprz\u00f3d \u00bb per contrasti con Haecker, nel 1904 inizi\u00f2 a collaborare con la \u00ab Glos \u00bb (La voce), settimanale marxista di Varsavia, con articoli che trattavano del movimento operaio europeo e dell'economia polacca. Entr\u00f2 in corrispondenza con Rosa Luxemburg e Warski gli affid\u00f2 la traduzione in polacco della prefazione di Kautsky a una nuova edizione del \"Manifesto\" di Marx ed Engels.\nNel movimento socialista europeo.\nAlla fine dell'anno emigr\u00f2 in Svizzera, entrando a far parte della SDKPiL, la \"Socjaldemokracja Kr\u00f3lestwa Polskiego i Litwy\" (Socialdemocrazia del Regno di Polonia e Lituania), il partito marxista e avversario del nazionalismo fondato da Rosa Luxemburg e Dzer\u017einskij, che apparteneva alla federazione dei vari movimenti socialdemocratici russi. Radek conobbe diversi rivoluzionari russi, Plechanov, Zinov'ev, il bundista Medem e Lenin. All'inizio della Rivoluzione del 1905 decise di trasferirsi in Polonia. Dopo alcune settimane passate a Berlino, dove conobbe Kautsky, con un falso passaporto super\u00f2 la frontiera e si stabil\u00ec in un appartamento clandestino di Varsavia.\nRedattore dell'organo illegale della SDKPiL \u00ab Czerwony Sztandar \u00bb (Bandiera rossa) e del settimanale \u00ab Trybuna \u00bb, per la prima volta tenne discorsi di fronte agli operai di Varsavia, la cui attitudine alla lotta rivoluzionaria gli pareva scuotesse \u00ab le polverose tradizioni della socialdemocrazia \u00bb. Fu raggiunto alla fine dell'anno da Rosa Luxemburg e Jogiches, che il 4 marzo 1906 furono arrestati. Il Partito aveva deciso il boicottaggio delle elezioni per la I Duma, ricorrendo anche alle interruzioni delle riunioni elettorali. Arrestato in aprile, Radek fu detenuto per sei mesi, periodo da lui passato a studiare il russo, a leggere Lenin, Plechanov e la \"Teoria del plusvalore\" di Marx. Con sua grande soddisfazione, la \u00ab Neue Zeit \u00bb gli pubblic\u00f2 un articolo.\nArrestato nuovamente nella primavera del 1907, nei primi mesi del 1908 fu espulso dalla Polonia. Dopo un breve periodo passato a Terijoki, in Finlandia, dove ritrov\u00f2 Warski e Jogiches, fuggiti dalla colonia penale siberiana, Dzer\u017einskij e diversi militanti del POSDR. Richiamato con Jodiches a Berlino, si occup\u00f2 della redazione della stampa del SDKPiL e, iscritto anche alla SPD, collabor\u00f2 anche ai giornali socialdemocratici tedeschi. Al centro dei suoi interessi era la politica internazionale, dominata dalle opposte mire imperialistiche delle potenze europee nei Balcani e nei territori d'Africa. Pubblic\u00f2 nel 1912 il suo studio su \"L'imperialismo tedesco e la classe operaia\", nel quale cerc\u00f2 di spiegare l'evoluzione dell'imperialismo e la sua connessione con una futura rivoluzione socialista.\nIl 1912 fu anche l'anno della sua espulsione dalla SDKPiL. Radek faceva parte dell'opposizione interna alla direzione del Partito: accusato di aver commesso dei furti - ma la questione non fu mai chiarita - in agosto fu espulso insieme con J\u00f3zef Unszlicht. In quell'occasione Radek fu difeso da Lenin, che accus\u00f2 la SDKPiL di usare il metodo della calunnia per eliminare un avversario politico. Il caso si ripercosse anche nella SPD, dove risult\u00f2 che egli non pagava da tempo le quote d'iscrizione, e Radek fu espulso su decisione presa nel 1913 al congresso di Jena. All'espulsione non fu estranea la sua posizione di oppositore da sinistra della linea del Partito che egli conduceva sulla \u00ab Bremer B\u00fcrger-Zeitung \u00bb, giornale socialdemocratico di Brema, dove Radek continu\u00f2 a scrivere grazie all'appoggio di Johann Knief e di Anton Pannekoek, i maggiori esponenti del gruppo dei \u00ab Bremer Linksradikalen \u00bb costituitosi all'interno della SPD.\nLo scoppio della grande guerra lo trov\u00f2 a Berlino, e fu sorpreso dalla decisione della SPD di votare, il 4 agosto 1914, a favore dei crediti di guerra. A settembre pubblic\u00f2 con Laufenberg alcuni opuscoli contro la guerra e tenne nella scuola privata di Julian Borchardt delle conferenze contro la guerra, poi si trasfer\u00ec in Svizzera per stabilire contatti con i socialisti italiani e francesi. V'incontr\u00f2 Angelica Balabanova, Aksel'rod, Trockij, e conobbe le posizioni intransigenti di Lenin, che incitavano alla scissione dai partiti \u00ab socialpatrioti \u00bb e alla trasformazione della guerra imperialista in guerra rivoluzionaria.\nTornato in Germania in novembre, il 2 dicembre ebbe la possibilit\u00e0 di assistere, tra il pubblico, alla seduta del Reichstag nella quale Karl Liebknecht, unico tra i deputati socialdemocratici, dichiar\u00f2 il suo voto contrario al finanziamento della guerra imperialista. Per quanto isolato, il comportamento di Liebknecht contribu\u00ec a incoraggiare l'opposizione all'interno della SPD e Radek invi\u00f2 alla \u00ab Bremer B\u00fcrger-Zeitung \u00bb articoli contro il governo e i dirigenti socialdemocratici, firmati con lo pseudonimo di \"Parabellum\". Poi, temendo l'arresto, si rifugi\u00f2 nuovamente in Svizzera, dove nel settembre del 1915 fu presente alla conferenza di Zimmerwald che approv\u00f2 all'unanimit\u00e0 un documento di compromesso, redatto da Trockij, nella quale si condannava il conflitto in corso, in quanto imperialista, senza prospettare azioni concrete.\nRadek si era unito alla frazione di sinistra rappresentata da Lenin, Zinov'ev, Borchardt, Platten e Hanecki e aveva pronunciato a loro nome il discorso con un progetto di risoluzione che prevedeva il rifiuto, da parte dei parlamentari socialisti, di ogni credito militare, di lasciare i posti di governo, di utilizzare il parlamento e la stampa per denunciare il carattere capitalistico e antisocialista della guerra, di lottare contro i socialpatrioti, di organizzare manifestazioni antigovernative e di sostenere ogni sciopero economico cercando, se possibile, di trasformarlo in sciopero politico. A conferenza conclusa, la sinistra zimmerwaldiana incaric\u00f2 Radek di pubblicare l'appello della conferenza e le critiche della sinistra.\nCollaboratore del berlinese \u00ab Lichtstrahlen \u00bb di Borchardt fino alla sua soppressione nell'aprile del 1916, e dell'\u00ab Arbeiterpolitik \u00bb, piccola rivista finanziata dagli operai di Brema, Radek partecip\u00f2 dal 24 al 30 aprile 1916 alla conferenza di Kienthal, nella quale Lenin pose ancora la questione della scissione, all'interno dei partiti socialisti, della sinistra zimmerwaldiana, quale condizione per poter condurre una lotta efficace contro la guerra. Trasferitosi a Davos, nel marzo del 1917 un medico del sanatorio lo inform\u00f2 della rivoluzione in corso a Pietrogrado.\nSubito si pose, per gli emigrati russi, il problema del ritorno in patria, e dopo lunghe trattative tra Fritz Platten e le autorit\u00e0 tedesche, fu raggiunto un accordo: un treno avrebbe attraversato la Germania trasportando in un vagone 28 socialdemocratici russi e quattro bambini fino a Sassnitz, da dove sarebbero passati in Svezia. Tra i passeggeri, oltre Lenin, la moglie Krupskaja, Inessa Armand e Zinov'ev, c'era anche Radek, munito di documenti falsi che lo facevano passare per cittadino russo. Radek rimase a Stoccolma, dove l'Internazionale socialista aveva previsto di tenere ad agosto un congresso che, per le profonde divisioni che laceravano i partiti socialisti, fu annullato.\nSi tenne tuttavia in settembre una conferenza del movimento di Zimmerwald con l'assenza dei bolscevichi, ormai decisi a rompere definitivamente con la Seconda Internazionale. Radek vi partecip\u00f2 in rappresentanza della socialdemocrazia polacca riunificata. Le discussioni furono violente, con i delegati menscevichi impegnati a difendere il governo Kerenskij, con accuse alla sinistra di voler praticare la violenza anche contro gli altri partiti socialisti e contro-accuse di tradimento del socialismo. La risoluzione finale fu un appello alla difesa della rivoluzione russa.\nComunista internazionalista.\nA novembre arriv\u00f2 da Pietrogrado la notizia della presa del potere da parte dei bolscevichi, e Radek, attraverso la Finlandia, raggiunse con Hanecki la capitale russa. Incaricato di dirigere l'Ufficio propaganda internazionale presso il Narkomindel, il commissariato degli Esteri, fece parte della delegazione guidata da Trockij inviata a Brest-Litovsk per i colloqui di pace con il governo tedesco. A seguito della rottura delle trattative, torn\u00f2 a Pietrogrado entrando nel Comitato di difesa della capitale e, conclusa la pace con la Germania, nel marzo 1918 divenne capo della sezione Europa centrale del Narkomindel, occupandosi anche del reclutamento di militanti rivoluzionari tra i prigionieri di guerra.\nIn dicembre fu inviato a Berlino con Rakovskij, Ioffe, Bucharin e Ignatov in rappresentanza del Comitato esecutivo centrale del Soviet panrusso, per partecipare al congresso dei Consigli operai tedeschi. Respinto alla frontiera, entr\u00f2 da clandestino in Germania e prese parte alla fondazione del Partito comunista tedesco con l'unificazione degli spartakisti e del gruppo socialdemocratico di Brema. Si oppose a ogni tentativo insurrezionale prematuro e, dopo l'assassinio di Liebknecht e Rosa Luxemburg, rimase a Berlino, dove fu arrestato il 15 febbraio 1919. Pass\u00f2 undici mesi in carcere, durante i quali, tuttavia, mantenne contatti con la direzione del KPD e, in quanto rappresentante del governo russo, con le stesse autorit\u00e0 tedesche. Liberato in dicembre e rientrato in Russia, nel marzo del 1920 fu eletto segretario della Terza Internazionale, incarico revocatogli l'anno dopo, quando si oppose, insieme con Paul Levi, alla partecipazione del KAPD al II congresso del Komintern. Fu comunque eletto membro del Comitato esecutivo, incarico che mantenne fino al 1924, e fu relatore al Congresso.\nFu presente al fronte polacco durante l'avanzata dell'Armata rossa fino alla sconfitta di Siedlce e con Zinov'ev partecip\u00f2 alla prima conferenza di Baku dei popoli d'Oriente. Nell'ottobre del 1920 entr\u00f2 clandestinamente in Germania per partecipare al congresso di unificazione del KPD e l'USPD. Nel 1921 Radek elabor\u00f2 la tattica del \u00ab fronte unico \u00bb dei Partiti comunisti e socialdemocratici e nel 1922 rappresent\u00f2 con Bucharin il PCR al congresso di Berlino delle tre Internazionali. Alla fine dell'anno fu a capo della delegazione dei sindacati russi al congresso dell'Aia e successivamente si rec\u00f2 a Oslo per impedire la scissione del Partito comunista norvegese.\nNel 1923 fu per tre volte in Germania. In febbraio assistette al congresso di Lipsia del KPD, in maggio fu osservatore del Komintern al congresso di Amburgo della Seconda Internazionale, e prese parte alla campagna contro l'occupazione francese della Ruhr. Tornato in Russia, fu incaricato dal Komintern di preparare l'insurrezione in Germania, prevista per ottobre, alla quale egli era peraltro contrario. Quando il 22 ottobre Radek giunse in Germania, il KPD aveva gi\u00e0 rinunciato alla rivolta a seguito della repressione di Amburgo.\nSposato e con una figlia, in questo periodo si leg\u00f2 a Larisa Rejsner fino alla morte prematura di lei, avvenuta nel 1926. Comunista di sinistra dal 1918, ader\u00ec alla dichiarazione dei 46 e nel 1924 perdette ogni funzione nel Komintern e nel PCUS. Nel 1925 divenne rettore dell'Universit\u00e0 Sun Yat-sen di Mosca e collabor\u00f2 alla Grande enciclopedia sovietica. Attacc\u00f2 la politica di Stalin nei riguardi della Cina e nel 1927 fu espulso dal Partito, dove fu reintegrato nel 1929 a seguito della sua \u00ab autocritica \u00bb. Direttore dell'Ufficio informazioni del Comitato centrale, partecip\u00f2 con Bucharin all'elaborazione della Costituzione sovietica del 1936 e attacc\u00f2 Kamenev e Zinov'ev, processati e condannati a morte il 25 agosto 1936.\nAlla fine dell'anno anche Radek fu vittima delle purghe staliniane: imputato, il 23 gennaio 1937, nel cosiddetto secondo processo di Mosca, nel quale fu accusato di trockismo, evit\u00f2 la pena di morte tenendo una condotta ambigua. Non si capiva, infatti, se intendesse collaborare con l'accusa riconoscendo le proprie presunte colpe o piuttosto volesse svelare l'arbitrio che stava a fondamento del processo. Condannato a dieci anni di prigione, la vendetta di Stalin lo raggiunse nel 1939, quando fu assassinato in carcere da un agente del NKVD. Fu riabilitato nel 1988.\nL'ambasciatore inglese e agente dell'Intelligence Service Robert Bruce Lockhart cos\u00ec descrisse Radek: \u00ab Un uomo piccolo, con una grande testa, delle orecchie a sventola, il volto rasato (non portava ancora quell'orribile frangia che passa ormai per una barba), degli occhiali, una gran bocca e dei denti ingialliti dal tabacco, dove una pipa o un sigaro gigantesco non erano mai assenti, era vestito di uno stano completo di stoffa marrone con pantaloni da golf e delle ghette. Aveva l'aria di essere un incrocio tra un professore e un bandito. Ma il suo brio intellettuale era indubbio. Era il virtuoso del giornalismo bolscevico e la sua conversazione era scintillante come i suoi editoriali. Gli ambasciatori erano il suo gioco preferito e i ministri stranieri il suo bersaglio. Era un Puck pieno di malizia dotato di un senso squisito dell'umorismo. Era il lord Beaverbrook bolscevico \u00bb.\nAngelica Balabanova lo defin\u00ec nei suoi ricordi \u00ab uno strano fenomeno psicologico \u00bb, un \u00ab miscuglio di amoralit\u00e0, di cinismo e d'entusiasmo spontaneo per le idee, i libri, la musica e gli esseri umani \u00bb.\nLo storico Ernesto Ragionieri ha scritto di Radek: \u00ab Difficilmente classificabile sulla base delle etichette correnti, spirito sarcastico ed inquieto, anche dopo la morte di Lenin mai membro costante e disciplinato d'uno schieramento politico determinato, Radek si presenta nella storia dell'Internazionale nel corso degli anni venti come uno dei maggiori anticipatori e suscitatori dei problemi che verranno via via in discussione; dalla politica del fronte unico all'analisi del fascismo, dalla valorizzazione delle nazioni uscite sconfitte dalla guerra imperialistica ai problemi della partecipazione dei contadini alla rivoluzione proletaria in Europa e in Asia, non c'\u00e8 ricerca di nuove vie della rivoluzione mondiale che lo trovi chiuso alla discussione o fermo a posizioni pregiudiziali \u00bb."}
{"id": "1669981", "revid": "2043101", "url": "https://it.wikipedia.org/wiki?curid=1669981", "title": "Somethin' Stupid", "text": "Somethin' Stupid \u00e8 un brano musicale composto da C. Carson Parks ed eseguito in duetto (\"Carson and Gaile\") insieme alla moglie nel 1966. Tuttavia la versione di gran lunga pi\u00f9 famosa \u00e8 quella realizzata nel 1967 da Frank Sinatra e sua figlia, Nancy Sinatra, per l'album \"The World We Knew\". \nIl brano.\nLa canzone raggiunse la prima posizione della classifica dei singoli pi\u00f9 venduti negli Stati Uniti per quattro settimane, in Inghilterra per due settimane, Olanda, Norvegia per due settimane, la seconda in Austria e nelle Fiandre in Belgio e la quarta in Germania Ovest ottenendo il disco d'oro. \n\u00c8 stata la prima ed unica volta in cui una canzone cantata da padre e figlia ha avuto cos\u00ec tanto successo.\nCover.\nCover di Robbie Williams &amp; Nicole Kidman.\nNel 2001 Robbie Williams, in duetto con l'attrice Nicole Kidman, realizz\u00f2 una famosa cover del brano che raggiunse la vetta di diverse classifiche in tutto il mondo.\nLa cover \u00e8 stata inserita nell'album \"Swing When You're Winning\" pubblicato nello stesso anno.\nIl singolo, complice la partecipazione dell'attrice Nicole Kidman alla registrazione e al video della canzone, ottiene un successo planetario, raggiungendo i vertici delle classifiche di diversi paesi, e segnando il maggior successo di Williams in Europa. In nuova Zelanda il singolo ha conquistato il disco d'oro.\nVideo musicale.\nIl video musicale \u00e8 stato diretto da Vaughan Arnell nel dicembre 2001 e prodotto da Jason Kremer. Robbie Williams e Nicole Kidman interpretano una coppia di amanti che trascorre le vacanze natalizie in un'accogliente casa in montagna. Seduti sotto l'albero di Natale, i due scartano i regali (il cantante trova un maglione, mentre l'attrice una frusta e una borsetta a forma di cuore). Si ritirano quindi ciascuno nella propria stanza, dove provano i doni (Robbie Williams indossa il maglione a quadretti e Nicole Kidman addenta la frusta come per saggiarne la qualit\u00e0); la coppia si riunisce poi in una camera da letto dove, all'improvviso, le luci si spengono lasciando i due amoreggiare nella stanza buia. La Kidman accarezza il cantante e gli sfila via la maglietta mentre la telecamera si sofferma sulla spalla nuda di Williams, su cui si intravede un tatuaggio.\nL'attenzione si sposta quindi sui due cantanti che, seminudi, si coccolano e si baciano nel letto matrimoniale con l'attrice distesa che morde la frusta e la utilizza sull'uomo. Al termine del video, Robbie Williams e Nicole Kidman appaiono vestiti mentre si abbracciano nel letto."}
{"id": "1669982", "revid": "1318658", "url": "https://it.wikipedia.org/wiki?curid=1669982", "title": "Drop", "text": ""}
{"id": "1669986", "revid": "1573940", "url": "https://it.wikipedia.org/wiki?curid=1669986", "title": "Chiesa dei Santi Prospero e Filippo", "text": "La chiesa dei Santi Prospero e Filippo \u00e8 un edificio di culto cattolico sito nel centro di Pistoia.\nStoria e descrizione.\nInizialmente intitolata a , la chiesa pass\u00f2 agli inizi del Seicento ai padri dell'Ordine del Chiodo che la ristrutturarono; sugli altari furono collocate tele di notevole pregio, fra le quali la \"Flagellazione\" di Giovanni Lanfranco.\nNel 1666 fu concessa ai padri dell'oratorio di San Filippo Neri. Nel Settecento furono eseguiti altri lavori, fra cui gli affreschi della cupola, di Gian Domenico Ferretti, e la sistemazione della facciata. Nel 1726 il cardinal Fabroni don\u00f2 la sua collezione di libri alla Curia pistoiese con la condizione che fosse collocata in una biblioteca aperta al pubblico, e a tal fine fece restaurare il vasto ambiente sopra la chiesa di San Filippo e vi fece aggiungere uno scalone di accesso laterale."}
{"id": "1669987", "revid": "179152", "url": "https://it.wikipedia.org/wiki?curid=1669987", "title": "VdA Vive", "text": ""}
{"id": "1669988", "revid": "36426", "url": "https://it.wikipedia.org/wiki?curid=1669988", "title": "Chiesa di San Filippo (Pistoia)", "text": ""}
{"id": "1669991", "revid": "72396", "url": "https://it.wikipedia.org/wiki?curid=1669991", "title": "Enrico Alderotti", "text": "Biografia.\nHa cominciato l'attivit\u00e0 giornalistica nel 1956, come collaboratore di \"Paese Sera\" e della \"Gazzetta del Popolo\". Nel 1958 ha iniziato a lavorare nella redazione spezzina de \"Il Secolo XIX\", avviando cos\u00ec una collaborazione proseguita ininterrottamente fino al 1981 e che lo ha portato al vertice della redazione genovese con la qualifica di caporedattore centrale. Nel 1982 eccolo vicedirettore del settimanale \"Il Buongiorno\", poi a \"Il Lavoro\", storica testata genovese che, dopo aver fatto parte del Gruppo Rizzoli, sar\u00e0 acquisita del Gruppo Editoriale L'Espresso e assorbita nel quotidiano \"La Repubblica\".\nAlderotti, che nel frattempo aveva gi\u00e0 firmato articoli su periodici quali \"La Rivista Marittima\", \"Mondo Sommerso\" e \"Mondo Barca\", verso la fine degli anni ottanta venne distaccato per un breve periodo a \"La Provincia Pavese\" collaborando con Finegil e la sua catena di giornali regionali.\nIn pensione dal 1993, ha continuato a scrivere per quotidiani e periodici, dedicandosi attivamente alla sua grande passione: le ricerche storiche. Ha pubblicato due storie brevi: \"Ansaldo\" (che ripercorre le vicende del grande cantiere genovese) e \"La Marina Militare e La Spezia\"; quindi, con i tipi di Imago Media, il volume storico \"Porto Lunae rinasce\" e \"Il Libro delle Capitanerie di Porto / Guardia Costiera\". \n&lt;br&gt;Infine, i due libri, editi da De Ferrari, che lo hanno segnalato a pubblico e critica come prezioso divulgatore: \"Liguri dimenticati. Un grande popolo dall'Arno ai Pirenei\" (marzo 2007) e \"Cronaca dal Medioevo. Schiavi, pirati e Templari nel Mediterraneo e in Liguria\" (gennaio 2008).\n\u00c8 morto a Chiavari, dove viveva da quarant'anni, il 20 marzo 2008."}
{"id": "1669992", "revid": "123202107", "url": "https://it.wikipedia.org/wiki?curid=1669992", "title": "Soprano drammatico", "text": "Nell'arte del canto, la locuzione soprano drammatico designa una delle tre principali categorie in cui \u00e8 classificata la voce di soprano.\nCaratteristiche.\nLa voce del soprano drammatico \u00e8 caratterizzata da timbro generalmente scuro, ricchezza, pienezza, grande ampiezza e volume e buona tenuta nel registro grave; l'estensione tipica \u00e8 di poco pi\u00f9 di due ottave, dal la sotto il rigo (la2) al do sovracuto (do5).\nSpazia in una tessitura prevalentemente centrale ma scende frequentemente sotto il rigo e deve essere capace altres\u00ec di acuti svettanti e penetranti.\nRuoli per soprano drammatico.\nRuoli scritti per questo tipo di voce sono quelli tragici, eroici o di donne oppresse."}
{"id": "1669993", "revid": "31789", "url": "https://it.wikipedia.org/wiki?curid=1669993", "title": "Stazione meteorologica di Ancona Monte Cappuccini", "text": "La stazione meteorologica di Ancona Monte Cappuccini \u00e8 la stazione meteorologica di riferimento relativa alla citt\u00e0 di Ancona.\nStoria.\nLa stazione meteorologica venne attivata come stazione pluviometrica nel 1902 e come stazione termometrica nel 1911 presso il semaforo marittimo di Ancona, situato sul promontorio di monte Cappuccini. Tuttavia, la sua inaugurazione ufficiale risale al 1914.\nInizialmente gestita dalla Regia Marina, la stazione meteorologica entr\u00f2 in seguito a far parte della rete di stazioni del Servizio meteorologico dell'Aeronautica Militare. Tra il 1927 e il 1964 i dati termometrici e pluviometrici vennero pubblicati anche negli annali idrologici del compartimento di Bologna del Ministero dei lavori pubblici.\nLa stazione meteorologica presidiata rimase in funzione fino al 30 giugno 1978, per poi essere dismessa. Tuttavia, il 2 febbraio 2001 \u00e8 stata attivata una stazione automatica DCP presso l'Ammiragliato della Marina Militare a monte Pulito, sempre in area urbana e non lontano dall'originaria ubicazione, che continua a registrare i dati meteorologici emettendo messaggi SYNOP a cadenza oraria.\nCaratteristiche.\nL'attuale stazione meteorologica \u00e8 una stazione automatica DCP del Servizio meteorologico dell'Aeronautica Militare, situata nell'Italia centrale, nelle Marche, nel comune di Ancona, a 142 m s.l.m. e alle coordinate geografiche .\nL'attuale stazione meteorologica DCP sostituisce la precedente stazione meteorologica presidiata di monte Cappuccini, che era ubicata a 104\u00a0m s.l.m. e alle coordinate geografiche ), che ha funzionato tra il 1911 e il 1978.\nMedie climatiche ufficiali.\nDati climatologici 1951-1980.\nIn base alla media trentennale 1951-1980, la temperatura media del mese pi\u00f9 freddo, gennaio, si attesta attorno ai +5,9\u00a0\u00b0C; quella del mese pi\u00f9 caldo, luglio, \u00e8 di circa +23,7\u00a0\u00b0C.\nNel periodo 1951-1980, le precipitazioni medie annue si attestano a 762\u00a0mm, con moderato picco in autunno e minimo relativo in estate.\nL'eliofania assoluta media annua si attesta al valore di 5,8 ore giornaliere, con minimo di 2,1 ore giornaliere a dicembre e a gennaio e massimo di 10,1 ore giornaliere a luglio; la radiazione solare globale media annua fa registrare il valore di 1.458,8 cMJ/m\u00b2, con minimo di 402 cMJ/m\u00b2 a dicembre e massimo di 2.592 cMJ/m\u00b2 a luglio.\nLa pressione atmosferica media annua normalizzata al livello del mare \u00e8 di 1015,3\u00a0hPa, con massimo di 1018\u00a0hPa ad ottobre e minimo di 1013\u00a0hPa ad aprile\nLa direzione prevalente del vento \u00e8 di levante tra aprile e settembre, di ponente tra ottobre e gennaio, di maestrale a febbraio e a marzo..\nValori estremi.\nTemperature estreme mensili dal 1927 al 1978.\nNella tabella sottostante sono riportati i valori delle temperature estreme mensili registrate presso la stazione meteorologica dal 1927 al 1978. Nel periodo esaminato, la temperatura minima assoluta ha toccato i -7,1\u00a0\u00b0C nel febbraio 1940, mentre la massima assoluta ha raggiunto i +38,9\u00a0\u00b0C nel luglio 1968 (va tuttavia precisato che negli anni 80 e 90 la stazione meteorologica risultava inattiva)."}
{"id": "1669994", "revid": "1305772", "url": "https://it.wikipedia.org/wiki?curid=1669994", "title": "Monumento nazionale (Irlanda)", "text": "Un Monumento nazionale della Repubblica d'Irlanda \u00e8 un monumento (o le rovine di un monumento) che \u00e8 sotto la protezione dello Stato, essendo considerato d'importanza nazionale. Dal 2006, la base legale di questo statuto \u00e8 il \"National Monuments Acts 1930 to 2004\" (codice dei monumenti nazionali dal 1930 al 2004). Il codice dei monumenti nazionali originale dello stato irlandese attuale \u00e8 stato stabilito nel 1930, il \"National Monuments Act, 1930\" (Monumenti Nazionale, Atto 1930).\nI monumenti nazionali sono gestiti sotto il controllo del \"National Monuments Service\" (Servizio Nazionale dei Monumenti), parte del Dipartimento dell'ambiente, Patrimonio e Ente pubblico territoriale\nUn monumento nazionale comprende il monumento stesso, l'unit\u00e0 e l'accesso al monumento, i terreni intorno al monumento possono essere se necessario protetti anche loro per proteggere il monumento.\nL'emendamento della legge pi\u00f9 recente \u00e8 datato 2004 e comprende la possibilit\u00e0 per il governo di distruggere completamente o parzialmente un monumento nazionale . Questo \u00e8 stato incluso per permettere la distruzione del Castello di Carrickmines, per poter continuare nella costruzione di un'intersezione della parte sud occidentale dell'autostrada M50."}
{"id": "1670000", "revid": "466539", "url": "https://it.wikipedia.org/wiki?curid=1670000", "title": "Soprano wagneriano", "text": "Il soprano wagneriano (noto anche come soprano drammatico tedesco) \u00e8 una variante di soprano drammatico.\n\u00c8 impiegata nelle opere di Wagner, ma successivamente \u00e8 stata ampiamente utilizzata da Strauss e da Puccini in \"Turandot\".\nCaratteri generali.\nIl soprano wagneriano \u00e8 facilmente confondibile con quello drammatico, tuttavia pu\u00f2 essere agevolmente riconosciuto dall'intensit\u00e0 della voce, che nel soprano wagneriano \u00e8 portata a limiti estremi, e dall'utilizzo preponderante del registro medio e grave. Il suo tono \u00e8 pressoch\u00e9 costantemente stentoreo e declamatorio, e la tessitura pu\u00f2 essere prevalentemente medio-grave o acuta. Al giorno d'oggi, il soprano wagneriano \u00e8 molto raro ed \u00e8 sostituito perlopi\u00f9 dal soprano drammatico.\nVocalit\u00e0.\nLa voce di soprano wagneriano \u00e8 caratterizzata da timbro molto scuro, ricchezza, pienezza, eccezionale potenza e ricca estensione (specialmente nel registro grave).\nL'estensione tipica della voce di soprano wagneriano \u00e8 di due ottave e mezzo, dal fa grave al re sovracuto (fa2 \u2013 re5)"}
{"id": "1670001", "revid": "731511", "url": "https://it.wikipedia.org/wiki?curid=1670001", "title": "Roberto Lacalendola", "text": "Carriera.\nIl suo pi\u00f9 importante successo in campo nazionale \u00e8 la conquista del titolo nel campionato Italiano Velocit\u00e0 del 2007 in classe 125.\nGi\u00e0 precedentemente aveva per\u00f2 partecipato alle competizioni internazionali del campionato Europeo Velocit\u00e0, disputato nel 2004 e nel 2006; nella prima occasione, su una Aprilia aveva ottenuto la 16\u00aa posizione, due anni pi\u00f9 tardi si era classificato al 6\u00ba posto guidando una Honda.\nPer quanto riguarda le competizioni del motomondiale ha fatto il suo esordio al GP d'Italia 2006, arrivando 23\u00ba sempre nella stessa classe. Nello stesso anno e nei due successivi ha partecipato ad altri 14 gran premi, senza riuscire per\u00f2 ad ottenere posizionamenti tali da ottenere punti validi per la classifica mondiale. Nelle ultime otto gare del motomondiale 2008 \u00e8 stato sostituito dal team Matteoni Racing con Marco Ravaioli.\nIl 2009 lo vede rientrare nel campionato Italiano Velocit\u00e0, iniziando a prendere contatto con le moto derivate dalla serie nella classe Superstock 1000 con una Ducati. Correndo solo quattro delle sei gare in calendario riesce comunque a salire sul podio nella gara svoltasi al Mugello e ad arrivare diciassettesimo con 20 punti nel campionato piloti.\nNel 2010 corre le prime quattro prove stagionali della Superstock 1000 FIM Cup con una Ducati 1098R del team SS Lazio Motorsport, salvo venire sostituito per le restanti gare del campionato prima da Domenico Colucci e poi da Lorenzo Zanetti. Nonostante non porti a termine la stagione, riesce comunque a classificarsi trentunesimo nella graduatoria di campionato con 3 punti. Nel 2012 \u00e8 pilota titolare nel CIV Stock 1000 dove, in sella ad una Ducati, chiude diciannovesimo."}
{"id": "1670005", "revid": "156341", "url": "https://it.wikipedia.org/wiki?curid=1670005", "title": "Pick &amp; Roll", "text": ""}
{"id": "1670008", "revid": "1573940", "url": "https://it.wikipedia.org/wiki?curid=1670008", "title": "Chiesa delle Sante Maria e Tecla", "text": "La chiesa delle Sante Maria e Tecla \u00e8 un edificio sacro progettato da Giovanni Michelucci e situato in piazza della Vergine 2 a Pistoia.\nStoria.\nLe complesse vicende costruttive della chiesa delle Sante Maria e Tecla hanno origine, come per la chiesa di Collina, dalla necessit\u00e0 di ricostruire un antico edificio religioso andato distrutto durante i bombardamenti della seconda guerra mondiale. Il progetto, affidato a Giovanni Michelucci sin dal 1947, prevede l'individuazione di un nuovo sito destinato ad accogliere la costruzione, lontano dall'originaria e infelice ubicazione presso la porta Fiorentina e attiguo al cimitero della Vergine, nella periferia sud-est della citt\u00e0. \nLo stesso Michelucci ricorda il lungo iter progettuale, che prende avvio da un'idea architettonica, ironicamente definita dall'autore come \"\"geniale\", che prevede la realizzazione di un edificio apparentemente instabile, caratterizzato da una facciata inclinata verso l'interno e da una copertura inflessa verso il presbiterio. La pianta, di dimensioni ridotte, presenta un presbiterio a forma trapezoidale e in facciata, in posizione asimmetrica, un corpo a L come cappella per i matrimoni e battistero. Il progetto riceve numerose critiche, sia per le forme architettoniche ritenute ambigue e non chiaramente riferibili alla funzione religiosa della costruzione sia per il dimensionamento considerato insufficiente. Una soluzione successiva introduce alcuni elementi poi mantenuti nel progetto definitivo (tetto a capanna, tripartizione dell'ingresso), prevedendo per\u00f2 una struttura muraria in pietra mista a telaio in cemento oltre una ricca decorazione in facciata.\nI ridotti finanziamenti statali impongono un nuovo ripensamento e portano alla soluzione approvata dalle autorit\u00e0 religiose nel 1950. L'ampiezza della navata e l'altezza dei bracci del transetto sono ridotti, il campanile, separato dalla chiesa, diventa un elemento architettonico autonomo; prevale la ricerca di un'essenzialit\u00e0 di forme \"di spirito francescano\"\" che si ripercuote anche nella scelta dei materiali (mattoni, cemento armato e rivestimento in pietra per il basamento).\nCambia lo studio dell'illuminazione che nel nuovo progetto \u00e8 ricavata da limitate finestrature nella zona presbiteriale e da semplici feritoie aperte sulle pareti laterali e in facciata. I lavori, affidati alla ditta Minnetti, hanno inizio solo nel 1954 dopo un aumento dello stanziamento statale, ma sono presto interrotti per problemi di ordine statico posti dalla ditta appaltatrice che considera eccessivo il carico dovuto alla copertura a volta della chiesa.\nLa riapertura del cantiere avviene nel 1955 e comporta la sostituzione della volta con capriate in cemento armato. I lavori condotti dall'impresa bolognese \"Costruzioni edili industriali\" guidata da Mario Fabbrini e Renzo Sansoni, colleghi di Michelucci alla facolt\u00e0 di ingegneria, sono conclusi un anno dopo.\nDescrizione.\nLa chiesa, intitolata alle sante Maria e Tecla, sorge nella periferia sud-est di Pistoia, in una zona anticamente occupata da vivai e ora densamente abitata. Il grande edificio si innalza, isolato, su un vasto piazzale, senza diretto collegamento con la viabilit\u00e0 di grande traffico che scorre poco pi\u00f9 ad ovest. La zona, in stato di abbandono, \u00e8 caratterizzata dalla presenza di alcune modeste costruzioni, di pertinenza della vicina chiesa parrocchiale (canonica, locali parrocchiali, alloggi per extracomunitari) collocate senza precisi criteri urbanistici.\nUn piccolo giardino sorge davanti alla canonica ed \u00e8 l'unica zona destinata a verde che risulti curata.\nIl lungo iter progettuale che contraddistingue la costruzione della chiesa della Vergine porta alla realizzazione di un edificio sobrio, paragonabile secondo Giovanni Klaus Koenig a \"una semplice ed alta aula francescana\". Il processo creativo non trae spunto, come nel caso quasi contemporaneo della chiesa di Collina, dal contesto ambientale, certo meno significativo, ma si ispira, almeno nella redazione finale, alla tradizione costruttiva degli ordini mendicanti e in particolare al fianco della chiesa di San Domenico a Pistoia. La necessit\u00e0 di richiamarsi al passato \u00e8 esplicitamente dichiarata dallo stesso autore e si collega a una visione dell'architetto quale interprete delle esigenze popolari piuttosto che del proprio impulso creativo. L'effetto finale non \u00e8 comunque convenzionale, ma sfrutta sapientemente l'alternanza dei materiali, la pietra grezza, il cemento armato e il mattone a doppia faccia vista. Su un alto zoccolo in cemento armato, rivestito in pietra, si ergono le pareti costruite in laterizio, la cui superficie muraria, scandita da lesene alternate con risalti di diversa sporgenza, \u00e8 interrotta solo dai bracci del transetto, piegati in direzione dell'abside.\nParticolarmente interessante lo studio dell'illuminazione, elemento comune alla chiesa di Collina, risolto con un sistema di feritoie e alte finestrature in corrispondenza dell'abside e dei transetti. Altrettanto significativo l'emergere della struttura portante, del telaio in cemento armato che fascia il volume della chiesa suddividendo la cortina in laterizio e si ripropone all'interno nelle capriate della copertura per diventare tema centrale dell'architettura del campanile.\nQuest'ultimo, restaurato negli anni ottanta, si erge isolato al fianco della chiesa riproponendo, in un disegno essenziale, l'alternanza di pietra rustica, ossatura in cemento armato e laterizio che caratterizza la struttura muraria della chiesa.\nFortuna critica.\nL'importanza del progetto della chiesa della Vergine nel percorso architettonico michelucciano, soprattutto per il rilievo assunto dalla struttura portante, \u00e8 stata spesso sottolineata dalla critica. L'edificio \u00e8 presentato nel 1957 da due articoli, uno a firma di Leonardo Lugli e l'altro dello stesso Michelucci che pi\u00f9 volte affronter\u00e0 successivamente questo argomento. Se ne sono occupati in seguito gli studi avviati da Giovanni Klaus Koenig sull'architettura italiana moderna e, negli anni ottanta, i volumi curati da Belluzzi e Conforti e da Dezzi Bardeschi.\nAttualmente, in occasione dell'avvio dei restauri della copertura, \u00e8 stato pubblicato un volume monografico ad opera dell'arch. Lorenzo Pelamatti e del dott. Antonio Frintino."}
{"id": "1670011", "revid": "287204", "url": "https://it.wikipedia.org/wiki?curid=1670011", "title": "Federico Biaggi", "text": "Essendo il figlio della sorella di Max Biaggi il suo cognome \u00e8 Mandatori (quello del padre) ma preferisce farsi riconoscere in ambito motociclistico con il cognome Biaggi.\nCarriera.\nInizia la sua carriera da professionista in competizioni di rilievo nel 2006 vincendo la coppa Italia nella classe 125. Nello stesso anno corre con una Honda RS 125 R due gare del campionato italiano velocit\u00e0 nella classe 125, realizzando 8 punti che lo posizionano 23\u00ba nella graduatoria piloti.\nNel 2007 \u00e8 impegnato principalmente nel campionato italiano sempre in 125, dove corre tutte le gare in calendario con una Friba arrivando quarto con 53 punti, totalizzando anche due piazzamenti a podio ed un giro veloce in gara. Nella stessa stagione partecipa ad alcune gare del campionato spagnolo (dove si piazza 30\u00ba con 4 punti) ed anche ad una gara del campionato Europeo Velocit\u00e0 dove, grazie al secondo posto ottenuto a Vallelunga, chiude 13\u00ba con 20 punti. Sempre nel 2007 l'esordio in una competizione di rango mondiale, partecipando come wild card al Gran Premio di San Marino sempre con la Friba nella classe 125 del motomondiale.\nNel 2008 prende parte alla coppa Italia su una Yamaha YZF-R6 del team Ciatti Elle2 Promotion.\nNel 2009 si sposta in Superstock 1000 FIM Cup con una Aprilia RSV4 Factory del JiR Junior Team Gabrielli.\nTermina la stagione al 32\u00ba posto nella graduatoria piloti, ottenendo 4 punti frutto di un dodicesimo posto ottenuto al gran premio d'Italia svoltosi sul circuito di Monza.\nNel 2010 corre nel campionato italiano Stock 600 con la Yamaha YZF R6 del Trasimeno Yamaha Junior Team. Nel 2011, in sella ad un'Aprilia RSV4 1000, chiude al quinto posto nel campionato Italiano Superbike. Tra i piloti titolari anche per la stagione 2012 con Ducati, nel CIV Superbike, non ottiene punti."}
{"id": "1670012", "revid": "1494169", "url": "https://it.wikipedia.org/wiki?curid=1670012", "title": "Filippopoli", "text": ""}
{"id": "1670014", "revid": "1573940", "url": "https://it.wikipedia.org/wiki?curid=1670014", "title": "Chiesa di San Desiderio (Pistoia)", "text": "La chiesa di San Desiderio \u00e8 un edificio religioso che si trova a Pistoia.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Toscana, nel dicembre 2019 divenuto Direzione regionale Musei.\nStoria e descrizione.\nEra la chiesa di un monastero benedettino, citato fin dal 1084, che pass\u00f2 nel 1450 alla Compagnia dei Disciplinati e poi ad una comunit\u00e0 di Francescane. Fu soppresso nel 1786 e acquistato dalla famiglia Amati, a cui, due secoli prima, si doveva la commissione dell'importante affresco di Sebastiano Vini, il \"Martirio di san Desiderio e dei diecimila martiri\", eseguito nei primi anni settanta del Cinquecento, che \u00e8 collocato sulla parete di fondo.\nNon \u00e8 pi\u00f9 esistente il soffitto ligneo che comprendeva otto riquadri dipinti su tela da pittori fiorentini del Seicento quali Domenico Passignano, Francesco Curradi, Matteo Rosselli."}
{"id": "1670017", "revid": "339392", "url": "https://it.wikipedia.org/wiki?curid=1670017", "title": "Ladispoli calcio", "text": ""}
{"id": "1670021", "revid": "228587", "url": "https://it.wikipedia.org/wiki?curid=1670021", "title": "Localit\u00e0 del Montenegro", "text": "Questa \u00e8 una lista delle localit\u00e0 censite nel 2003 nel Montenegro, sono abbinate alle Municipalit\u00e0. Le localit\u00e0 con pi\u00f9 di 1000 abitanti sono scritte in \"corsivo\"."}
{"id": "1670023", "revid": "729019", "url": "https://it.wikipedia.org/wiki?curid=1670023", "title": "Picturehouse", "text": "La Picturehouse \u00e8 stata una societ\u00e0 di produzione cinematografica formata nel 2005 come joint-venture di New Line Cinema e HBO Films, entrambe divisioni della Time Warner. La societ\u00e0 \u00e8 stata costituita con l'acquisizione da parte della New Line e della HBO del braccio di distribuzione della Newmarket Films insieme alla divisione speciale della New Line: Fine Line Features. Le sue uscite in DVD sono divise tra la HBO Home Video e la New Line Home Video.\nDopo che la Time Warner ad inizio 2008 inser\u00ec la New Line nella Warner Bros., la stampa di Hollywood ritenne che la Picturehouse e la Warner Independent Pictures si sarebbero fuse . Contrariamente a ci\u00f2, i vertici della Time Warner annunciarono, in data 8 maggio dello stesso anno, la chiusura di entrambe le aziende."}
{"id": "1670029", "revid": "287204", "url": "https://it.wikipedia.org/wiki?curid=1670029", "title": "Lampo (mitologia)", "text": ""}
{"id": "1670030", "revid": "767487", "url": "https://it.wikipedia.org/wiki?curid=1670030", "title": "Norton 500 M18", "text": "La Model 18 \u00e8 una motocicletta prodotta dalla casa inglese Norton, tra il 1922 e il 1954.\nIl contesto.\nPrima Norton a valvole in testa (il motore \u00e8 derivato da quello della 16H a valvole laterali), questa \"500\" nasce come modello sportivo da usare anche nelle competizioni, dove raccoglier\u00e0 notevoli successi: tra i pi\u00f9 importanti il GP dell\u2019Ulster 1922, il Senior TT 1924 e, nella stessa stagione, i GP di Belgio e Francia. Si fece notare anche in Italia, guidata da Achille Varzi e Tazio Nuvolari; quest'ultimo con la \"M 18 Speedy\", in grado di raggiungere i 160 km/h, si aggiudic\u00f2 la classe 500 del Campionato di Prima Categoria del 1924, vincendo le gare di Mantova, Cremona e Tortona, e piazzandosi al 2\u00ba posto in quelle di Padova, Parma e nella celebre Coppa della Consuma di Firenze.\nPresentata nella, classica per i tempi, configurazione sottocanna e dotata di un motore monocilindrico, nel 1925 la moto venne aggiornata, introducendo la lubrificazione con pompa meccanica, una nuova forcella a parallelogramma (anzich\u00e9 a braccetti oscillanti) e un nuovo carter della trasmissione primaria.\nLa carriera nelle competizioni della Model 18 termin\u00f2 nel 1927 con la presentazione della CS1 monoalbero; da quel momento la mezzo litro britannica divenne un modello di indole turistica. Nel 1929, per andare incontro alle ultime tendenze stilistiche, il serbatoio divenne \"a sella\" (ridisegnando il telaio), mentre dal punto di vista meccanico venne ridisegnato il carter lato trasmissione e montato un nuovo cambio a 4 rapporti.\nNegli anni trenta la moto sub\u00ec ulteriori aggiornamenti: i pi\u00f9 importanti sono lo spostamento (1931) del magnete dietro al cilindro (con conseguente modifica al basamento motore), e l'introduzione di un coperchio per racchiudere gli organi della distribuzione (1938), oltre a un nuovo restyling (1935); dai primi anni '30 \u00e8 disponibile di serie l'impianto di illuminazione.\nLa carriera della Model 18 termina nel 1954; ultimo aggiornamento (peraltro comune a tutta la gamma Norton) \u00e8 l'introduzione, nel 1947, della forcella teleidraulica all'anteriore (mentre al posteriore il telaio rimarr\u00e0 sempre rigido).\nIl modello \u00e8 divenuto particolarmente famoso per essere stato protagonista del film \"I diari della motocicletta\".\nCuriosit\u00e0.\nQuesto modello di motocicletta \u00e8 stata usato da Ernesto Che Guevara nel 1951, quando, ancora studente, decise di intraprendere un viaggio alla scoperta del Sud America. Insieme al suo amico Alberto Granado decisero di fare il viaggio su una motocicletta soprannominata la \"Poderosa II\""}
{"id": "1670034", "revid": "156341", "url": "https://it.wikipedia.org/wiki?curid=1670034", "title": "Palla da basket", "text": ""}
{"id": "1670035", "revid": "984922", "url": "https://it.wikipedia.org/wiki?curid=1670035", "title": "Stazione meteorologica di Fabriano", "text": "La stazione meteorologica di Fabriano \u00e8 la stazione meteorologica di riferimento relativa alla citt\u00e0 di Fabriano.\nCoordinate geografiche.\nLa stazione meteo si trova nell'Italia centrale, nelle Marche, in provincia di Ancona, nel comune di Fabriano, a 357 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,8\u00a0\u00b0C; quella del mese pi\u00f9 caldo, luglio, \u00e8 di +20,1\u00a0\u00b0C.\nLe precipitazioni medie annue sono superiori ai 1.000\u00a0mm, distribuite mediamente in 114 giorni, e presentano un minimo relativo in estate ed un picco molto accentuato in autunno ."}
{"id": "1670039", "revid": "773636", "url": "https://it.wikipedia.org/wiki?curid=1670039", "title": "Propulsore a effetto Hall", "text": "Un propulsore a effetto Hall \u00e8 un tipo di propulsore elettrico in cui il propellente viene accelerato da un campo elettrico. I propulsori a effetto Hall intrappolano gli elettroni in un campo magnetico e li usano per ionizzare il propellente, accelerandoli efficientemente per generare spinta e neutralizzandoli poi nello scarico. Tali propulsori vengono a volte definiti \"Propulsori Hall\" o \"Propulsori a Corrente Hall\".\nStoria.\nIl propulsore Hall \u00e8 stato studiato indipendentemente negli Stati Uniti e nell'Unione Sovietica negli anni cinquanta e sessanta. Tuttavia il concetto di propulsore Hall fu sviluppato in uno strumento efficiente di propulsione nell'ex-Unione Sovietica, mentre negli Stati Uniti gli scienziati si sono concentrati invece sullo sviluppo di propulsori ionici con griglie elettrostatiche.\nSono stati sviluppati dall'Unione Sovietica due tipi di propulsori Hall:\nIl modello comune dell'SPD \u00e8 stato in gran parte lavoro di A. I. Morozov. I motori SPD sono usati dal 1972 e venivano usati principalmente per la stabilizzazione dei satelliti nelle direzioni Nord-Sud ed Est-Ovest. Da allora sino alla fine degli anni novanta 118 motori SPD hanno completato la loro missione e altri 50 hanno continuato a operare. La spinta dei motori SPD di prima generazione, l'SPD-50 e l'SPD-60 era di 20 e 30 mN rispettivamente. Nel 1982 sono stati introdotti l'SPD-70 e l'SPD-100 con una spinta di 40 e 83\u00a0mN. Nella Russia post-Sovietica sono stati introdotti propulsori ad alta potenza (qualche kilowatt), l'SPD-140, l'SPD-160, l'SPD-180 e il T-160 e propulsori a bassa potenza (meno di 500 W), l'SPD-35.\nI motori di tipo DAS russi e sovietici includono il D-38 e il D-55.\nI propulsori di costruzione sovietica sono stati introdotti in occidente nel 1992 dopo che un team di specialisti nella propulsione elettrica, con il supporto della Ballistic Missile Defense Organization, ha visitato i laboratori sovietici e ha valutato sperimentalmente il modello SPD-100 (un propulsore SPD di 100 millimetri di diametro). Oltre 200 propulsori Hall hanno volato sui satelliti Sovietici/Russi negli ultimi 30 anni. Sono stati usati principalmente per il mantenimento dell'orbita stazionaria e piccole correzioni orbitali. Attualmente la ricerca, la progettazione e i modelli teorici sui propulsori Hall sono diretti da esperti presso il Glenn Research Center della NASA e dal Jet Propulsion Laboratory. Molta parte dello sviluppo \u00e8 condotta da industrie come la Aerojet.\nQuesta tecnologia \u00e8 stata usata nella missione lunare SMART-1 e viene usata su diversi satelliti geostazionari commerciali.\nRicerca attuale.\nLa ricerca attuale sui propulsori a effetto Hall sta proseguendo ed \u00e8 concentrata principalmente su:\nUn propulsore Hall opera tipicamente al 50\u201360% dell'efficienza di spinta e fornisce impulso specifico da 1 200 a 1 800\u00a0secondi (da 12 a 18\u00a0kN\u00b7s/kg) e rapporti spinta-su-potenza di 50\u201370\u00a0mN/kW.\nFunzionamento.\nIl principio di funzionamento essenziale del propulsore Hall \u00e8 che esso utilizza un potenziale elettrostatico per accelerare gli ioni a velocit\u00e0 elevata. In tali propulsori la carica negativa attrattiva viene fornita da un plasma di elettroni posto nell'apertura finale anzich\u00e9 da una griglia. Viene usato un forte campo magnetico radiale per mantenere gli elettroni in posizione, in una zona dove avviene la combinazione tra campo magnetico, attrazione tra la forza anodica e la veloce corrente di circolazione degli elettroni attorno all'asse del propulsore e un lento moto assiale verso l'anodo.\nViene mostrato nell'immagine a destra uno schema del propulsore a effetto Hall. Da notare che questa \u00e8 una sezione laterale di uno strumento simmetrico assialmente. Viene applicato un potenziale elettrico dell'ordine dei 300\u00a0volt tra l'anodo e il catodo.\nLa punta centrale forma un polo dell'elettromagnete ed \u00e8 circondata da uno spazio anulare attorno al quale vi \u00e8 l'altro polo dell'elettromagnete, con un campo magnetico radiale nel mezzo.\nIl propellente, per esempio il gas di xeno, viene iniettato attraverso l'anodo, il quale ha molti piccoli fori per funzionare come distributore del gas. Lo xeno viene usato per il suo elevato peso molecolare e la sua bassa energia di ionizzazione. Nel momento in cui gli atomi neutri di xeno si diffondono nel canale del propulsore, essi vengono ionizzati da collisioni con gli elettroni ad alta energia circolanti (10\u201320\u00a0eV o da 100\u00a0000 a 250\u00a0000\u00a0\u00b0C). Una volta ionizzati, gli ioni di xeno hanno solitamente carica +1, anche se una piccola frazione (~10%) hanno carica +2.\nGli ioni di xeno vengono poi accelerati dal campo elettrico tra l'anodo e il catodo, raggiungendo rapidamente velocit\u00e0 dell'ordine di 15\u00a0000\u00a0m/s con un impulso specifico di 1 500 secondi (15\u00a0kN/kg). Una volta usciti, tuttavia, gli ioni attraggono un eguale numero di elettroni con loro, creando un pennacchio di scarico con carica netta nulla.\nIl campo magnetico radiale \u00e8 progettato per essere forte abbastanza da deflettere sostanzialmente gli elettroni (che hanno piccola massa), ma non gli ioni (con massa molto pi\u00f9 elevata), i quali hanno un raggio di ciclotrone molto pi\u00f9 largo e vengono difficilmente deviati. La maggior parte degli elettroni sono quindi forzati ad orbitare nella regione con elevato campo magnetico radiale vicino al piano di uscita del propulsore, intrappolati nel campo formula_1 (dove \"E\" \u00e8 il campo elettrico assiale e \"B\" il campo magnetico radiale). Questa rotazione orbitale degli elettroni \u00e8 una corrente Hall circolante ed \u00e8 da essa che prende il suo nome questo tipo di propulsore. Le collisioni e le instabilit\u00e0 permettono ad alcuni degli elettroni di essere liberati dal campo magnetico e di dirigersi verso l'anodo.\nCirca il 30% della corrente di scarica \u00e8 una corrente di elettroni che non produce spinta, limitando l'efficienza energetica del propulsore; l'altro 70% della corrente \u00e8 negli ioni. Siccome la maggior parte degli elettroni sono intrappolati nella corrente di Hall, essi hanno un lungo periodo di stazionamento all'interno del propulsore e sono in grado di ionizzare circa tutto (~90%) del propellente xeno. L'efficienza di ionizzazione del propulsore \u00e8 quindi attorno al 90%, mentre l'efficienza di scarica \u00e8 attorno al 70%, per un'efficienza combinata del propulsore circa del 63% (90% per 70% = 63%).\nIl campo magnetico assicura quindi che la potenza scaricata vada predominantemente nell'accelerazione del propellente di xeno e non negli elettroni, ottenendo un propulsore ragionevolmente efficiente.\nParagonata a quella dei razzi chimici, la spinta \u00e8 molto piccola, dell'ordine di 80\u00a0mN per un propulsore tipico. Per confronto, il peso di una moneta come il quarto di dollaro americano o una moneta 20 eurocent \u00e8 circa di 60\u00a0mN.\nTuttavia, i propulsori a effetto Hall funzionano ai pi\u00f9 alti impulsi specifici ottenuti con i propulsori ionici. Un particolare vantaggio di questi propulsori, nel confronto con gli altri propulsori ionici, \u00e8 che la generazione e l'accelerazione degli ioni avvengono in un plasma quasi neutro, cos\u00ec da non avere limitazioni nella corrente di saturazione della carica di Child-Langmuir (spazio di carica) sulla densit\u00e0 della spinta, e quindi avere una spinta elevata rispetto agli altri propulsori elettrici.\nUn altro vantaggio \u00e8 che questi propulsori possono usare una variet\u00e0 pi\u00f9 ampia di propellenti forniti all'anodo, anche l'ossigeno, anche se serve un propellente facilmente ionizzabile al catodo. Un propellente che si sta iniziando a utilizzare \u00e8 il bismuto liquido, a causa del suo basso costo, della sua massa elevata e della sua bassa pressione parziale.\nApplicazioni.\nIl sistema di propulsione solare elettrica del veicolo spaziale SMART-1 dell'Agenzia Spaziale Europea usava un propulsore a effetto Hall (lo Snecma PPS-1350-G1). Durante il corso di 13 mesi e 289 impulsi dal motore, ha consumato circa 58,8\u00a0kg di xeno, producendo un delta-v di 2737\u00a0m/s (46,5\u00a0m/s per kg di xeno). Si pensa di sfruttare un propulsore simile nella prossima missione BepiColombo e nella missione Psyche verso un asteroide metallico (decollo 2022)."}
{"id": "1670041", "revid": "122610913", "url": "https://it.wikipedia.org/wiki?curid=1670041", "title": "Campionati Nazionali Universitari", "text": "I Campionati Nazionali Universitari (CNU) sono una manifestazione indetta annualmente dal Centro Universitario Sportivo Italiano (CUSI) e organizzati dai vari Centri Sportivi Universitari (CUS).\nDescrizione.\nPossono parteciparvi, entro un certo limite di et\u00e0, tutti gli studenti iscritti a qualsiasi corso di laurea di un'Universit\u00e0 riconosciuta dal Ministero dell'istruzione. Partecipano altres\u00ec gli iscritti all'accademia di belle arti e al conservatorio.\nSi svolgono ogni anno in due diverse sessioni, quella invernale a gennaio per i giochi invernali e quella primaverile a maggio per le altre discipline. Sono come un'olimpiade di tutti i vari sport, tra le quali tennis, calcio a 5, rugby, pallacanestro, atletica leggera, beach tennis, beach volley ecc., e sono ospitati ogni anno da una citt\u00e0 diversa. Ogni universit\u00e0 pu\u00f2 partecipare con un numero di studenti che varia a seconda della disciplina. La settimana dei giochi \u00e8 non solo un'occasione per vedere i migliori atleti di ogni universit\u00e0 ma anche un'opportunit\u00e0 di ritrovo e di goliardia. Tutto comincia con una cerimonia di apertura la sera prima dell'inizio delle gare e finisce il weekend successivo con le premiazioni. Non solo sport ma anche tanto divertimento e spirito goliardico."}
{"id": "1670046", "revid": "339392", "url": "https://it.wikipedia.org/wiki?curid=1670046", "title": "Ibris", "text": ""}
{"id": "1670049", "revid": "76963", "url": "https://it.wikipedia.org/wiki?curid=1670049", "title": "Alberto Pirelli (1882-1971)", "text": "Biografia.\nAlberto Pirelli, figlio secondogenito di Giovanni Battista fondatore dell'azienda omonima con sede a Milano, prosegu\u00ec con il fratello maggiore Piero l'attivit\u00e0 di famiglia, interessandosi anche del processo di sviluppo della nascente industria italiana. Dopo aver conseguito la maturit\u00e0 classica presso il liceo \"Giuseppe Parini\" di Milano, frequent\u00f2 corsi di ingegneria, economia e giurisprudenza, laureandosi in giurisprudenza nel 1904 all'Universit\u00e0 di Genova.\nNegli stessi anni, su suggerimento del padre, frequenta anche alcuni corsi del Regio Istituto Tecnico Superiore (in seguito Politecnico di Milano) e dell'Universit\u00e0 Bocconi, in modo da impadronirsi di nozioni e strumenti dell'economia, della meccanica e della contabilit\u00e0 industriale. \nNel dicembre del 1904 Alberto Pirelli e il fratello Piero sono nominati cogerenti dall'Assemblea degli azionisti della Pirelli &amp; C., con poteri e responsabilit\u00e0 uguali a quelli del padre. Alla base della decisione di cooptare i figli nella gestione della societ\u00e0 c'\u00e8 l'obiettivo di sfruttare le opportunit\u00e0 di crescita e di espansione internazionale che si stanno prospettando grazie al grande sviluppo a livello mondiale dell'industria della gomma, in particolare nel settore dei cavi elettrici e in quello degli pneumatici. Insieme nell'elaborazione della strategia generale, i due fratelli consolidano ben presto una spartizione precisa dei compiti operativi, che affida a Piero il peso della gestione dell'impresa, della quale nel 1927 ridisegna l'assetto societario, e ad Alberto i rapporti con le istituzioni e gli apparati ministeriali e la gestione delle relazioni internazionali.\nEspansione della rete commerciale.\nAlberto Pirelli - in stretta unione con il fratello, discreto regista dietro le quinte - \u00e8 il protagonista della fase di forte espansione internazionale che l'azienda conosce negli anni successivi alla sua nomina ad amministratore. Conscio delle difficolt\u00e0 di penetrazione dei mercati esteri, anche a causa della concorrenza delle grandi imprese tedesche e americane, Pirelli si adopera innanzitutto per un rafforzamento della rete commerciale, sostituendo l'originaria organizzazione basata su agenti con la creazione di filiali commerciali, successivamente trasformate in societ\u00e0 autonome. Il secondo passo \u00e8 la costruzione di nuovi impianti produttivi all'estero, obiettivo che Pirelli persegue stringendo una serie di alleanze con imprese locali.\nUno dei primi Paesi su cui l'imprenditore concentra la sua attenzione \u00e8 la Gran Bretagna, dove nel 1913 conclude una joint venture con la londinese General Electric Co., insieme alla quale vengono costruiti, negli anni successivi, due impianti per la fabbricazione di cavi a Southampton (nel 1913) e a Eastleigh (nel 1927), e uno stabilimento per la produzione di pneumatici a Burton upon Trent nel 1928.\nUn altro mercato che ben presto attira le attenzioni dell'imprenditore milanese \u00e8 quello argentino, Paese dove all'inizio degli anni \u201810, il governo ha avviato un vasto piano di elettrificazione. Di fronte alla difficolt\u00e0 di accedere alle commesse pubbliche a causa dell'influenza esercitata dalla concorrenza tedesca, Pirelli, in societ\u00e0 con alcuni imprenditori locali, fonda la Compa\u00f1\u00eda italo-argentina de electricidad, riuscendo ad assicurarsi importanti commesse. I risultati premiano la sua strategia: nel 1917 nasce la societ\u00e0 commerciale Pirelli S. A. Platense, e \u2013 tre anni pi\u00f9 tardi \u2013 viene completato un primo stabilimento per la produzione di conduttori elettrici a Buenos Aires. Negli anni successivi segue un secondo stabilimento per la produzione di articoli vari in gomma, e nel 1930 viene eretto, sempre a Buenos Aires, un pi\u00f9 vasto e moderno impianto per la produzione di cavi sotterranei e di pneumatici per biciclette.\nAlleanze strategiche.\nCon la fine della prima guerra mondiale, parallelamente al consolidamento della presenza internazionale e alla riorganizzazione delle partecipazioni estere, Pirelli punta a rafforzare la posizione di principale produttore italiano detenuta dall'azienda nel settore cavi, attraverso l'acquisizione di partecipazioni azionarie in imprese elettriche e telefoniche, una strategia che tocca il suo apice nel 1925 con la costituzione della Centrale, una finanziaria che riunisce sotto il suo controllo le pi\u00f9 importanti societ\u00e0 elettriche e telefoniche dell'Italia centro-meridionale.\nI contrasti con la Banca commerciale, azionista di controllo del maggiore concorrente italiano della Pirelli \u2013 la Ing. Vittorio Tedeschi e C. \u2013, nonch\u00e9 principale cliente in Italia, attraverso le societ\u00e0 elettriche da essa controllate, della Siemens e della AEG, spingono successivamente Pirelli ad entrare nell'alleanza fra principali operatori del settore elettrico ed elettrotecnico che si consolida tra la fine degli anni venti e l'inizio degli anni trenta attorno al Credito italiano e alla Edison, di cui Pirelli diventa rispettivamente consigliere d'amministrazione e vicepresidente nel 1932.\nGli anni fra le due guerre rappresentano per Pirelli anche il periodo di pi\u00f9 intensa partecipazione alla vita pubblica e politica italiana e internazionale. Dopo una prima esperienza presso l'Alto Commissariato per la liquidazione dei ministeri delle Armi, delle Munizioni e dell'Aeronautica, dove viene chiamato nel novembre del 1918 da Ettore Conti per occuparsi dei rapporti con le potenze alleate, Pirelli partecipa, ora in veste di \u201ctecnico\u201d, ora nei panni pi\u00f9 impegnativi di \u201cdelegato\u201d, alle pi\u00f9 importanti trattative economiche che si svolgono dopo la prima guerra mondiale \u2013 dalla Conferenza di pace di Parigi (1919) al comitato Dawes (1924) e dalla Conferenza di Londra (1924) al comitato Young (1929) \u2013, ricoprendo in particolare il ruolo di negoziatore italiano in tutte le trattative che conducono ai successivi regolamenti del problema delle riparazioni di guerra da parte della Germania, dell'Austria e dell'Ungheria. Dal 1920 al 1922 rappresenta inoltre l'Italia nell'Ufficio internazionale del lavoro a Ginevra e successivamente, dal 1923 al 1927, nel Comitato economico della Lega delle Nazioni. Per incarico del Governo italiano, cura fra il 1926 e il 1928 l'organizzazione dell'Istituto per l'esportazione, del quale diventa anche il primo presidente. \u00c8 tra i fondatori dell'Istituto di studi di politica internazionale (ISPI), la cui presidenza mantiene dal 1934 al 1967. Tra le cariche pi\u00f9 importanti ricoperte in questi anni c'\u00e8 inoltre quella di rappresentante italiano presso la Camera di commercio internazionale di cui \u00e8 presidente dal 1927 al 1929.\nDal 1924 al 1945 fu presidente dell'Associazione fra le societ\u00e0 italiane per azioni (Assonime).\nAttivit\u00e0 diplomatica e rapporti col regime fascista.\nL'intensa attivit\u00e0 diplomatica \u00e8 uno dei fattori che contribuiscono ad aumentare il prestigio di Pirelli e la sua influenza negli ambienti politici e finanziari italiani; questo status gli viene riconosciuto anche da Mussolini, che lo nomina ministro plenipotenziario nel 1924 e, successivamente, ministro di Stato nel 1938 (una carica onorifica che doveva aprirgli la strada alla nomina a Senatore). Tuttavia i rapporti fra Pirelli e il regime fascista non sono facilmente definibili. Nei primi anni dopo la marcia su Roma mantenne una posizione assai prudente. Nel 1925, dopo il delitto Matteotti, fa parte della delegazione di imprenditori che si presenta a Mussolini per chiedere il rispetto delle libert\u00e0 sindacali e, come molti altri, non si iscriver\u00e0 al Partito nazionale fascista fino al 1932. Nel 1925 ebbe uno scontro indiretto con Mussolini quando il Parlamento stabil\u00ec misure restrittive per gli oppositori del Fascismo. Alberto Pirelli inoltre era fortemente contrario all'entrata in guerra dell'Italia al fianco della Germania nazista, ma nonostante questo rimase fedele all'Italia anche dopo l'inizio delle ostilit\u00e0. Ci\u00f2 non impedisce per\u00f2 che fin dai primi anni venti si crei uno stretto rapporto personale fra il capo del fascismo e l'industriale milanese.\nLa stima che Mussolini nutre per le capacit\u00e0 tecniche e diplomatiche dell'imprenditore milanese \u00e8 testimoniata dalle delicate missioni all'estero che gli vengono affidate. La considerazione di cui gode presso Mussolini, insieme agli ampi consensi che riscuote negli ambienti industriali, consentono a Pirelli di ricoprire ininterrottamente per tutto il ventennio fascista la carica di presidente dell'Assonime e di svolgere funzioni di mediazione tra regime e industriali nei momenti di maggiore difficolt\u00e0, come dimostra la sua nomina a commissario della Confederazione generale fascista dell'industria, avvenuta nel gennaio 1934, in occasione del varo della riforma corporativa. I rapporti con il regime rimangono amichevoli per tutta la seconda met\u00e0 degli anni trenta, periodo durante il quale la Pirelli conosce una crescente e continua ripresa produttiva, favorita dalla politica \u201cautarchica\u201d. Grazie alle numerose commesse belliche in seguito alla guerra d'Etiopia e all'intervento nella guerra civile spagnola, l'azienda raggiunge e supera i livelli produttivi toccati prima della grande crisi.\nIl dissenso di Pirelli nei confronti del Regime diventa esplicito dopo l'entrata dell'Italia nella Seconda guerra mondiale e si concretizza con la partecipazione diretta alle manovre diplomatiche tese ad intavolare trattative di pace con gli anglo-americani.\nDopoguerra.\nNel luglio del 1945 Pirelli, come altri industriali italiani, viene sottoposto a un processo di epurazione e rimosso dalla sua carica di Amministratore delegato della Pirelli. Nell'aprile del 1946, in seguito al ricorso presentato, viene pienamente riabilitato e pu\u00f2 riprendere, insieme al fratello Piero, ancora una volta prezioso collaboratore, il suo posto alla guida della societ\u00e0.\nNegli anni successivi Pirelli assume un atteggiamento di maggiore distacco dalla partecipazione politica rispetto a quello tenuto nel periodo precedente alla guerra, rifiutando pi\u00f9 volte le richieste di partecipazione a commissioni e organismi ministeriali del nuovo Stato repubblicano. Dopo la morte del fratello nel 1956, l'imprenditore avvia un processo di successione generazionale, affidando al figlio Leopoldo le cariche di amministratore delegato e di vicepresidente. Tre anni dopo, nel 1959, colpito da un ictus che gli procura la paresi del lato destro del corpo, Pirelli cede al figlio le residue responsabilit\u00e0 operative. Muore a Casciago (Varese) nell'autunno del 1971.\nFamiglia.\nNel 1914 sposa Lodovica Zambeletti, dalla quale ha avuto quattro figli: Maria Giovanna (1915-1970), benefattrice, Elena (1917-2009), Giovanni (1918-1973), scrittore, e Leopoldo (1925-2007), imprenditore \u2013 l'unico che si occup\u00f2 dell'azienda di famiglia.\nAttivit\u00e0 sportiva.\nIn giovent\u00f9 milit\u00f2 nel , con il ruolo di centrocampista, disputando amichevoli e partecipando a vari tornei tra il 1899 ed il 1902, senza per\u00f2 mai esordire in campionato.\nNel maggio 1902 partecipa con i rossoneri al torneo calcistico del campionato nazionale di ginnastica. Dopo aver superato il in semifinale, si aggiudica la vittoria ex aequo con l' al termine della finale contro i genovesi, terminata a reti inviolate, e il titolo di campione d'Italia, la Coppa Forza e Coraggio e la Corona di Quercia.\nNel 1907 Alberto Pirelli \u00e8 alla guida del team che vince la Pechino-Parigi su Itala, con gomme Pirelli.\nArchivio.\nLa documentazione prodotta da Alberto Pirelli nel corso della propria vita ed attivit\u00e0 imprenditoriale \u00e8 conservata da Pirelli spa di Milano, nel fondo \"Pirelli - Fondo Storia delle Industrie Pirelli\" (estremi cronologici:1872 - 1998). Altra parte si conserva presso le Industrie Pirelli Spa di Figline Valdarno nel fondo \"Pirelli Spa\" (1960 - )."}
{"id": "1670050", "revid": "110157", "url": "https://it.wikipedia.org/wiki?curid=1670050", "title": "Chiesa di San Leone (Pistoia)", "text": "La chiesa di San Leone si trova a Pistoia, in piazza San Leone.\nStoria e descrizione.\nOriginata da un oratorio trecentesco, fu pi\u00f9 volte modificata per volere della congregazione dello Spirito Santo e della famiglia Cancellieri che ne aveva il patronato. Gli interventi principali riguardarono il presbiterio (XVI secolo) e il portico antistante la facciata (1622-1624).\nNel Sei-Settecento l'interno assunse l'aspetto attuale, dove prevale lo stile barocco e rococ\u00f2, con le notevoli pale laterali (1622) di Giovanni Lanfranco (\"Resurrezione\") e di Stefano Marucelli e con le decorazioni di grande effetto illusionistico di Vincenzo Meucci con la \"Discesa dello Spirito Santo\", nel presbiterio e nella cupola, con l'aiuto dei quadraturisti Lorenzo del Moro e Mauro Tesi, ai quali si deve anche la decorazione della volta della navata."}
{"id": "1670052", "revid": "339392", "url": "https://it.wikipedia.org/wiki?curid=1670052", "title": "Ren\u00e8 Laurent Vuillermoz", "text": ""}
{"id": "1670054", "revid": "31886", "url": "https://it.wikipedia.org/wiki?curid=1670054", "title": "Wycliffe Grousbeck", "text": "\u00c8 comproprietario dei Boston Celtics, squadra militante in NBA.\nAl tempo dell'universit\u00e0 si trasfer\u00ec dalla Noble and Greenough School alla Princeton University dove si laure\u00f2.\nHa guidato la cordata di investitori che ha acquistato i Boston Celtics nel 2002 (anche se le pratiche sono durate fino all'inizio del 2003) da Paul Gaston. Nella stagione 2007/2008, i Celtics conquistano il titolo NBA.\nIl braccio destro di Grousbech \u00e8 Stephen Pagliuca."}
{"id": "1670058", "revid": "256896", "url": "https://it.wikipedia.org/wiki?curid=1670058", "title": "Fontana (Sasso Marconi)", "text": "Fontana \u00e8 una circoscrizione amministrativa territoriale del comune di Sasso Marconi, in Emilia-Romagna. Il territorio della frazione comprende anche i centri abitati di Iano, Paganino e San Leo.\nGeneralit\u00e0.\nL'abitato di Fontana, sito sul lato immediatamente a sud della Rupe, deve il suo nome alla villa quattrocentesca detta \"Villa Fontana\", conosciuta anche come \"Palazzo Sanuti\", posta al centro del paese, incassato tra la via Porrettana, la Rupe e il fiume Reno. Centro di recente sviluppo edilizio, \u00e8 dotato di una scuola elementare, un centro polivalente in cui si riunisce la giunta di frazione, e di una piccola zona industriale in cui hanno sede piccole imprese metalmeccaniche.\nLa zona di Iano \u00e8 famosa per un'antica chiesa del 1500 dedicata a San Pietro, con alcuni affreschi su legno di Scuola Bolognese.\nAmministrazione.\nLa giunta di frazione si riunisce nel centro civico di Fontana.\nPalazzo Sanuti.\nLa villa fu fatta costruire da Nicol\u00f2 Sanuti, nobile e ricco cavaliere, che ebbe una parte notevole nella vita politica bolognese della met\u00e0 del Quattrocento: fu componente del senato della citt\u00e0.\nNel 1447 fu nominato primo Conte della Porretta da Papa Nicol\u00f2 V.\nDurante i viaggi di trasferimento dal suo feudo a Bologna soleva soggiornare in questa sua possente e salda costruzione posta ai piedi della Rupe, nella cui storia egli incise in modo rilevante: nel 1477 fece, fra l'altro, ampliare la grotta in cui era custodita l'immagine della Madonna del Sasso.\nAlla divisione dell'asse ereditario dei Sanuti, l'edificio tocc\u00f2 ai monaci benedettini di S. Procolo di Bologna, che lo tennero fino a tutto il Settecento per la verit\u00e0 in modo poco curato. Espropriato per le vicende politiche successive alla venuta dei francesi, fu acquistato da Annibale Rossi la cui figlia Augusta spos\u00f2 Pio Comelli, ai cui discendenti ancora appartiene. In particolare \u00e8 da ricordare la figura di Gian Battista Comelli che fu autore, all'inizio di questo secolo, di un pregevole volume storico sulla Rupe e sul Santuario della Beata Vergine del Sasso nel quale \u00e8 riportata anche una cronaca dettagliata degli avvenimenti relativi al famoso crollo della Rupe avvenuto nella notte di San Giovanni del 1895.\nIl Palazzo, dotato di solide mura e loggiati, \u00e8 ancor oggi sostanzialmente conservato nelle sue strutture dopo la ristrutturazione effettuata dalla famiglia Comelli. Ha un aspetto che \u00e8 un po' quello della dimora rustica e in parte del fortilizio: presenta ancora all'esterno tracce di un fregio affrescato con il ritratto del Sanuti e della sua celebre seconda moglie Nicolosia Castellani, forse dei figli di Nicol\u00f2 avuti dalle precedenti nozze e di altri loro familiari: le immagini sono ormai sbiadite, ma ancora visibili. Sempre sulla facciata \u00e8 riprodotto lo stemma Sanuti con le parole: [Nicolaus] \u201cSantus Porrecte Comes\u201d e una Madonna in terracotta da attribuirsi alla scuola di Michele da Firenze.\nAll'interno \u00e8 visibile un affresco raffigurante la \u201cVergine con il Bambino\u201d. della met\u00e0 del XV secolo.\nL'edificio quattrocentesco, fortunatamente risparmiato dal passaggio devastante della guerra, ha un bel cortile dove sorge la fontana che ha dato il nome all'intera borgata."}
{"id": "1670059", "revid": "767487", "url": "https://it.wikipedia.org/wiki?curid=1670059", "title": "Alexandru Vlahu\u021b\u0103", "text": "Biografia.\nFiglio di un piccolo proprietario terriero, frequent\u00f2 le scuole superiori a B\u00e2rlad e si iscrisse alla Facolt\u00e0 di Giurisprudenza all'Universit\u00e0 di Bucarest, ma dopo un anno dovette abbandonarla a causa della precaria condizione economica.\nInizi\u00f2 quindi a lavorare prima come istitutore e poi come insegnante a T\u00e2rgovi\u0219te, per svolgere quindi la propria attivit\u00e0 di insegnante in diversi istituti scolastici di Bucarest tra il 1884 ed il 1893 e per essere infine nominato ispettore scolastico per i distretti di Prahova e di Buz\u0103u.\nVlahu\u021b\u0103 collabor\u00f2 con George Co\u0219buc alla realizzazione ed edizione delle riviste \"Viea\u021ba\" (1893-1896) e \"S\u0103m\u0103n\u0103torul\" (1901).\nDurante la Prima guerra mondiale abit\u00f2 prima a Ia\u0219i e poi a B\u00e2rlad; in questo periodo diversi giovani scrittori, tra cui Vasile Voiculescu, che gli chiedevano consigli e di visionare le loro opere.\nVlahu\u0163\u0103 mor\u00ec a Bucarest e la casa dove abit\u00f2 ospita oggi un museo a lui dedicato."}
{"id": "1670062", "revid": "256896", "url": "https://it.wikipedia.org/wiki?curid=1670062", "title": "Stazione meteorologica di Osimo", "text": "La stazione meteorologica di Osimo \u00e8 la stazione meteorologica di riferimento relativa alla localit\u00e0 di Osimo.\nCoordinate geografiche.\nLa stazione meteo si trova nell'Italia centrale, nelle Marche, in provincia di Ancona, nel comune di Osimo, a 156 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +5,5\u00a0\u00b0C; quella dei mesi pi\u00f9 caldi, luglio e agosto, \u00e8 di +22,5\u00a0\u00b0C.\nLe precipitazioni medie annue si aggirano tra i 650 e i 700\u00a0mm, distribuite mediamente in 86 giorni, e presentano minimi relativi in inverno, primavera e ad inizio estate e moderati picchi in estate inoltrata ed autunno ."}
{"id": "1670063", "revid": "287204", "url": "https://it.wikipedia.org/wiki?curid=1670063", "title": "Chiesa di San Michele in Cioncio", "text": "La chiesa di San Michele in Cioncio si trova a Pistoia.\nIl nome, secondo il Dandori, deriverebbe da una variante locale di \"Ciompo\", che significava un salariato della lavorazione della lana.\nDescrizione e storia.\nLa fisionomia dell'edificio \u00e8 riferibile al romanico pistoiese. La muratura in conci regolari di pietra alberese e la pianta ad aula unica conclusa dall'abside semicircolare indicano una datazione intorno al XII-XIII secolo, bench\u00e9 la sua fondazione si possa far risalire al periodo longobardo.\nAll'interno si trova l\"Angelo in atto di uccidere il drago\", statua attribuita a Guido da Como, in origine sul portale di ingresso. Lungo le pareti laterali si trovano gli stalli con le panche e gli inginocchiatoi che risalgono al XVIII secolo. Soppressa la parrocchia nel Settecento, in un primo tempo ospit\u00f2 prima i frati minori cappuccini, poi alcune compagnie devozionali.\nCon i restauri novecenteschi si \u00e8 inteso recuperare l'immagine medievale, eliminando le volte settecentesche che coprivano il soffitto ligneo, riaprendo le monofore e le bifore della facciata e dell'abside."}
{"id": "1670070", "revid": "212348", "url": "https://it.wikipedia.org/wiki?curid=1670070", "title": "Provincia di Armavir", "text": "Armavir () \u00e8 una provincia dell'Armenia di circa 280.200 abitanti (2007) che ha come capoluogo Armavir. La provincia mette insieme i precedenti distretti di Armavir, Baghramyan e Echmiadzin.\nArmavir confina a nord con la provincia di Aragatsotn, a est con le province di Erevan e Ararat, a sud e a ovest con la Turchia.\nSuddivisione amministrativa.\nLa provincia \u00e8 suddivisa in 97 comuni, dei quali 3 sono considerate citt\u00e0:"}
{"id": "1670073", "revid": "15756", "url": "https://it.wikipedia.org/wiki?curid=1670073", "title": "OGame", "text": "OGame \u00e8 un videogioco per browser strategico di simulazione spaziale con migliaia di giocatori che giocano contemporaneamente.\nIl gioco nasce in Germania nel 2002 e in breve tempo acquisisce una nutrita schiera di giocatori. Il 16 giugno 2005 \"OGame\" ha raggiunto la quota di un milione di utenti attivi presenti in numerose nazioni tra cui la Polonia, la Turchia, l'Italia, il Regno Unito, la Spagna e la Francia. Nel 2008, dopo sei anni dalla prima uscita, conta oltre 30 milioni di giocatori registrati nel mondo, raggiungendo anche Cina, Stati Uniti, Giappone, Russia e molti altri paesi.\nInsieme al successivo \"Travian\", port\u00f2 alla ribalta il genere dei giochi per browser massively multiplayer online \"tutti contro tutti\", con i giocatori impegnati in strategie, alleanze e tradimenti a livelli talvolta maniacali.\nIl gioco \u00e8 gratuito, ma esistono diversi bonus e vantaggi attivabili con dei crediti virtuali (la \"Materia oscura\"), a loro volta acquistabili con denaro reale o, pi\u00f9 difficilmente, tramite missioni speciali dette \"spedizioni\".\nModalit\u00e0 di gioco.\nLo scopo del gioco \u00e8 far prosperare il proprio impero galattico attaccando gli avversari, sviluppando il proprio pianeta e creando le proprie colonie su nuovi pianeti non occupati. Il gioco si evolve in tempo reale e non conosce pause; di conseguenza il giocatore deve seguire costantemente il proprio impero oppure predisporre una strategia volta a limitare i danni nei momenti in cui non pu\u00f2 giocare.\nAll'atto dell'iscrizione online in uno degli universi disponibili, ad ogni giocatore viene assegnato un pianeta dove poter fondare il proprio impero. Ogni pianeta \u00e8 in grado di produrre risorse (metallo, cristallo e deuterio) che permettono lo sviluppo tecnologico e bellico del pianeta stesso. Esiste una quarta risorsa, la materia oscura, che pu\u00f2 essere acquisita a pagamento e per altre vie (spedizioni, sondaggi, iscrizioni a newsletter, siti sponsor, visione di video pubblicitari, acquisti di prodotti sponsor).\nUtilizzando i minerali raccolti, i giocatori possono costruire infrastrutture sui propri pianeti; in questo modo possono progredire e costruire nuove unit\u00e0 navali e nuovi complessi tecnologici.\nLe strategie di gioco generalmente usate sono:\nI giocatori combinano le strategie elencate per avanzare pi\u00f9 velocemente possibile nella classifica di \"OGame\", al fine di diventare i dominatori del proprio universo. Tipiche combinazioni sono miner/farmer, in cui un giocatore fondamentalmente miner sviluppa una piccola flotta con cui effettuare numerosi piccoli attacchi farmer a pianeti poco difesi. La tattica pi\u00f9 efficace ma rischiosa \u00e8 quella del crasher: un abile giocatore \u00e8 capace di ottenere grandi guadagni con un impegno di tempo relativamente ridotto.\nIl rischio deriva dal fatto che la flotta, diversamente dalle miniere, \u00e8 sempre esposta al rischio di essere distrutta dai crasher avversari.\nUniversi, galassie e sistemi solari.\n\"OGame\" \u00e8 diviso in universi. Ad ogni universo corrisponde un server di gioco, ragion per cui giocatori appartenenti a differenti universi non possono interagire tra loro. Ogni giocatore all'atto dell'iscrizione sceglie il proprio universo di appartenenza. Il numero di universi disponibili \u00e8 variabile a seconda della nazione in cui si gioca. Il regolamento di \"OGame\" prevede che un giocatore possa iscrivere un singolo account di gioco per universo (il multiaccount \u00e8 punito con l'esclusione dal gioco), ma non pone limite alle iscrizioni nei vari server.\nOgni universo \u00e8 diviso in galassie e sistemi solari; pi\u00f9 precisamente ogni universo ospita nove galassie che, a loro volta, sono divise in 499 sistemi solari. All'interno dei sistemi solari sono disponibili quindici posizioni dove possono essere colonizzati nuovi pianeti, pi\u00f9 uno spazio aggiuntivo dove effettuare missioni di esplorazione dette \"spedizioni\". Le spedizioni possono avere esiti diversi: ad esempio ci si pu\u00f2 imbattere in asteroidi da cui ottenere risorse o materia oscura, o in pirati, o in alieni amichevoli o belligeranti, o in flotte abbandonate che possono essere rimesse in sesto. A volte non si trova alcunch\u00e9. Esiste anche una piccolissima probabilit\u00e0 che la flotta finisca in un buco nero e sia distrutta.\nOgni impero pu\u00f2 avere fino ad un massimo di otto colonie, per un totale di nove pianeti compreso il pianeta madre, sparsi per le galassie; eventualmente ogni pianeta pu\u00f2 disporre di una luna propria, ma la sua creazione \u00e8 decisa in massima parte dalla casualit\u00e0. La posizione del pianeta da colonizzare viene decisa direttamente dal giocatore prima di inviare la nave colonizzatrice, a patto per\u00f2 che lo \"slot\" non venga occupato prima dell'arrivo della propria navetta. In tal caso, sar\u00e0 comunque possibile scegliere un nuovo luogo in cui fondare una nuova colonia. Ogni posizione all'interno di ciascun sistema solare ha caratteristiche variabili quali le dimensioni, la produzione di deuterio e la temperatura. La produzione di deuterio \u00e8 maggiore nelle posizioni pi\u00f9 lontane dal sole, la temperatura \u00e8 inversamente proporzionale alla distanza dal Sole, le dimensioni sono maggiori nelle posizioni centrali.\nNel 2009 sono stati introdotti degli universi \"redesign\", dove la grafica di gioco e alcuni meccanismi sono stati cambiati: negli universi redesign il numero massimo delle colonie non \u00e8 pi\u00f9 fissato, ma \u00e8 legato allo sviluppo di una ricerca specifica (Astrofisica): livelli pi\u00f9 elevati di Astrofisica consentono di avere pi\u00f9 colonie, anche in eccesso rispetto alle otto degli universi tradizionali. Gli universi redesign hanno un nome non pi\u00f9 numerico, ma alfabetico (es. Andromeda, Barym, Capella, Draco, Electra, Gemini ecc...).\nSuccessivamente sono state introdotte novit\u00e0 riguardanti item che possono potenziare la produzione di un pianeta (per un periodo limitato di tempo) o velocizzare costruzioni e ricerche (una volta sola per ogni item). Tali item sono ottenibili in game tramite aste con altri giocatori (pagando con risorse del gioco) o acquistandole nella sezione \"Import/Export\" (pagando sempre con risorse). Inoltre \u00e8 possibile \"rottamare\" difese e navi ottenendo il 35% del costo di produzione come rimborso (deuterio compreso). Con l'utilizzo della materia oscura, tale rimborso pu\u00f2 arrivare fino al 75%.\nNel 2013 \u00e8 stata introdotta la possibilit\u00e0 di abbandonare anche il pianeta iniziale, detto pianeta madre, (prima solo le \"colonie\" potevano essere abbandonate). Tale novit\u00e0 permette ai giocatori di liberarsi di un pianeta con 163 spazi edificabili (identico per qualsiasi giocatore indipendentemente dalla posizione ottenuta e dall'universo in cui si gioca) per fondarne uno nuovo con un maggior numero di spazi. Occorre, ovviamente, avere per\u00f2 almeno un'altra colonia operativa. Il nuovo pianeta madre (che identificher\u00e0 il giocatore in modo univoco) sar\u00e0 la prima colonia fondata.\nInfrastrutture.\nLe infrastrutture sono le fondamenta dei pianeti e delle colonie. In ogni pianeta, infatti, \u00e8 possibile costruire edifici di vario genere che hanno compiti diversi: esistono infrastrutture adatte alla produzione di energia, all'estrazione di minerali e alla costruzione di unit\u00e0 belliche e difensive. Una categoria importante di edifici sono quelli predisposti allo sviluppo della ricerca scientifica, poich\u00e9 permettono l'avanzamento tecnologico dell'impero. All'inizio del gioco, infatti, non sono disponibili per la costruzione tutte le infrastrutture e le unit\u00e0: per ottenere la possibilit\u00e0 di costruire tutti gli edifici e le unit\u00e0 esistenti in OGame \u00e8 necessario investire i minerali prodotti o razziati nella ricerca.\nOgni struttura, dopo essere stata costruita, pu\u00f2 venire aggiornata al fine di aumentare il volume di produzione (o ricerca) in grado di erogare. In questo modo si aumenta il fattore produttivo dell'infrastruttura ottenendo pi\u00f9 velocemente minerali, unit\u00e0 o nuove scoperte scientifiche.\nTecnologie.\nIl cuore di OGame \u00e8 lo sviluppo tecnologico e la ricerca scientifica. Per qualunque tipo di tattica impostata dal giocatore, sia essa quella del minatore, del razziatore o del commerciante, sono necessarie conoscenze che, come detto prima, all'inizio del gioco l'impero non possiede. \u00c8 necessario, dunque, munirsi di un \"laboratorio di ricerca\" e investire le proprie materie prime per scoprire le nuove tecnologie, al fine di sbloccare nuovi settori dell'albero tecnologico. Le tecnologie che il laboratorio di ricerca pu\u00f2 scoprire e sviluppare sono:\nRicerche base\nRicerche Avanzate\nRicerche propulsori\nRicerche militari\n\"OGame\" consente la pi\u00f9 completa libert\u00e0 nella ricerca. Alcune tecnologie sono necessarie solamente allo sviluppo bellico mentre altre sono adatte alla navigazione interplanetaria, altre ancora alla difesa del pianeta; non vi \u00e8 nessun obbligo per la scelta del tipo di tecnologia da sviluppare per prima.\nUnit\u00e0 navali.\n\"OGame\" \u00e8 un gioco di strategia bellica. \u00c8 quindi essenzialmente basato sulla razzia di risorse e sulla distruzione delle flotte nemiche tramite attacchi portati a compimento grazie alle proprie navi. Le navi vengono prodotte nel \"cantiere spaziale\" ed hanno differenti caratteristiche.\nCiascuna nave ha tre caratteristiche: \"struttura\", \"scudo\" e \"armi\", che ne influenzano la resistenza agli attacchi e la capacit\u00e0 offensiva. Il carburante utilizzato per muovere le flotte \u00e8 il deuterio e il suo consumo varia a seconda del tipo di navi.\nUnit\u00e0 difensive.\nPer proteggersi dagli attacchi nemici, \u00e8 possibile costruire anche strutture difensive presso il \"cantiere spaziale\". Le difese sono statiche e meno costose delle unit\u00e0 navali; inoltre, a seguito di un attacco, vengono riparate fino ad un massimo del 70% riducendo le perdite effettive. Tuttavia esistono i \"missili interplanetari\", che possono essere lanciati da una \"base missilistica\" verso un determinato obiettivo: le difese abbattute da un attacco missilistico non si rigenerano. L'unica maniera per respingere questo tipo di attacchi \u00e8 la costruzione di missili anti-balistici, dato che ognuno di questi intercetta un missile interplanetario scagliato contro il pianeta. Le difese distrutte non generano detriti, se non in alcuni particolari universi speciali.\nSistema di combattimento.\nLe battaglie avvengono quando una flotta attaccante raggiunge una destinazione nemica. Se sul pianeta o luna bersaglio \u00e8 presente una flotta o una difesa, si ha uno scontro della durata massima di sei round. Durante ogni round, tutte le navi o difese sparano un singolo colpo contro un'unit\u00e0 nemica; l'unica eccezione a questo meccanismo di combattimento \u00e8 il \"fuoco rapido\", ossia la capacit\u00e0 di una nave di sparare pi\u00f9 colpi contro un determinato obiettivo in un singolo round di combattimento. La battaglia \u00e8 automatica e immediata; il giocatore viene subito informato dell'esito tramite un rapporto di combattimento.\nCampo detriti.\nIl \"campo detriti\" \u00e8 il residuo di una battaglia ingaggiata tra una flotta attaccante e una flotta (o difesa) di un pianeta o luna. La quantit\u00e0 di detriti prodotta varia a seconda del numero e dal tipo di navi distrutte; si pu\u00f2 calcolare facilmente in quanto corrisponde al 30% del costo di produzione della nave (il deuterio per\u00f2 non genera detriti), tranne in alcuni universi speciali in cui la quantit\u00e0 di detriti prodotta pu\u00f2 corrispondere ad altri valori. Per sfruttare le risorse depositate nei campi detriti, che generalmente risultano essere il vero obiettivo degli attacchi, si utilizza la \"nave riciclatrice\", un'unit\u00e0 creata appositamente per riciclare i materiali che restano nel campo di battaglia dopo gli scontri.\nLune.\nLa luna \u00e8 un satellite naturale dove \u00e8 possibile espandere il proprio impero alla stessa maniera dei pianeti e si forma attraverso l'aggregazione dei detriti conseguenti ad uno scontro tra flotte, esattamente alle stesse coordinate del pianeta su cui si \u00e8 svolto il combattimento. Nel dettaglio, per ogni 100.000 unit\u00e0 di detriti esiste l'1% di possibilit\u00e0 di creazione della luna, fino ad una percentuale massima del 20%; dalla quantit\u00e0 di detriti dipende anche la dimensione del satellite.\nLe differenze principali tra una luna ed un pianeta sono da ricercare nelle infrastrutture disponibili: alcune realizzabili esclusivamente sulla luna ed altre di esclusiva competenza dei pianeti, come le miniere e il \"terraformer\". Quelle invece di competenza esclusiva delle lune sono:\nLe lune possono essere distrutte da una flotta che contenga almeno una Morte Nera, in missione distruzione; la distruzione non \u00e8 garantita e pone anche la flotta a rischio distruzione. La distruzione non genera alcun detrito.\nAlleanze.\nIn \"OGame\" \u00e8 anche possibile fondare o richiedere di entrare a far parte di un'alleanza; ci si pu\u00f2 cos\u00ec unire ad altri utenti al fine di aiutarsi reciprocamente. Di per s\u00e9 l'appartenenza ad un'alleanza non cambia nulla dei meccanismi di gioco, a parte alcune comodit\u00e0 come la possibilit\u00e0 di mandare messaggi circolari a tutti i membri o di vederne i nickname colorati diversamente. Sono le alleanze stesse a decidere le proprie regole: ad esempio alcune alleanze richiedono un punteggio minimo per farne parte oppure una condotta di gioco pi\u00f9 o meno offensiva. In generale ogni alleanza propone un suo tema e quindi una sorta di costituzione che la caratterizza; sta poi al giocatore scegliere la sua alleanza ideale o decidere di rimanere solo nel gioco.\nMateria Oscura e Ufficiali.\nLa materia oscura \u00e8 una sostanza non visibile direttamente ma che manifesta i propri effetti nell'universo. In \"Ogame\" \u00e8 il nome della valuta virtuale, mediante la quale si possono attivare alcuni \"aiuti\" come gli ufficiali, i mercanti, gli amplificatori di risorse, i riposizionamenti di pianeta e la riduzione dei tempi di ricerca e costruzione di flotte ed edifici.\nNei primi mesi del 2007 vennero introdotti nel gioco gli \"Ufficiali\", cio\u00e8 dei bonus attivabili con l'ausilio della \"Materia Oscura\" che aiutano nello sviluppo del proprio impero. Ne esistono cinque tipi, differenti nell'utilit\u00e0, con un costo variabile:\nSono presenti, inoltri, ulteriori \"item\" sfruttabili per ottenere vantaggi diretti od indiretti:\nInoltre, \u00e8 possibile dimezzare o eliminare del tutto i tempi di ricerca e di costruzione di edifici e di navi.\nEssendo la materia oscura una risorsa acquistabile con denaro reale, l'introduzione degli \"Ufficiali\" \u00e8 stata spesso contestata dalla comunit\u00e0 di giocatori, che in larga parte non ha gradito la novit\u00e0. Nei mesi seguenti fu organizzata anche una petizione di oltre 40000 firme, nella quale i giocatori dichiararono che l'utilizzo di questi \"aiuti\" non \u00e8 affatto dissimile dal barare e chiesero l'abolizione degli ufficiali, ma non si ottenne il risultato preposto.\nUniversi speciali.\nGli \"Speed Universe\" sono una tipologia di universi speciali dove lo scorrere del tempo \u00e8 pi\u00f9 veloce del normale.\nIn \"OGame.it\" sono presenti gli universi 25, 30, 35 ed Electra, dove la velocit\u00e0 del gioco \u00e8 doppia rispetto a quella di un universo standard, permettendo di raggiungere le destinazioni in met\u00e0 tempo e produrre il doppio di risorse a parit\u00e0 di costo.\nGli universi Draco e Nekkar, invece, sono i soli ad avere velocit\u00e0 quadrupla rispetto al normale. L'universo Nekkar, inoltre \u00e8 caratterizzato dal generare detriti per il 50% del costo di costruzione delle navi e per il bonus iniziale di 8000 materia oscura.\nL'universo Quantum ha velocit\u00e0 5X e detriti al 50% (oltre al bonus di 8000 Materia Oscura).Esistono anche altre tipologie di universi speciali, dove alcune caratteristiche di gioco differiscono in qualche particolare dagli universi standard e non solo nella velocit\u00e0 dello scorrere del tempo (ad esempio l'universo 50 di \"Ogame.de\" possiede 50 galassie da 100 sistemi). Questi ultimi sono molto numerosi soprattutto in Germania o in altre nazioni. In Italia \u00e8 presente l'universo 40, dove i detriti generati dalla distruzione delle navi corrispondono al 40% del costo di costruzione, invece del 30% standard.\nL'universo \"Hydra\" invece \u00e8 un universo dove le difese producono detriti, da molto presente in OGame.de ma apparso solo di recente in \"Ogame.it\".\nNell'Universo \"Gemini\" \u00e8 invece consentito il bashing (pi\u00f9 di 6 attacchi al giorno su un pianeta) ed il pushing (trasportare risorse a un giocatore pi\u00f9 forte, senza che esso ne dia in cambio).\nC'\u00e8 anche l'universo Jupiter, che ha come caratteristiche i detriti al 50% ed \u00e8 un 2x nello scorrere del tempo.\nInterfaccia.\nL'interfaccia grafica delle versioni di \"OGame\" precedenti alla 1.0 \u00e8 detta \"skin\" e sostanzialmente consiste in un insieme di regole di formattazione, scritte in un foglio di stile, accompagnate da immagini; di default ne viene impostata una di base. \u00c8 possibile cambiare la propria skin nelle opzioni, sostituendola con altre disponibili in rete, in alcuni casi anche a tema (\"Star Trek\", \"Guerre stellari\" ecc.), ma non sono necessarie grandi capacit\u00e0 per crearsi la propria personalizzata.\nNella versione Redesign non \u00e8 pi\u00f9 possibile cambiare la skin.\nSimulatori.\nNel tempo sono state sviluppate, da alcuni appassionati del gioco, diverse applicazioni utili per calcolare rapidamente, inseriti i valori della propria flotta e di quella dell'avversario, quale probabile esito avr\u00e0 una battaglia.\nVista la numerosit\u00e0 e la variet\u00e0 di unit\u00e0 che compongono di solito le flotte, oltre ai vari colpi speciali diversi da unit\u00e0 ad unit\u00e0 e una percentuale di casualit\u00e0 per ogni colpo, risulta abbastanza complesso calcolare a mente chi avr\u00e0 la meglio e con quale margine; ragion per cui quasi tutti i giocatori dispongono di un simulatore e lo usano prima di ogni attacco."}
{"id": "1670074", "revid": "1573940", "url": "https://it.wikipedia.org/wiki?curid=1670074", "title": "Chiesa di San Salvatore (Pistoia)", "text": "La chiesa di San Salvatore si trova a Pistoia, vicino a piazza del Duomo.\nStoria e descrizione.\n\u00c8 citata dal 979, ma l'edificio attuale risale al XIII secolo, quando fu probabilmente allungato avanzando verso ovest la facciata, che ha un prospetto di stile romanico, con tre ampie arcate sottolineate dalla bicromia dei marmi. La lapide posta sul pilastro destro testimonia l'intervento di maestro Buono di Bonaccolto nel 1270. La sua preesistenza in fase ben pi\u00f9 antica si desume anche dalla parete a vista sul lato nord, dove la muratura in ciottoli di fiume disposti a filaretto dimostra un impianto precedente. Nel 1579 venne demolit\u00e0 l'abside, sostituita da una nuova sacrestia.\nL'interno fu ampliato e ristrutturato nel XVII secolo. Fu soppressa nel 1784, ma per l'ostinatezza del rettore svolse funzioni parrocchiali fino al 1805. L'edificio conserva intatta la sua struttura architettonica ed \u00e8 attualmente adibito a magazzino, dopo essere stato fino agli anni ottanta atelier artistico."}
{"id": "1670077", "revid": "287204", "url": "https://it.wikipedia.org/wiki?curid=1670077", "title": "Chiesa di San Vitale (Pistoia)", "text": "La chiesa di San Vitale si trova a Pistoia.\nStoria e descrizione.\n\u00c8 di antica origine, ma fu ricostruita interamente in pi\u00f9 modeste forme per far spazio alla nuova sistemazione urbanistica degli inizi del Seicento; nella sua canonica La nuova chiesa fu fondata dal vescovo Alessandro del Caccia nel 1610 e consacrata nel 1637.\nAll'altar maggiore a partire da met\u00e0 dell'Ottocento ha nuovamente trovato posto la tavola che ornava la primitiva chiesa: si tratta di una \"Sacra Conversazione\" dipinta intorno al 1510 da Bernardino del Signoraccio e commissionata da Giovan Battista Curradi, priore di San Vitale dal 1505, ritratto in ginocchio di fronte alla Vergine col Bambino."}
{"id": "1670081", "revid": "110157", "url": "https://it.wikipedia.org/wiki?curid=1670081", "title": "Chiesa di Santa Liberata (Pistoia)", "text": "La chiesa di Santa Liberata si trova a Pistoia.\nStoria e descrizione.\nL'edificio \u00e8 di origine romanica, come appare ancora dalla facciata, ma sub\u00ec all'interno sostanziali trasformazioni nel 1656. Detta anche Santa Maria in Borgo Bambini (forse da un'apparizione della Madonna col \"benedetto Bambino\") e Santa Maria del Soccorso (da un'effigie mariana portata dalla scomparsa chiesa di San Girolamo dei Gesuati), si trovava sul lato settentrionale dell'ospedale del Ceppo.\nDopo essere stata soppressa come parrocchia nel 1784, dal vescovo Scipione de' Ricci, fu sede della confraternita di Sant'Omobono, patrono dei sarti.\nL'esterno \u00e8 riconoscibile solo per il portale col timpano semicircolare spezzato, mentre all'interno custodisce ancora il venerato affresco della \"Vergine del Soccorso\"."}
{"id": "1670082", "revid": "36426", "url": "https://it.wikipedia.org/wiki?curid=1670082", "title": "Chiesa di Santa Maria in Borgo Bambini", "text": ""}
{"id": "1670084", "revid": "112892483", "url": "https://it.wikipedia.org/wiki?curid=1670084", "title": "Stazione meteorologica di Jesi", "text": "La stazione meteorologica di Jesi \u00e8 la stazione meteorologica di riferimento relativa alla localit\u00e0 di Jesi.\nCoordinate geografiche.\nLa stazione meteo si trova nell'Italia centrale, nelle Marche, in provincia di Ancona, nel comune di Jesi, a 96 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,5\u00a0\u00b0C; quella dei mesi pi\u00f9 caldi, luglio e agosto, \u00e8 di +23,8\u00a0\u00b0C ."}
{"id": "1670085", "revid": "110157", "url": "https://it.wikipedia.org/wiki?curid=1670085", "title": "Monumento storico (Svizzera)", "text": "In Svizzera, la classificazione come Monumento storico mira a proteggere un monumento o una costruzione notevole dalla sua storia o la sua architettura. Questo riconoscimento riguarda pi\u00f9 specificamente l'arte e la storia attaccata al monumento.\nLegalmente, questa nozione risale al 10 settembre 1898 con l'entrata in vigore a livello federale della \u00ab Legge sulla conservazione dei monumenti e degli oggetti d'arte aventi un interesse storico o artistico \u00bb\nLa \u00ab Legge federale sulla protezione della natura e del paesaggio \u00bb (LPN), \u00e8 entrata in vigore il 1\u00ba luglio 1966. Definisce tra l'altro la dimensione della protezione, i mezzi ed il sostegno portato dalla Confederazione e le disposizioni penali in caso di infrazioni. L'articolo 4 descrive gli oggetti interessati: Trattandosi dei paesaggi e delle localit\u00e0 caratteristiche, delle unit\u00e0 evocatrici del passato, delle curiosit\u00e0 naturali o dei monumenti secondo l'art. 24, al. 2, della costituzione, occorre distinguere:\nI cantoni possono essere portati ad effettuare competenze e ricevere del sostegno da parte della Confederazione. I cantoni dispongono anche dei loro regolamenti che definiscono le varie procedure, dipartimenti e servizi del cantone incaricato delle questioni relative alla protezione della natura e dei monumenti. Come esempio, il Canton Vaud, dispone di una \u00ab Legge sulla protezione della natura, dei monumenti e delle unit\u00e0 \u00bb (LPNMS) entrata in vigore il 10 dicembre 1969.\nL'\u00ab Ordinanza sulla protezione della natura e del paesaggio \u00bb del Consiglio federale \u00e8 entrata in vigore il 16 gennaio 1991..\nNote.\nRedazione valdese dei \u00ab Monumenti d'arte e di storia della Svizzera \u00bb"}
{"id": "1670087", "revid": "219110", "url": "https://it.wikipedia.org/wiki?curid=1670087", "title": "JACK Audio Connection Kit", "text": "JACK Audio Connection Kit o JACK \u00e8 un server audio operante come demone, che fornisce connessioni a bassa latenza tra le cosiddette applicazioni \"jackified\", per dati sia audio che midi. Esso \u00e8 pubblicato sotto licenza GNU GPL, mentre le librerie sotto GNU LGPL.\n\u00c8 stato creato da Paul Davis.\nCaratteristiche.\nJACK pu\u00f2 avvalersi del framework software messi a disposizione da ALSA, PortAudio, CoreAudio, FreeBOB e (ancora in fase di sperimentazione) OSS come back-end. Attualmente pu\u00f2 essere installato funzionante su Linux, FreeBSD e macOS. C'\u00e8 anche una versione JACKDMP per Windows.\nL'utilizzo di Jack avviene in genere tramite riga di comando, ma esiste un'applicazione chiamata \"qjackctl\" o J\"ack Control\" che permette di gestire Jack, e quindi tutto l'impianto di Input/output tra client, tramite una semplice interfaccia grafica.\nA partire dal 2007 sono state realizzate molte applicazioni che supportano JACK; ad esempio molti riproduttori video lo utilizzano per l'output audio, e moltissime applicazioni per la riproduzione audio in distribuzioni GNU/Linux supportano JACK a livello di collegamenti hardware.\nApplicazioni che fanno uso di JACK.\nAlcuni programmi che interagiscono con JACK:"}
{"id": "1670092", "revid": "1573940", "url": "https://it.wikipedia.org/wiki?curid=1670092", "title": "Chiesa di Santa Maria a Ripalta", "text": "La chiesa di Santa Maria a Ripalta si trova a Pistoia.\nStoria e descrizione.\nL'edificio di culto \u00e8 menzionato fin dall'XI secolo, posto lungo l'importante via che uscendo dalla citt\u00e0 portava a Bologna e Modena, ma la parte pi\u00f9 antica dell'edificio attuale risale alla met\u00e0 del XII secolo. Il semplice impianto ad aula unica, con abside semicircolare, fu ampliato nel Trecento con la trasformazione della pianta in croce latina. Nel 1400 fu costruita la cappella per accogliere il celebre \"Crocifisso ligneo\" portato in processione durante la peste del 1399, oggi conservato in Sant'Andrea, attribuito a Giovanni Pisano.\nNel 1554 ospit\u00f2 le monache dal convento di Montecatini Terme, che era stato distrutto nell'assalto delle truppe medicee.\nAll'interno, la grande \"Ascensione\" (1274), riscoperta nel catino absidale, attribuita a Manfredino di Alberto e altri brani di affresco nella navata destra, quali la \"Vergine con il Bambino\" di Antonio Vite e il \"Compianto sul Cristo morto\". Il loggiato con tre archi a tutto sesto fu realizzato nel 1628. La parrocchia venne soppressa nel 1784 dal vescovo Scipione de' Ricci. La chiesa \u00e8 stata recuperata con l'intervento di restauro (1981) che ha riguardato gli interni e gli esterni. Oggi \u00e8 utilizzata dalla comunit\u00e0 russa ortodossa."}
{"id": "1670093", "revid": "729019", "url": "https://it.wikipedia.org/wiki?curid=1670093", "title": "CANT Z.508", "text": "Il CANT Z.508 era un idrovolante trimotore a scafo centrale ad ala alta sviluppato dalla divisione aeronautica dell'azienda italiana Cantieri Riuniti dell'Adriatico negli anni trenta.\nRealizzato in solo tre esemplari prest\u00f2 servizio nella Regia Aeronautica durante la seconda guerra mondiale.\nStoria del progetto.\nLo Z.508 viene realizzato per rispondere alle specifiche emanate nel 1934 dalla Regia Marina, entusiasti delle prestazioni operative dello Z.501, per equipaggiarsi di un bombardiere marittimo Veloce ed un ricognitore marittimo a lungo raggio.\nIl progetto venne affidato all'ingegner Filippo Zappata, il quale scelse di sviluppare proprio lo Z.501 dotandolo di tre motori per aumentarne le prestazioni.\nPrimati.\nNel 1937 conquista di 3 primati mondiali di altezza e di velocit\u00e0."}
{"id": "1670096", "revid": "1408685", "url": "https://it.wikipedia.org/wiki?curid=1670096", "title": "Badolo-Battedizzo", "text": "Badolo-Battedizzo (\"B\u00e8del-Batd\u00e9zz\" in dialetto bolognese) \u00e8 una circoscrizione amministrativa territoriale del comune di Sasso Marconi, in Emilia-Romagna. Essa \u00e8 la circoscrizione meno popolata e al contempo pi\u00f9 estesa del territorio comunale. Comprende infatti tutta l'area del comune a est del fiume Reno, dal Contrafforte Pliocenico nella parte meridionale e fino al confine con Pianoro e alla localit\u00e0 di Pieve del Pino, ai margini del comune di Bologna a nord-est.\nGeneralit\u00e0.\nBadolo-Battedizzo prende il nome dai due centri abitati principali, posti a ridosso del Parco regionale del Contrafforte Pliocenico. Essa \u00e8 scarsamente popolata anche a causa della natura montuosa del territorio, \u00e8 un'area prevalentemente dedita all'agricoltura e alla pastorizia.\nBadolo \u00e8 una localit\u00e0 situata nelle vicinanze di Brento e Battedizzo, e divenne conosciuta per la sua rocca posseduta alternativamente dal Vescovo di Bologna e da alcuni feudatari della zona.\nDa segnalare i vari agriturismi e le riserve naturalistiche, come quella di San Gherardo o quella di Monte Mario.\nAmministrazione.\nL'amministrazione di frazione ha sede in localit\u00e0 La Capra, in un nuovo centro polivalente ricavato da un'ex scuola elementare dismessa.\nIl presidente della giunta di frazione, eletto all'inizio 2010, \u00e8 Gianluigi Gaspari."}
{"id": "1670099", "revid": "729019", "url": "https://it.wikipedia.org/wiki?curid=1670099", "title": "Caricyno (metropolitana di Mosca)", "text": "Caricyno o Tsaritsyno (, leggi \"zar\u00eczzino\"), che significa \"della zarina\", \u00e8 una stazione della Linea Zamoskvoreckaja, la linea 2 della Metropolitana di Mosca. Prende il nome dal Parco Caricyno, che un tempo fu una tenuta di propriet\u00e0 di Caterina la Grande.\nLa stazione presenta pilastri in marmo bianco e mura con motivi in marmo rosso, marrone, grigio e giallo, oltre a mosaici che raffigurano i trionfi della scienza russa. Un mosaico di A.N. Kuznetsov posto sopra le scale d'ingresso raffigura l'orizzonte di Mosca. Gli architetti della stazione furono V.A. Cheremin e A.L. Vigdorov; l'ingresso \u00e8 situato all'incrocio di Proletarskij Prospekt con Kaspijskaja Ulica."}
{"id": "1670100", "revid": "123916652", "url": "https://it.wikipedia.org/wiki?curid=1670100", "title": "Chiesa di Santa Maria degli Angeli (Pistoia)", "text": "La chiesa di Santa Maria degli Angeli si trova a Pistoia.\nStoria e descrizione.\nEra la chiesa del convento delle monache Benedettine dette da Sala, dal nome del luogo fuori porta Lucchese da cui provenivano e dove si erano stabilite dalla met\u00e0 del Trecento. Le monache fecero ristrutturare gli ambienti del convento a partire dal 1604. La chiesa edificata tra il 1583/84 su disegno di Leonardo Marcacci, dava segni di cedimenti strutturali e quindi ne fu decisa la ricostruita, avvenuta tra il 1709 e il 1718 su interessamento del Gran Principe Ferdinando dei Medici e della moglie Violante Beatrice di Baviera. L'interno decorato riccamente di stucchi bianchi e oro e affreschi eseguiti inizialmente dal bolognese Domenico Maria Viani, ma per la di lui morte affidati a Alessandro Gherardini per la parte pittorica e Giovan Battista Ciceri e Giuseppe Broccetti per quella plastica, su disegno dell'architetto granducale Giovan Battista Foggini. L'interno anche se mancante di molti arredi, \u00e8 uno dei pi\u00f9 interessanti esempi di decorazione tardo barocca organicamente concepito. La facciata fu terminata tra il 1726/27.\nPer l'altar maggiore gi\u00e0 realizzato nel 1684, era stata seseguita una tela opera di Pier Dandini, raffigurante l'Annuciazione sostituita da un'altra di uguale soggetto da Benedetto Luti, ealizzata a Roma tra il 1710 e 1712, mentre sulle pareti Anton Domenico Gabbiani esegu\u00ec nel 1719 la \"Presentazione al tempio\", e Jacopo del Po il Riposo durate la fuga in Egitto 1675/76, oggi conservati nel Museo civico. Sui due altari laterali vi erano, un Crocifisso in cartapesta, opera di Pietro Tacca e la Nativit\u00e0 di Maria di Alessandro Gherardini 1712.Dopo la soppressione del 1867 molte opere andarono vendute, e in parte ricomprate dalle monache, come le due statue marmore di S.Benedetto e S.Scolastica, del carrarese Andrea Vacc\u00e0. Mentre l'altare maggiore in marmi policromi opera di Alessandro Bergamini, fini a Lavasina in Corsica. Dal 1889 dopo opportune modifiche, le monache da Sala risiedono vicino al loro vecchio monastero nell'ex Palazzo Tolomei che in precedenza era il monastero di San Michele, risalente al secolo XIV."}
{"id": "1670103", "revid": "2130303", "url": "https://it.wikipedia.org/wiki?curid=1670103", "title": "Chiesa di Santa Maria del Carmine (Pistoia)", "text": "La chiesa di Santa Maria del Carmine \u00e8 uno dei pochi esempi di Barocco toscano a Pistoia.\nStoria.\nFu fondata assieme all'annesso convento del Carmine nel 1291 dai frati carmelitani. Nel Cinquecento fu completamente rimodellata nel gusto dell'epoca ad opera dell'architetto Antonio Arrighi che ne ampli\u00f2 le dimensioni e provvide ad ornarla di stucchi.\nNel 1741 l'architetto pistoiese Raffaello Ulivi cur\u00f2 un ulteriore restauro in forme tardo barocche, preoccupandosi di nascondere la copertura con una grande volta e arricchendo l'interno, ridisegnato completamente, con opportuni inserimenti decorativi. La qualit\u00e0 delle decorazioni concepite in modo unitario con stucchi e affreschi nelle volte, dei fiorentini Vincenzo Meucci e di Tommaso Gherardini, ne fecero uno degli ambienti pi\u00f9 pregevoli del tempo. Il risultato di tutti questi interventi che si sono succeduti nel tempo \u00e8 un'armoniosa sintesi di elementi rinascimentali quasi originari con inserti settecenteschi in stile rococ\u00f2 e prezioso scrigno di opere ben conservate.\nChiesa e convento furono oggetto delle soppressioni napoleoniche nel 1803.\nLa chiesa, officiata fino al 1927, \u00e8 stata oggetto di un attento restauro nel 2003. Dopo una scrupolosa indagine diagnostica si \u00e8 intervenuti sia all'interno sia all'esterno dell'edificio. Sono stati ripristinati nelle cromie e nelle forme gli intonaci esterni, si \u00e8 inoltre provveduto a realizzare interventi strutturali nella volta utilizzando fibre di carbonio e nelle capriate lignee servendosi di apparecchiature metalliche e protesi lignee.\nDescrizione.\nA Vincenzo Meucci si devono le cornici in stucco della navata e le opere: il \"Riposo durante la fuga in Egitto\", la \"Nativit\u00e0\", l\"'Annunciazione\", la \"Nascita della Vergine\" presenti nell'abside. A Tommaso Gherardini si devono i motivi nell'abside tratti dall'Antico Testamento.\nOltre alle pale d'altare, la chiesa ospita nell'altare maggiore la tela, attribuita a Francesco Lupicini, la \"Caduta della manna\" dipinta entro il 1625, la tavola della \"Sacra Conversazione\" realizzata intorno al 1530 e attribuita all'artista pistoiese Leonardo Malatesta.\nGli arredi conservati risalgono ancora al periodo settecentesco.\nSulla cantoria in controfacciata si trova l'organo a canne, inserito nella cassa del perduto strumento del 1746 (forse opera di Giovanni Paolo Micheli) e costruito nel 2007-2008 da Glauco Ghilardi utilizzando parte delle canne superstiti del demolito organo Tronci della pieve di Sant'Andrea (1840). A trasmissione integralmente meccanica, dispone di 18 registri su unico manuale con prima ottava scavezza, ed ha la pedaliera priva di registri propri."}
{"id": "1670106", "revid": "657000", "url": "https://it.wikipedia.org/wiki?curid=1670106", "title": "Mama wa sh\u014dgaku 4 nensei", "text": "letteralmente, \"Mamma fa il quarto anno alla scuola elementare\" \u00e8 un anime sh\u014djo giapponese creato dalla Sunrise. Sono stati realizzati 51 episodi usciti da gennaio 1992 sino a dicembre dello stesso anno.\nTrama.\nNel 2007 una giovane donna si sta preparando per una festa, quella del figlioletto, nel frattempo suo marito sta comprando un regalo per il suo piccolo. Un fulmine colpisce la tv facendo in modo che il bambino venga attratto dalla televisione e finisce nel 1992. In quel tempo il bambino incontra Natsumi Mizuki, che si \u00e8 separata temporaneamente dai suoi genitori, e decide di crescere da sola il bambino. In seguito si comprender\u00e0 che questa ragazza in realt\u00e0 \u00e8 proprio la madre del bambino del 2007."}
{"id": "1670107", "revid": "2080560", "url": "https://it.wikipedia.org/wiki?curid=1670107", "title": "Chiesa e convento di San Lorenzo", "text": "La chiesa e il convento di San Lorenzo si trovano a Pistoia, in piazza San Lorenzo.\nStoria e descrizione.\nIl grande complesso agostiniano fu voluto dal vescovo di Pistoia Guidolaste Vergiolesi, che vi pose la prima pietra il 3 luglio 1278. In principio gli agostinani furono accolti nel piccolo oratorio di Sant'Antonio in Pantano, che venne demolito con l'avanzare dei lavori della grande chiesa. La chiesa a aula aveva in testata tre cappelle. La cappella maggiore possedeva un grande finestrone gotica ornato da vetrate istoriate, altre finestre bifore si aprivano sui fianchi della chiesa, ed in facciata sopra il portale una rosone. La facciata che rimase incompiuta, doveva essere in pietra serena come si vede ancor oggi . La chiesa fu costruita con il contributo del comune di Pistoia che \u00e8 attestato dai due stemmi scacciati ai lati alti della facciata. Nel 1582 il visitatore Apostolico Mons. Angelo Peruzzi consacr\u00f2 solennemente la chiesa, visto l'assenza del vescovo Lattazio Lattanzi. Dopo il concilio di Trento vi furono apportati importanti restauri interni, come lo spostamento del coro nella cappella maggiore dietro l'altare, la costruzione di grandi altari laterali in pietra serena, furono chiuse le finestre bifore sui fiaschi della chiesa e realizzate nuovi finestroni rettangolari con cornici in pietra con timpani rettangolari. Vi era un grande organo che si arrichi di registri nel corso del 1600. Nel XVI secolo fu rinnovato totalmente il complesso conventuale con la costruzione del chiostro di Sant'Agostino di forma rettangolare, e quello della dispenza di forma di C aperto sugli orti. Gli spazzi interni furono ristrutturati e riodinati. Nel 1600 le lunette del chiostro grande furono affrescate con storie di Sant'Agostino dal pittore Ulisse Giocchi da Monte San Savino. Alle dipendenze di questo importante monastero vi era il romitorio di sant'Alessio in Bigiano fuori Pistoia. Gli Agostinani riuscirono ad evitare le soppressione Ricciane-Leopoldine della fine del XVIII secolo, furono soppressi per\u00f2 con il decreto napoleonico del 1808 che entro in vigore nel 1810. Con la soppressione furono alienate molte opere d'arte e altre migrarono verso altre chiese del pistoiese; il grande organo fu comprato da un privato per la pieve Gravina, fu vendita la biblioteca, ed altri oggetti furono consegnati alla chiesa di sant'Alessio che nel frattempo era divenuta chiesa parrocchiale. Nel 1821 il vescovo di Pistoia e Prato, Francesco Toli fece istanza al governo granducale di poter insediare i cappuccino all'interno del convento, visto che erano stati privati dei loro antichi conventi divenuti chiese parrocchiali. I Coppuccini vi rimasero fino al 1867 quando il governo Unitario sappresse tutti gli ordini religiosi. Il decreto entro in vigore nel 1880 quando i cappuccini avevano ristrutturato l'antico convento di San Francesco di Paola. La chiesa e il convento subirono gravi monomissioni, perch\u00e9 il demanio li destin\u00f2 a uso di caserma. I grandi altari seicentesco furono smantellati e comprati dall'antiquarioio fiorentino Stefano Bardini, che li uso come mostre di finestroni del suo palazzo-negozio a Firenze, le grandi pale in parte rimasero a Pistoia e imparate disperse in vendite semi clandestine. L'interno della chiesa fu diviso in piani da serti murari e furono aperte numerose finestre, fu demolito il timpano della facciata, chiuso il grande portale in faccia con la sua lunetta affrescata nel 1481, demolito la Torre campanaria che sovrastava la cappella destra in testata. Nonostante il rinvenimento di importanti affreschi i lavori andarono avanti e il complesso dal 1881 ospito prima la caserma Francesco Ferruccio e poi fino al 1945 il distretto militare. In seguito un lungo periodo di abbandono degli ambienti del convento, la ex chiesa fu usata come deposito comunale e falegnameria, in seguito abbandonata. Dopo una lunga diatriba sulla propriet\u00e0, che era divisa tra il comune e damanio negli anni novanta si avvio una campagna di restauri che salvarono dalla rovina totale il chiostro e il tetto della chiesa, furono scoperti importanti ciclo di affreschi sulle pareti interni della chiesa. purtroppo i lavori si sono fermati. \nLa sua importanza \u00e8 testimoniata dalla decorazione delle pareti della chiesa, con affreschi, eseguiti da artisti pistoiesi del Trecento, fra i quali Giovanni di Bartolomeo Cristiani, autore del \"San Cristoforo\", e del Quattrocento, fra i quali Niccol\u00f2 di Mariano da Siena e Bernardino del Signoraccio, con la \"Sacra Conversazione fra San Sebastiano e Tobiolo e l'Angelo\" e con il \"Presepio\".\nOratorio di Sant'Ansano.\nVicino alla chiesa, con facciata a sinistra sulla stessa piazza, sorge l'oratorio di Sant'Ansano, gi\u00e0 usato dall'antica Compagnia della Crocetta, che pure oggi versa in stato di abbandono."}
{"id": "1670108", "revid": "78273", "url": "https://it.wikipedia.org/wiki?curid=1670108", "title": "MotorStorm 2", "text": ""}
{"id": "1670109", "revid": "36426", "url": "https://it.wikipedia.org/wiki?curid=1670109", "title": "Chiesa di San Lorenzo (Pistoia)", "text": ""}
{"id": "1670111", "revid": "767487", "url": "https://it.wikipedia.org/wiki?curid=1670111", "title": "Gegharkunik", "text": "Gegharkunik () \u00e8 una provincia dell'Armenia di circa 239.600 abitanti (2007) che ha come capoluogo Gavar. La provincia mette insieme i precedenti distretti di Kamo, Krasnoselsk, Martuni, Sevan e Vardenis.\nGegharkunik confina a nord con la provincia di Tavush, a ovest con l'Azerbaigian, a sud con la provincia di Vayots Dzor e a ovest con le province di Ararat e di Kotayk.\nSuddivisione amministrativa.\nLa provincia \u00e8 suddivisa in 92 comuni, dei quali 5 sono considerate citt\u00e0:"}
{"id": "1670113", "revid": "38427", "url": "https://it.wikipedia.org/wiki?curid=1670113", "title": "Geghark'unik'", "text": ""}
{"id": "1670117", "revid": "729019", "url": "https://it.wikipedia.org/wiki?curid=1670117", "title": "Kantemirovskaja", "text": "Kantemirovskaja () \u00e8 una stazione della metropolitana di Mosca, situata sulla Linea Zamoskvoreckaja. La stazione fa parte della sezione che apr\u00ec il 30 dicembre 1983, ma che fu chiusa il giorno seguente a causa di un allagamento. La tratta non fu riaperta fino al settembre 1984.\nDisegnata da R.I. Pogrebnoy e V.N. Filippov, Kantemirovskaja \u00e8 una stazione a volta, con panchine attaccate ai pilastri in marmo rosa situati lungo l'asse centrale della banchina. Le mura sono ricoperte con marmo marrone; al termine della banchina \u00e8 presente un gruppo scultoreo di A.P. Kibalnikov."}
{"id": "1670119", "revid": "1833487", "url": "https://it.wikipedia.org/wiki?curid=1670119", "title": "Tignano-Roma", "text": "Tignano-Roma \u00e8 una circoscrizione amministrativa territoriale del comune di Sasso Marconi, in Emilia-Romagna. La circoscrizione occupa la porzione occidentale del comune di Sasso Marconi, a ovest dello spartiacque fra le valli del Reno e del Lavino fino al fiume Lavino. \u00c8 una zona prevalentemente agricola ed \u00e8 scarsamente popolata. La popolazione si concentra principalmente nelle localit\u00e0 di Tignano, Mongardino, Scopeto, Rasiglio e Roma.\nAmministrazione.\nLa giunta di frazione si raduna (in mancanza di altre strutture) in una sala apposita del consiglio comunale a Capoluogo. Il presidente \u00e8 Roberto Lolli.\nAltri membri della giunta di frazione sono:"}
{"id": "1670123", "revid": "1573940", "url": "https://it.wikipedia.org/wiki?curid=1670123", "title": "Chiesa e convento di Sant'Antonio Abate", "text": "La chiesa del Tau e il convento di Sant'Antonio Abate sono antichi edifici religiosi, oggi sconsacrati, che si trovano a Pistoia. Oggi ospitano il Museo Marino Marini.\nDal dicembre 2014 il Ministero per i beni e le attivit\u00e0 culturali li gestisce tramite il Polo museale della Toscana, nel dicembre 2019 divenuto Direzione regionale Musei.\nStoria e descrizione.\nUna volta presentato il progetto di costruzione ad opera di fra Giovanni Guidotti, precettore della magione di sant'Antonio di Firenze , il 26 febbraio 1361, fu fondata la chiesa con l'annesso convento, detto del Tau, sempre con il beneplacito dell'Abate generale dell'Ordine Antoniano e il riconoscimento del diritto di patronato ai fondatori e ai loro discendenti. Il culto di sant'Antonio, pur nell'assenza dei frati, rimase attivo grazie alle feste sacre e profane a lui connesse come attestano documenti delle visite pastorali datate alla seconda met\u00e0 del 1500. Nel secolo successivo assistiamo al deterioramento dei costumi della Precettoria Pistoiese in concomitanza con l'arrivo dei Querci a Pistoia e all'ampliamento dei beni della chiesa di Sant'Antonio Abate tra cui poderi e magioni. Il complesso constava di un ospedale, espressione concreta della vocazione caritatevole dell'ordine e di un oratorio. La chiesa, dopo le soppressioni del secolo XVIII, fu suddivisa in pi\u00f9 piani e trasformata in abitazioni civili. I restauri, iniziati nel 1962, hanno riportato alla luce l'importante ciclo pittorico che rivestiva le pareti della chiesa, illustrando su tre ordini sovrapposti \"Storie dell'Antico Testamento\", \"Storie del Nuovo Testamento\" e \"Storie della vita di sant'Antonio\".\nL'incarico fu assunto nel 1372 dal fiorentino Niccol\u00f2 di Tommaso, pittore della cerchia degli Orcagna, che si valse dell'aiuto di vari collaboratori, fra cui figur\u00f2 forse anche il pistoiese Antonio Vite. Recentemente anche il convento \u00e8 stato recuperato e adibito a sede del Centro di documentazione Marino Marini."}
{"id": "1670125", "revid": "88155457", "url": "https://it.wikipedia.org/wiki?curid=1670125", "title": "Stazione meteorologica di Fermo", "text": "La stazione meteorologica di Fermo \u00e8 la stazione meteorologica di riferimento relativa alla citt\u00e0 di Fermo.\nCoordinate geografiche.\nLa stazione meteo si trova nell'Italia centrale, nelle Marche, in provincia di Fermo, nel comune di Fermo, a 319m s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +5,2\u00a0\u00b0C; quella del mese pi\u00f9 caldo, agosto, \u00e8 di +23,5\u00a0\u00b0C.\nLe precipitazioni medie annue superano i 1.100\u00a0mm, distribuite mediamente in 98 giorni, e presentano un minimo relativo in estate, un picco in autunno e un massimo secondario in primavera molto accentuati."}
{"id": "1670127", "revid": "36426", "url": "https://it.wikipedia.org/wiki?curid=1670127", "title": "Chiesa di Sant'Antonio Abate (Pistoia)", "text": ""}
{"id": "1670129", "revid": "104265", "url": "https://it.wikipedia.org/wiki?curid=1670129", "title": "Marrone foca", "text": "Marrone foca \u00e8 un marrone molto profondo e scuro, che ricorda il colore del manto delle foche."}
{"id": "1670137", "revid": "729019", "url": "https://it.wikipedia.org/wiki?curid=1670137", "title": "Domodedovskaja", "text": "Domodedovskaja () \u00e8 una stazione della linea Zamoskvoreckaja, la linea 2 della metropolitana di Mosca. Fu completata nel 1985 e prende il nome dall'Aeroporto Internazionale Domodedovo, situato a circa 15 km a sud della stazione, lungo l'Autostrada Kashirkoye. Dalla stazione a Domodedovo esiste un regolare servizio di autobus shuttle.\nCome molte altre stazioni costruite negli anni settanta e ottanta, Domodedovskaja ha un tema decorativo legato a ci\u00f2 che la circonda. Il tema in questa stazione \u00e8 infatti legato all'aviazione: i pilastri sono decorati in marmo bianco con inserti scuri, mentre le mura sono decorate con targhe che ritraggono aerei sovietici. Gli architetti furono N.A. Aleshina e N.K. Samoylova."}
{"id": "1670142", "revid": "767487", "url": "https://it.wikipedia.org/wiki?curid=1670142", "title": "Chiesa e convento di San Domenico", "text": "La chiesa e il convento di San Domenico si trovano a Pistoia.\nStoria e descrizione.\nIl primo nucleo del convento risale alla met\u00e0 del XIII secolo mentre la chiesa \u00e8 della fine del secolo. Al chiostro grande si un\u00ec nel Trecento il portico della Maddalena, e nel Cinquecento un altro chiostro, detto di fra' Paolino. Sono di quest'ultimo la \"Crocifissione\" (1533), l\"'Adorazione dei Magi\" (1528-1532) e il \"Matrimonio mistico di santa Caterina\" (1534-1536).\nAltre rilevanti opere sono il \"Monumento sepolcrale di Filippo Lazzari\" (1462) di Bernardo e Antonio Rossellino, il \"San Carlo Borromeo con la famiglia Rospigliosi\" (1613) di Jacopo da Empoli, la \"Madonna del Rosario\" (1610) di Cristofano Allori, il \"San Sebastiano curato dalle pie donne\" (1642) di Giacinto Gimignani. Nel chiostro grande, \"Storie di san Domenico\" di Sebastiano Vini."}
{"id": "1670144", "revid": "71155", "url": "https://it.wikipedia.org/wiki?curid=1670144", "title": "Neuroimmagine funzionale", "text": ""}
{"id": "1670145", "revid": "1006494", "url": "https://it.wikipedia.org/wiki?curid=1670145", "title": "Mamete di Cesarea", "text": "\u00c8 uno dei santi pi\u00f9 popolari dell'Oriente bizantino. Il suo culto \u00e8 antichissimo, anche in Italia, diffusosi grazie all'opera di missionari orientali nei primi secoli della diffusione del cristianesimo.\nFonti.\nLe notizie certe, anche se scarne di particolari, della storicit\u00e0 di questo santo sono due omelie conservatesi, una di Basilio di Cesarea, l'altra di Gregorio Nazianzeno, entrambe risalenti al IV secolo.\nSi possiede inoltre una \"Passio\" a forma di enciclica, attribuita ai vescovi Euprepio, Cratone e Perigene (risalente forse al secolo IV) di dubbia storicit\u00e0, una vita anonima, ancora inedita, risalente al X secolo e altre \"passio\", biografie e metafrasi, in greco, in latino, in siriaco ed in armeno. Le notizie contenute in questi testi, spesso in contraddizione tra loro e frutto solo di fantasia, non permettono una ricostruzione certa della vita del santo.\nBiografia.\nLe fonti pi\u00f9 antiche e pi\u00f9 attendibili, Basilio di Cesarea e Gregorio Nazianzeno, tramandano pochissimi particolari biografici sul santo.\nNato, secondo la tradizione, a Momoasson, proveniva da famiglia modesta, esercitava la professione di pastore, sub\u00ec il martirio. Gregorio accenna anche alle cerve che si sarebbero lasciate mungere da Mamete per sfamarlo. Dopo il martirio venne considerato patrono della citt\u00e0 di Cesarea per le sue intercessioni ed azioni taumaturgiche verso i devoti. Null'altro.\nLa \"passio\" del VI secolo fornisce maggiori dettagli. Mamete \u00e8 un ragazzo affidato a Taumasio, vescovo di Cesarea durante la persecuzione di Aureliano. Alla morte di Taumasio, su indicazione divina sfugge alla cattura rifugiandosi sui monti dove conduce una vita dedita alla pastorizia ed alla preghiera. Il formaggio che produceva veniva fatto recapitare ai cristiani incarcerati. Alla sera gli animali e le bestie selvatiche, che con lui diventavano mansuete, accorrevano per essere istruite nel Vangelo e per lasciarsi mungere. Le autorit\u00e0, venute a conoscenza mandano quattrocento soldati ad arrestare il santo ragazzo. Mamete prima converte e fa battezzare i soldati, poi si fa condurre in carcere. Restando irremovibile nella fede, viene sottoposto ai pi\u00f9 tremendi supplizi (fuoco, belve, fame, spalmato di miele e cosparso di formiche), ma sempre ne esce indenne. Dopo aver convertito e liberato gli altri prigionieri e dopo aver predetto la morte del governatore e di Aureliano, viene ucciso da un tridente insieme ai soldati che aveva convertito. Le persecuzioni cessarono e la pace regn\u00f2 tra i cristiani che eressero una basilica sul luogo della morte del santo.\nLe tradizioni posteriori tramandano notizie contraddittorie tra loro e spesso assolutamente inverosimili. Talvolta vengono riferiti i nomi dei genitori o della nutrice e la nascita in carcere, oppure viene sottoposto ad interrogatori direttamente dallo stesso imperatore, diverse sono le cause di morte e per alcuni Mamete \u00e8 un monaco che muore vecchissimo oppure addirittura un senatore romano.\nLa data della morte, il 275 viene considerata verosimile, anche se non riportata dalle fonti antiche.\nCulto.\nSan Mamete \u00e8 patrono delle balie, perch\u00e9 gli animali lo nutrirono con il loro latte e protettore degli animali. Il suo culto \u00e8 particolarmente diffuso in ambienti pastorali, spesso rappresentato come un fanciullo circondato da leoni.\nSecondo la tradizione, egli sarebbe nato in carcere, dove la madre era rinchiusa perch\u00e9 cristiana. Dopo la morte della madre, condusse vita da pastore sui monti dove si nutriva del latte delle fiere da lui stesso addomesticate, che offriva anche ai bisognosi. A sua volta vittima di una persecuzione, mor\u00ec poi martire e fu fatto santo.\nProbabilmente in seguito al legame che la tradizione istituisce tra questo santo e il latte, in Brianza e in altre zone italiane egli \u00e8 particolarmente venerato dalle puerpere, che lo invocano per avere latte a sufficienza per le loro creature (il \"pan di fioeu\"). Nella chiesa di Zoccorino, san Mamete viene raffigurato nell'atto di offrire latte ad una madre che gli presenta il figlio.\nUn particolare rito, in uso fino a non molto tempo fa, viene riferito da F. Pirovano (1985:47): le puerpere che temevano di non avere latte portavano in chiesa del pane e del formaggio, e dopo averli appoggiati per qualche tempo sull'altare, uscivano e donavano il pane e il formaggio al primo passante che incontravano.\nDiffusione del culto.\nIl primo centro di culto di san Mamete \u00e8 stata Cesarea dove sulla tomba del santo \u00e8 stato eretto un santuario e successivamente una basilica. Recenti scavi hanno individuato la tomba e la basilica. Il culto verso il santo si diffonde prima in tutta la Cappadocia, poi raggiunge Costantinopoli. Anche qui viene costruita una basilica, verso il 475, poi una seconda presso l'ippodromo di san Mama, infine una terza nel villaggio di Aymama (villaggio di Mama). A Costantinopoli era pure dedicato un monastero, dove, nel 1204, vennero trafugate numerose reliquie, tra cui il capo del santo finito a Langres. In seguito la venerazione raggiunse la Siria, il Libano, Cipro e la Grecia per arrivare in Occidente.\nIn Italia \u00e8 particolarmente venerato in Emilia-Romagna, in Toscana e nel Milanese, nella Brianza, nel Comasco e nel Canton Ticino.\nCentro importante di culto in Occidente \u00e8 a Langres, dove la cattedrale inizialmente dedicata a san Giovanni, nell'VIII secolo venne dedicata a san Mamm\u00e8s.\nNumerose sono le testimonianze toponomastiche dedicate a questo santo, sia in Francia che in Spagna (a Bilbao - Stadio San Mam\u00e9s) che in Portogallo (san Mamede).\nRicorrenze.\nIn quasi tutti i calendari liturgici d'oriente e d'occidente, la memoria di san Mamete viene celebrata il 13 luglio e il 2 settembre. Gli Armeni ed i Copti lo celebrano il 2 settembre, i Siriaci il 3 maggio. Nel Martirologio Romano ricorre il 17 agosto. Nella liturgia mozarabica viene commemorato il 7 agosto. A Langres la festa viene celebrata il 17 agosto ed il trasferimento delle reliquie il 10 ottobre. Il calendario ambrosiano segna la sua festa il 18 agosto. Viene invocato durante il periodo dell'allattamento dei bambini e contro i dolori delle ossa."}
{"id": "1670146", "revid": "2196166", "url": "https://it.wikipedia.org/wiki?curid=1670146", "title": "Oratorio di Sant'Antonio Abate (Pistoia)", "text": "L'ex oratorio di Sant'Antonio Abate si trova a Pistoia.\nStoria e descrizione.\nFondato dalla famiglia Fioravanti nel 1334, dipendeva dalla chiesa di San Giovanni Fuorcivitas, cui era collegato tramite un arco. In questo spazio trecentesco, con facciata dicroma analoga a quella della chiesa vicina, veniva impartita la benedizione agli animali della campagna, di cui sant'Antonio abate era il protettore. Nel 1783 il vescovo Ricci ordin\u00f2 la chiusura dell'oratorio, che pochi anni dopo fu acquistato da privati e trasformato in osteria e abitazione. Nel 1864 fu acquistato dalla famiglia Valiani che vi install\u00f2 una pasticceria. Nel 1964 fu intrapreso un restauro curato dall'architetto Secchi che riport\u00f2 anche l'interno alla sua volumetria primitiva."}
{"id": "1670151", "revid": "648716", "url": "https://it.wikipedia.org/wiki?curid=1670151", "title": "Ludi Apollinari", "text": "I Ludi Apollinari sono tra i pi\u00f9 noti ludi romani. Devono il loro nome al dio a cui sono dedicati, ovvero Apollo. Si svolgevano annualmente per un periodo di otto giorni, precisamente dal 5 al 13 luglio, e solo l'ultimo giorno si svolgevano dentro il circo. Ma in origine i Ludi Apollinari non si svolgevano in una data fissa. Come ci dice lo storico Livio, vennero istituiti sotto il consolato di Quinto Fulvio Flacco e Appio Claudio Pulcro (212 a.C.), e organizzati da Publio Cornelio Silla:\nDa quel momento l'organizzazione dei Ludi Apollinari era un impegno del pretore urbano, ma solo per un anno e non in una data stabilita:\nA partire dalla fine del 211 a.C., il senato accolse la proposta del pretore Gaio Calpurnio Pisone e decret\u00f2 che i ludi Apollinari diventassero stabilmente annuali. In seguito fu il pretore urbano Publio Licinio Varo (in precedenza edile curule) a stabilire una data fissa per i Ludi:"}
{"id": "1670153", "revid": "1428919", "url": "https://it.wikipedia.org/wiki?curid=1670153", "title": "J\u00f6rg Guido H\u00fclsmann", "text": "Economista molto influenzato dal pensiero di Ludwig von Mises, \u00e8 docente alla \"Universit\u00e9 d'Angers\" in Francia, nonch\u00e9 membro di spicco del \"Ludwig von Mises Institute\".\nH\u00fclsmann ha scritto diversi articoli in molte lingue, soprattutto in inglese, tedesco, italiano e francese.\nDi recente ha pubblicato uno studio sull'etica della moneta e del mercato."}
{"id": "1670154", "revid": "36426", "url": "https://it.wikipedia.org/wiki?curid=1670154", "title": "Chiesa di San Domenico (Pistoia)", "text": ""}
{"id": "1670156", "revid": "436907", "url": "https://it.wikipedia.org/wiki?curid=1670156", "title": "Diablo Swing Orchestra", "text": "I Diablo Swing Orchestra (noti anche con l'abbreviazione D:S:O) sono un gruppo musicale avant-garde metal svedese formato nel 2003 e composto da due chitarristi (uno dei quali, Daniel H\u00e5kansson, si occupa anche delle parti canore maschili), un bassista, un violoncellista, un batterista ed una cantante lirica soprano.\nStoria del gruppo.\nIl gruppo ha fornito sul proprio sito ufficiale una spiegazione sul nome -e sulle origini mitiche- della band, facendo riferimento ad un'omonima orchestra svedese condannata per la sua musica accattivante e peccaminosa ai tempi dell'Inquisizione.\nLa band registr\u00f2 nel 2003 un EP intitolato \"Borderline Hymns\" in seguito al quale ottenne un contratto con l'etichetta Guillotine Grooves che le permise di pubblicare, nel 2006, il primo full-length album, \"The Butcher's Ballroom\", immediatamente apprezzato, per le sue originali sonorit\u00e0 e per i suoi variegati arrangiamenti orchestrali, negli ambienti metal di gusto pi\u00f9 vicino al symphonic (di cui l'avant-garde non \u00e8 che un ramo).\nNello stesso anno i Diablo Swing Orchestra hanno ricevuto il \"The Biggest Surprise Award\" agli annuali Metal Storm Awards.\nNel settembre 2009 il gruppo pubblica il secondo album \"Sing Along Songs for the Damned &amp; Delirious\", prodotto da Roberto Laghi (In Flames).\nNel gennaio 2010 viene annunciato l'addio al gruppo da parte del batterista Andreas Halvardsson, sostituito da Petter Karlsson, gi\u00e0 membro dei Therion. Tuttavia Karlsson lascer\u00e0 il gruppo dopo aver contribuito ad un solo album in studio.\nAnnunciato gi\u00e0 nell'ottobre 2011, il terzo disco \"Pandora's Pi\u00f1ata\" esce nel maggio 2012. Per le registrazioni di questo disco il gruppo, nell'occasione un ottetto, si avvale nuovamente della collaborazione in produzione di Roberto Laghi.\nNell'agosto 2014 la vocalist AnnLouice L\u00f6gdlund lascia il gruppo e viene sostituita con Kristin Eveg\u00e5rd.\nNel dicembre 2017, posticipato di un paio di mesi rispetto al previsto, esce il quarto album in studio \"Pacifisticuffs\". L'album contiene anche il singolo \"Jigsaw Hustle\", uscito nell'ottobre 2014, ed \u00e8 il primo con la cantante e pianista Kristin Eveg\u00e5rd e con il batterista Johan Norb\u00e4ck."}
{"id": "1670158", "revid": "30610", "url": "https://it.wikipedia.org/wiki?curid=1670158", "title": "Stazione meteorologica di Ascoli Piceno", "text": "La stazione meteorologica di Ascoli Piceno \u00e8 la stazione meteorologica di riferimento relativa alla citt\u00e0 di Ascoli Piceno.\nCoordinate geografiche.\nLa stazione meteo si trova nell'Italia centrale, nelle Marche, in provincia di Ascoli Piceno, nel comune di Ascoli Piceno, a 166 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,1\u00a0\u00b0C; quella dei mesi pi\u00f9 caldi, luglio e agosto, \u00e8 di +24,3\u00a0\u00b0C.\nLe precipitazioni medie annue superano i 1.000\u00a0mm, distribuite mediamente in 80 giorni, e presentano un minimo relativo in estate, un picco in autunno e un massimo secondario in primavera molto accentuati ."}
{"id": "1670159", "revid": "1573940", "url": "https://it.wikipedia.org/wiki?curid=1670159", "title": "Chiesa di Santa Maria Cavaliera", "text": "La ex chiesa di Santa Maria Cavaliera o Santa Maria Maggiore o dei Cavalieri si trova a Pistoia in piazza del Duomo.\nStoria e descrizione.\nVantava un'origine precedente a quella della stessa cattedrale, ed \u00e8 citata dal 979. Fu soppressa nel 1784 e venduta a privati che ne ricavarono abitazioni, manifatture e negozi, ma il suo assetto originario \u00e8 ancora leggibile. Era ubicata in prossimit\u00e0 del tracciato della via Cassia; l'attuale orientamento nord-sud non \u00e8 quello originario, parallelo (est-ovest) alla via romana, che fu forse modificato nel XII secolo. Il nome di \"Cavaliera\" o \"dei Cavalieri\" comparve nel XV secolo, verosimilmente perch\u00e9 vi si svolgevano le cerimonie di investitura dei cavalieri.\nVenne soppressa nel 1784 dal vescovo Scipione de' Ricci.\nLa facciata conserva gli elementi tipici del romanico pistoiese, con il paramento in bicromia, mentre il fianco destro volto sulla piazza del Duomo presenta una semplice muratura in conci regolari di alberese. Sul retro la vecchia abside \u00e8 stata scoperchiata e trasformata in un terrazzino circolare. Dal XV secolo vi si svolgeva la cerimonia di investitura dei cavalieri, dalla quale deriverebbe la sua denominazione."}
{"id": "1670162", "revid": "1573940", "url": "https://it.wikipedia.org/wiki?curid=1670162", "title": "Chiesa di Santa Maria Nuova (Pistoia)", "text": "L'ex chiesa di Santa Maria Nuova si trova a Pistoia.\nStoria e descrizione.\nAnche se chiusa al culto dal 1925 e adibita a magazzino, resta ancora ben visibile nel tessuto urbano. La sua struttura architettonica e soprattutto l'armonico impianto dell'abside decorato da mensole antropomorfe sul cornicione sono motivo di notevole interesse, nonostante il degrado in cui versa.\nLa costruzione si deve a Buono di Bonaccorso, che nel 1266 (secondo un'iscrizione nel sottogronda) edific\u00f2 la chiesa, che doveva essere ben pi\u00f9 semplice e ridotta di quella attuale. Probabilmente il nuovo edificio sostituiva la chiesa di Santa Maria in Brana, citata nel diploma di Ottone III del 998 (la Brana \u00e8 un torrente che passava appena fuori dalle antiche mura). Nella prima met\u00e0 del XIV secolo, con l'allargamento delle mura, la chiesa da suburbana venne a trovarsi \"cittadina\", venendosi a trovare a ridosso della fortezza di Santa Barbara.\nNel XV e nel XVII secolo furono infatti aggiunte le navate laterali modificando radicalmente l'impianto romanico. La parrocchia venne soppressa nel 1784, in subordine alla rinuncia del parroco, ma continu\u00f2 ad essere officiata fino al 1925, nonostante che nell'Ottocento si arrivasse a chiederne la demolizione per ampliare il Corso."}
{"id": "1670164", "revid": "1573940", "url": "https://it.wikipedia.org/wiki?curid=1670164", "title": "Oratorio dei Santi Giusto e Lucia", "text": "L'oratorio dei Santi Giusto e Lucia era una chiesa di Pistoia, situata in angolo tra via del Fiasco e via de' Rossi.\nStoria e descrizione.\nEra detto anche de' Vergiolesi, dalla famiglia che secondo la tradizione ne deteneva la propriet\u00e0 fin dal 1252 e il cui stemma si trova sull'architrave del portale. L'antica muratura lasciata scoperta nella fascia inferiore sul lato settentrionale testimonia della fondazione medievale dell'oratorio, sebbene la bella cornice di sottogronda in laterizio appaia pi\u00f9 come un intervento rinascimentale. Da molto tempo viene usato come abitazione civile e tale funzione appare in contrasto con il carattere religioso che mantiene ancora la facciata."}
{"id": "1670167", "revid": "474175", "url": "https://it.wikipedia.org/wiki?curid=1670167", "title": "Stadio Z'de\u017eele", "text": "Lo Stadio Z'de\u017eele (fino al 2017 Arena Petrol) \u00e8 uno stadio calcistico sito a Celje in Slovenia. Vi gioca le gare casalinghe il NK Celje, inoltre \u00e8 sede della maggior parte degli incontri interni della Nazionale slovena.\nLo Stadio Z'de\u017eele \u00e8 il pi\u00f9 moderno tra gli impianti dedicati al calcio in Slovenia. Lo stadio \u00e8 stato inaugurato il 12 settembre 2003; all'epoca era disponibile solo una tribuna da 3.600 spettatori. Due nuove tribune sono state aggiunte nei due anni seguenti ampliando la capienza dello stadio a 10.085 spettatori. Un recente ampliamento con la costruzione di una nuova tribuna ha portato la capienza a circa 13.400 posti. Le dimensioni del rettangolo verde sono , e il terreno \u00e8 ricoperto da erba naturale riscaldata. Lo stadio \u00e8 dotato di un impianto di illuminazione da 1.400 lux.\nLa Nazionale slovena ha giocato qui regolarmente le proprie partite interne fino al 2008, oggi molte di esse si disputano a Lubiana o presso il Ljudski vrt di Maribor.\nFino al luglio 2017 l'impianto era conosciuto col nome di Arena Petrol."}
{"id": "1670168", "revid": "287204", "url": "https://it.wikipedia.org/wiki?curid=1670168", "title": "Oratorio delle Crocifissine", "text": "L'oratorio delle Crocifissine ( del Crocifisso della Morte) si trova a Pistoia, in via della Provvidenza.\nStoria e descrizione.\nFa parte di un vasto complesso costituito in origine da due diversi nuclei, il convento di San Bernardino, fondato nel 1445 e comunemente chiamato di San Giorgio, e l'ospedale di Fra' Matteo, che prese il nome del suo primo governatore, fondato tra il 1320 e il 1330.\nLa chiesa, originariamente assai modesta, fu ampliata a partire dal 1498 su disegno di Ventura Vitoni; al suo interno era conservato un Crocifisso oggetto di grande venerazione, detto \"Crocifisso della morte\", denominazione che fu poi estesa alla chiesa e all'intero ospedale.\nNel 1530 il complesso pass\u00f2 ai padri apostolini e dal 1744 vi ha trovato spazio un conservatorio femminile, retto dalle pericolanti, dette crocifissine in relazione al Crocifisso \"miracoloso\"."}
{"id": "1670170", "revid": "773636", "url": "https://it.wikipedia.org/wiki?curid=1670170", "title": "Sponde", "text": ""}
{"id": "1670171", "revid": "36426", "url": "https://it.wikipedia.org/wiki?curid=1670171", "title": "Oratorio di San Gaetano", "text": "L'oratorio di San Gaetano \u00e8 una chiesa pistoiese del XIV secolo dedicata a san Gaetano di Thiene.\n\u00c8 contiguo alla chiesa di San Paolo ed esisteva gi\u00e0 dal 1394. Fu ricostruito nelle forme attuali nel Seicento, secondo la tradizione su disegno del Bernini. La Compagnia dell'Assunta, quando il suo oratorio non fu pi\u00f9 agibile, teneva qui le sue riunioni."}
{"id": "1670176", "revid": "1305772", "url": "https://it.wikipedia.org/wiki?curid=1670176", "title": "Accordo UKUSA", "text": "Accordo UKUSA \u00e8 una alleanza di Paesi anglofoni, guidata dagli Stati Uniti e dal Regno Unito con lo scopo di raccogliere informazioni attraverso attivit\u00e0 di SIGINT (SIGnal INTelligence). Spesso associata con il progetto ECHELON.\nStoria.\nI membri dell'alleanza di intelligence hanno mantenuto legami nel raccogliere e condividere informazioni fin dalla seconda guerra mondiale. Ad ogni membro dell'alleanza sono assegnate delle precise responsabilit\u00e0 sul controllo di diverse parti del globo. Compito primario del Canada \u00e8 controllare la porzione pi\u00f9 settentrionale dell'ex Unione Sovietica e condurre ricerche su tutto il traffico di comunicazioni che possa essere raccolto dalle ambasciate nel mondo. Nell'era post-guerra fredda una grande enfasi \u00e8 stata assegnata al controllo del traffico originato da satelliti, radio e telefonia mobile proveniente da America Centrale e Sud America, primariamente per controllare il traffico di droga e i gruppi paramilitari non allineati della regione.\nAttivit\u00e0.\nGli Stati Uniti, con la loro vasta rete di satelliti spia e posti di ascolto, controllano la gran parte di America Latina, Asia, Russia asiatica e nord della Cina continentale. L'Inghilterra controlla Europa, Russia ad ovest degli Urali ed Africa. L'Australia sorveglia le comunicazioni provenienti dall'Indocina, Indonesia e sud della Cina. La Nuova Zelanda controlla la parte ovest dell'oceano Pacifico.\nStati membri.\nI paesi e le rispettive agenzie costituenti sono:"}
{"id": "1670181", "revid": "79520", "url": "https://it.wikipedia.org/wiki?curid=1670181", "title": "? &amp; the Mysterians", "text": ""}
{"id": "1670184", "revid": "36426", "url": "https://it.wikipedia.org/wiki?curid=1670184", "title": "Oratorio di Santa Maria Accettapoveri", "text": "L'oratorio di Santa Maria Accettapoveri si trova a Pistoia in via Borgostrada.\nStoria e descrizione.\nLa sua fondazione risale al 1319 ad opera di Andrea di Margugliese Bracciolini che edific\u00f2 anche un ospedaletto adiacente. La prossimit\u00e0 alla via d'accesso dal nord ne faceva un luogo privilegiato di accoglienza dei pellegrini, dei poveri, degli infermi, come dichiara il nome stesso. Nel Cinquecento fu trasformato in commenda di San Maurizio e Lazzaro e a quel periodo risale la lapide commemorativa e l'affresco l'affresco sulla porta con la \"Vergine e il Bambino (illeggibile) tra i santi Stefano papa e Maurizio\". Pi\u00f9 tardi fu officiato dai Cavalieri di Santo Stefano. \u00c8 ora ridotto a magazzino."}
{"id": "1670186", "revid": "124434700", "url": "https://it.wikipedia.org/wiki?curid=1670186", "title": "Ezio Gallori", "text": "Biografia.\nDopo le scuole tecniche industriali ha vinto nel 1957 un concorso in ferrovia per allievo aiuto macchinista. Nel 1963, all'et\u00e0 minima necessaria di 25 anni, ha superato gli esami per diventare macchinista ed ha mantenuto tale qualifica fino a quando \u00e8 andato in pensione, all'et\u00e0 di 58 anni. Nel suo ultimo viaggio da macchinista, in arrivo alla stazione di Firenze Santa Maria Novella, fu salutato con mazzi di garofani rossi da un grandissimo numero di colleghi, mentre la banda musicale dei macchinisti intonava l'Internazionale e l'Inno dei lavoratori.\nIscritto al sindacato SFI-Cgil dal 1958, \u00e8 stato espulso dallo stesso nel 1990 per aver organizzato e fondato il Coordinamento macchinisti uniti (CoMU) del quale \u00e8 stato pi\u00f9 volte eletto, a scrutinio segreto, coordinatore nazionale operativo.\nFra i tanti incarichi sindacali ricoperti figura fra l'altro quello di rappresentante nazionale degli aiuto macchinisti nella redazione della storica rivista \"In Marcia\", dal 1960 al 1964.\nAlla chiusura imposta dal sindacato nel 1978 di questa rivista, ha fondato, assieme ad altri, nel 1982, la nuova rivista \"ancora In Marcia\".\nDopo il pensionamento, ha dato vita alla rivista \"Pensionati Uniti\" successivamente rinominata \"le Lotte dei Pensionati\", diventando anche presidente della \"Associazione Sempre in Marcia\" (fino al 2009) e della \"Augusto Castrucci Onlus\" (ancora oggi).\nNel 2015 d\u00e0 vita, insieme ad altri pensionati e sindacalisti (fra cui Giorgio Cremaschi), il Coordinamento Nazionale Pensionati Uniti (CoNUP), costituitosi nel 2016 come organizzazione.\nNel 2016 ha lanciato l'iniziativa della rinazionalizzazione delle Ferrovie, come patrimonio storico e bene di utilit\u00e0 sociale."}
{"id": "1670187", "revid": "155613", "url": "https://it.wikipedia.org/wiki?curid=1670187", "title": "Palazzo Vescovile Nuovo", "text": "Il Palazzo Vescovile Nuovo si trova nel centro di Pistoia.\nFu eseguito a partire dal 1787 da Stefano Ciardi su commissione del vescovo Scipione de' Ricci. L'impianto assai semplice \u00e8 arricchito dal portico sormontato dalla terrazza. Le decorazioni di gusto classicistico sono molto ridotte e le tecniche (dagli intonaci a finto bugnato alle cornici finte) e i materiali (la pietra \u00e8 presente solo nelle colonne, nella trabeazione e nel terrazzo) indicano il rigore e il controllo economico esercitato dal committente.\nLa facciata rivolta all'interno sull'ampio giardino appare pi\u00f9 articolata e ricca di elementi derivati dal tardo manierismo, come la loggia, le lesene, i timpani spezzati, il cornicione aggettante. All'interno si trova la cappella, decorata da stucchi e pitture in azzurro e oro."}
{"id": "1670188", "revid": "47767", "url": "https://it.wikipedia.org/wiki?curid=1670188", "title": "Giornata FAI di Primavera", "text": ""}
{"id": "1670192", "revid": "115816672", "url": "https://it.wikipedia.org/wiki?curid=1670192", "title": "Pasquale Giuliano", "text": "Biografia.\nMagistrato di Cassazione, \u00e8 entrato in politica nel 1996, venendo eletto, nelle liste di Forza Italia, alla Camera dei deputati, dove \u00e8 stato capogruppo in commissione giustizia, membro della Giunta per le elezioni e vicepresidente della Commissione affari costituzionali.\nNel 2001 e nel 2006 \u00e8 stato eletto al Senato della Repubblica, dove \u00e8 stato Presidente del Consiglio di Garanzia, vicepresidente del Co.pa.co. (Comitato di controllo sui servizi segreti), componente della commissione giustizia, membro della commissione affari esteri, vicepresidente della commissione difesa, membro della commissione speciale per la tutela e la promozione dei diritti umani, componente della giunta delle elezioni e delle immunit\u00e0 parlamentari, membro del comitato parlamentare per i procedimenti di accusa.\nDal 2004 al 2006 \u00e8 stato capo della delegazione italiana presso l'OCSE (Organizzazione per la cooperazione e lo sviluppo economico, che ha sede a Parigi) in materia di lotta alla corruzione.\nNel governo Berlusconi-ter \u00e8 stato sottosegretario di Stato alla giustizia.\nAd aprile 2008 \u00e8 stato rieletto al Senato della Repubblica nella lista del Popolo della Libert\u00e0 nella circoscrizione della Campania.\nNel maggio 2008 \u00e8 stato eletto Presidente della XI Commissione permanente (Lavoro e previdenza)."}
{"id": "1670194", "revid": "28592", "url": "https://it.wikipedia.org/wiki?curid=1670194", "title": "Scandinava", "text": ""}
{"id": "1670196", "revid": "773636", "url": "https://it.wikipedia.org/wiki?curid=1670196", "title": "Oratorio di San Sebastiano (Pistoia)", "text": "L'oratorio di San Sebastiano si trova a Pistoia, nell'omonima via.\nEra patronato dalle famiglie Manni e Scarfantoni. Fu dotato dal Reverendo Presbitero Federigo Scarfantoni con vari atti pubblici di cui si conserva memoria nei pubblici archivi e con suo testamento del 1608 nel quale istituiva le linee dei suoi nipoti ex sorore Marietta Scarfantoni sposata Manni, Patroni di detto Benefizio."}
{"id": "1670197", "revid": "1605525", "url": "https://it.wikipedia.org/wiki?curid=1670197", "title": "Il diavolo e la signorina Prym", "text": "Il diavolo e la signorina Prym (\"O dem\u00f4nio e a Srt\u00aa Prym\") \u00e8 un romanzo di Paulo Coelho, pubblicato nel 2000. In Italia \u00e8 stato edito nello stesso anno dalla casa editrice Bompiani \nTrama.\nLa sfida tra il bene e il male, raccontata attraverso le vicende di un piccolo paese e dei suoi abitanti. Un giorno uno straniero arriva a Viscos con un compagno particolare: \"... l'uomo non era come lo aveva immaginato tante volte: i suoi abiti erano consunti dall'uso, aveva i capelli pi\u00f9 lunghi del normale e avrebbe dovuto farsi la barba. Era arrivato con un compagno: il diavolo...\". Il misterioso straniero turber\u00e0 la tranquillit\u00e0 del paese con una proposta terribile: vuole scoprire se gli abitanti di un piccolo e tranquillo paese sarebbero disposti a commettere un delitto in cambio della ricchezza. Fin dalle origini il Bene e Il Male vivono una lotta estrema tra loro, l'umanit\u00e0 \u00e8 condannata a muoversi in questa lotta, e \"Il diavolo e la signorina Prym\" \u2013 scrive lo stesso autore \u2013 \"si prefigge di trattare questo tema\"."}
{"id": "1670198", "revid": "486946", "url": "https://it.wikipedia.org/wiki?curid=1670198", "title": "Strade postali", "text": ""}
{"id": "1670199", "revid": "71814", "url": "https://it.wikipedia.org/wiki?curid=1670199", "title": "Sistema fiscale", "text": ""}
{"id": "1670200", "revid": "256896", "url": "https://it.wikipedia.org/wiki?curid=1670200", "title": "Chiesa di Santa Chiara (Pistoia)", "text": ""}
{"id": "1670201", "revid": "256896", "url": "https://it.wikipedia.org/wiki?curid=1670201", "title": "Stazione meteorologica di Montemonaco", "text": "La stazione meteorologica di Montemonaco \u00e8 la stazione meteorologica di riferimento relativa alla localit\u00e0 di Montemonaco.\nCoordinate geografiche.\nLa stazione meteo si trova nell'Italia centrale, nelle Marche, in provincia di Ascoli Piceno, nel comune di Montemonaco, a 987 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,9\u00a0\u00b0C; quella del mese pi\u00f9 caldo, agosto, \u00e8 di +20,6\u00a0\u00b0C ."}
{"id": "1670202", "revid": "1314312", "url": "https://it.wikipedia.org/wiki?curid=1670202", "title": "Ralph Raico", "text": "Era docente di storia al \"Buffalo State College\" di Buffalo, nonch\u00e9 membro importante del \"Ludwig von Mises Institute\". Raico \u00e8 stato allievo di Ludwig von Mises e impar\u00f2 il tedesco grazie all'appoggio dello stesso Mises. Successivamente fu il primo a tradurre in inglese \"Liberalismus\" di Mises.\nRaico \u00e8 stato, insieme a Ronald Hamowy, editore de \"New Individualist Review\". Il primo articolo della prima edizione si intitolava \"Capitalism and Freedom\" e fin dall'inizio venne pubblicizzato in ambiente accademico da importanti personaggi, come Milton Friedman e Friedrich von Hayek. Tra il 1961 e il 1968 vennero pubblicati oltre settanta saggi, scritti anche da importanti economisti e filosofi politici, quali Russell Kirk, William F. Buckley, Jr., Ludwig von Mises e Murray N. Rothbard.\nRaico \u00e8 stato anche cofondatore del \"Circle Bastiat\".\nNel 1999 scrisse \"Die Partei der Freiheit: Studien zur Geschichte des deutschen Liberalismus\", un'opera dove discute della tradizione liberale in Germania.\nNel 2000 gli venne consegnato dal \"Mises Institute\" il \"Gary G. Schlarbaum Prize for Lifetime Achievement in the Cause of Liberty\".\nNel 2006 Raico \u00e8 diventato membro della \"Property and Freedom Society\", societ\u00e0 creata su idea di Hans-Hermann Hoppe."}
{"id": "1670204", "revid": "1048993", "url": "https://it.wikipedia.org/wiki?curid=1670204", "title": "Paola Veneroni", "text": "Biografia.\nDebutt\u00f2 nel cinema, con la regia di De Sica, in \"\", del 1940, nel ruolo della studentessa spiona, dando un'ottima prova pur essendo al primo contatto con la cinepresa.\nNel periodo della seconda guerra mondiale fu attrice di successo in alcune note pellicole.\nNel dopoguerra, dopo aver interpretato ruoli di secondo piano in alcuni film, si dedic\u00f2 interamente al doppiaggio e al teatro, abbandonando definitivamente lo spettacolo dopo il matrimonio. L'ultimo film al quale prese parte fu \"Yvonne la Nuit\" di Giuseppe Amato con Eduardo De Filippo e Tot\u00f2.\nMuore il giorno del suo novantanovesimo compleanno."}
{"id": "1670205", "revid": "1873017", "url": "https://it.wikipedia.org/wiki?curid=1670205", "title": "Takashi Katada", "text": ""}
{"id": "1670208", "revid": "1573940", "url": "https://it.wikipedia.org/wiki?curid=1670208", "title": "Pieve di Santa Maria a Piteccio", "text": "La pieve di Santa Maria a Piteccio si trova nei dintorni di Pistoia.\nStoria e descrizione.\nDi antica origine, era un tempo dipendente dalla pieve di Saturnana. Notevole, per il suo interesse storico artistico e per il significato religioso, la cappelletta entrando a destra dove, su un raffinato altare settecentesco ornato da stucchi, due angiolini reggono un ovale contenente una reliquia di sant'Atto."}
{"id": "1670216", "revid": "851901", "url": "https://it.wikipedia.org/wiki?curid=1670216", "title": "Gran Premio motociclistico del Qatar 2008", "text": "Il Gran Premio motociclistico del Qatar 2008 corso il 9 marzo, \u00e8 stato il primo Gran Premio della stagione 2008, nonch\u00e9 il primo in assoluto ad essere disputato in notturna e sotto la luce artificiale. Proprio su queste novit\u00e0 alcuni piloti sollevarono problematiche inerenti alle ombre multiple e alle basse temperature.\nMotoGP.\nQualifiche.\nLe tre Yamaha YZR-M1 gommate Michelin ottengono la prima fila; tra di esse, due sono pilotate da debuttanti in MotoGP: Lorenzo e Toseland. Rossi con le Bridgestone si qualifica settimo; Stoner (anche lui con Bridgestone), parte in quarta posizione. L'altro ducatista, Melandri, si qualifica sedicesimo.\nGara.\nLa gara inizia con Daniel Pedrosa che ha condotto i primi 4 giri, sopravanzato in seguito da Valentino Rossi per altri 3 giri, poi a prendere la testa all'ottavo giro ed a vincere \u00e8 stata la Ducati Desmosedici di Casey Stoner. Alle sue spalle si \u00e8 classificato un debuttante in questa classe, lo spagnolo Jorge Lorenzo su Yamaha.\nPedrosa parte bene ed arriva per primo alla prima curva, rimane in testa fino a quando Rossi lo passa al quinto giro. Nel mentre Stoner rimane un po' indietro; all'ottavo giro si posiziona dietro a Rossi e lo supera, rimanendo davanti a tutti fino alla fine.\nLorenzo guadagna definitivamente la seconda posizione al nono giro su Rossi, mentre Pedrosa e Rossi si contendono l'ultimo gradino del podio. Al quattordicesimo giro Dovizioso si avvicina a Rossi, dando vita, nell'ultimo giro, ad una \"bagarre\" con il pluricampione, superandolo di pochi millesimi di secondo sul traguardo.\n\"Grafico dei distacchi (dettaglio dei primi 10 giri)\" - \nNei primi 3 giri (separati ognuno in 2 parti dalla linea verticale tratteggiata) si pu\u00f2 notare quanto Pedrosa sia pi\u00f9 veloce di Stoner nel secondo intertempo (t2), durante il quale aumenta il distacco di circa mezzo secondo.\nSi pu\u00f2 osservare il momento in cui, alla fine del secondo giro, Pedrosa distacca di circa 1.5 secondi il quartetto formato da Toseland, Rossi, Lorenzo e Stoner (questi 4 sono vicinissimi tra loro).\nProseguendo si vede come Rossi parte all'inseguimento di Pedrosa e lo raggiunge a met\u00e0 del quinto giro, per poi diminuire il distacco da Stoner che lo supera alla fine dell'ottavo giro. Successivamente Lorenzo supera Rossi e si avvicina a Stoner."}
{"id": "1670217", "revid": "228587", "url": "https://it.wikipedia.org/wiki?curid=1670217", "title": "Ciara (disambigua)", "text": ""}
{"id": "1670219", "revid": "154893", "url": "https://it.wikipedia.org/wiki?curid=1670219", "title": "Metropolita ortodosso", "text": ""}
{"id": "1670220", "revid": "1573940", "url": "https://it.wikipedia.org/wiki?curid=1670220", "title": "Pieve di San Giovanni Battista a Saturnana", "text": "La pieve di San Giovanni Battista a Saturnana si trova nei dintorni di Pistoia.\nStoria e descrizione.\n\u00c8 una delle pi\u00f9 antiche pievi del territorio pistoiese, ricordata nel diploma di Ottone III del 26 febbraio 991; dipendente nel secolo XV dalla chiesa di San Prospero in Pistoia.\nOggi \u00e8 in massima parte trasformata e dopo un periodo di forte degrado \u00e8 stata restaurata. La torre campanaria \u00e8 medioevale. Da questa chiesa proviene la tavola di Bernardino del Signoraccio raffigurante una \"Sacra conversazione\", oggi nel Museo diocesano di Pistoia."}
{"id": "1670222", "revid": "775372", "url": "https://it.wikipedia.org/wiki?curid=1670222", "title": "Operazione Uphold Democracy", "text": "L'operazione Uphold Democracy \u00e8 stato un intervento militare svoltosi tra il 19 settembre 1994 e il 31 marzo 1995 mirato a rimuovere il regime militare insediatosi al potere ad Haiti dopo il colpo di stato del 1991 ai danni del presidente eletto Jean-Bertrand Aristide. L'intervento militare fu autorizzato il 31 luglio 1994 con la United Nations Security Council Resolution 940.\nL'operazione inizi\u00f2 con la messa in stato di allerta delle forze statunitensi e alleate in preparazione di un intervento armato nell'isola. Elementi della U.S. Navy e della U.S. Air Force si schierarono presso Porto Rico e nel sud della Florida predisponendosi a fornire supporto a una invasione effettuata da truppa aviotrasportate, le cui avanguardie erano composte da effettivi del Comando delle Operazioni Speciali degli Stati Uniti e dalla 82nd Airborne Division. Nel mentre le forze militari si predisponevano per l'intervento, una delegazione diplomatica guidata dall'ex presidente degli Stati Uniti Jimmy Carter e comprendente l'ex senatore Sam Nunn pi\u00f9 l'ex Chairman of the Joint Chiefs of Staff, il generale Colin Powell, persuasero i militari al governo ad Haiti a lasciare il potere e consentire il ritorno dei politici eletti nelle loro posizioni.\nLo sforzo diplomatico ebbe successo in parte perch\u00e9 la delegazione statunitense pot\u00e9 credibilmente annunciare l'imminenza di un intervento militare in caso di blocco delle trattative. L'operazione militare cambi\u00f2 quindi da intervento armato a operazione di peacekeeping e supporto alle istituzioni."}
{"id": "1670224", "revid": "404338", "url": "https://it.wikipedia.org/wiki?curid=1670224", "title": "Ferrovia Civitanova Marche - Fabriano", "text": ""}
{"id": "1670225", "revid": "1702319", "url": "https://it.wikipedia.org/wiki?curid=1670225", "title": "Chiesa di San Prospero", "text": ""}
{"id": "1670226", "revid": "36426", "url": "https://it.wikipedia.org/wiki?curid=1670226", "title": "Chiesa di San Prospero (Pistoia)", "text": ""}
{"id": "1670227", "revid": "36426", "url": "https://it.wikipedia.org/wiki?curid=1670227", "title": "Pieve di Saturnana", "text": ""}
{"id": "1670228", "revid": "109410291", "url": "https://it.wikipedia.org/wiki?curid=1670228", "title": "Leopoldo Valentini", "text": "Biografia.\nInizi\u00f2 la sua attivit\u00e0 nel teatro di rivista, affermandosi come attore di buone qualit\u00e0 sia mimiche che drammatiche.\nEsord\u00ec al cinema durante la Seconda guerra mondiale, interpretando numerosi film di genere comico-leggero e \"popolare\". Nel 1949 interpret\u00f2 il ruolo del maggiordomo del tenente Rutelli in Yvonne la nuit di Giuseppe Amato con Olga Villi e Tot\u00f2."}
{"id": "1670235", "revid": "256896", "url": "https://it.wikipedia.org/wiki?curid=1670235", "title": "Stazione meteorologica di Servigliano", "text": "La stazione meteorologica di Servigliano \u00e8 la stazione meteorologica di riferimento relativa alla localit\u00e0 di Servigliano.\nCoordinate geografiche.\nLa stazione meteo si trova nell'Italia centrale, nelle Marche, in provincia di Fermo, nel comune di Servigliano, a 215 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,7\u00a0\u00b0C; quella dei mesi pi\u00f9 caldi, luglio e agosto, \u00e8 di +21,6\u00a0\u00b0C ."}
{"id": "1670240", "revid": "2184720", "url": "https://it.wikipedia.org/wiki?curid=1670240", "title": "L'amore conta", "text": "L'amore conta, \u00e8 un brano musicale scritto da Luciano Ligabue, secondo singolo estratto dall'album \"Nome e cognome\" nel 2005.\nPur trasmesso massicciamente dalle radio italiane, ha raggiunto soltanto la posizione numero 48 nella classifica italiana dei singoli.\nIl testo.\nConsiderazioni su ci\u00f2 che rimane quando \u00e8 finito il rapporto fra un uomo e una donna. Un dialogo tranquillo, dopo un po' di tempo dalla separazione, in cui la parte emotiva e dolorosa, ormai superata, ha lasciato spazio ad una maggiore serenit\u00e0 interiore. Verosimilmente \u00e8 un testo autobiografico, in quanto il cantautore aveva divorziato poco prima della registrazione dell'album \"Nome e cognome\".\nLa musica.\nBallata romantica, delicata ma non triste, con giri armonici lineari e puliti, per sottolineare la sensazione di serenit\u00e0 che traspare nel testo.\nIl video musicale.\nDiretto da Paolo Monico, \u00e8 stato inserito nei DVD \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole.\nPresente anche nei vari DVD del \"Nome e cognome tour 2006\"."}
{"id": "1670243", "revid": "4193", "url": "https://it.wikipedia.org/wiki?curid=1670243", "title": "Aristide Garbini", "text": "Biografia.\nGiovanissimo inizia a calcare i tavoli dei palcoscenici in compagnie filodrammatiche, per entrare con Gastone Monaldi nel teatro dialettale romano, dove interpreta sia drammoni a fosche tinte, che farse. Con il suo aspetto fisico, alto e corpulento, viene notato da Enrico Guazzoni alla ricerca di attori per il film \"La Gerusalemme liberata\", che sar\u00e0 il primo lavoro davanti alla cinepresa.\nContinuer\u00e0 a lavorare per il teatro per poi passare al cinema sonoro dove per quasi venti anni interpreter\u00e0 ruoli di caratterista di primo piano sino alla morte improvvisa nel 1950."}
{"id": "1670245", "revid": "1869172", "url": "https://it.wikipedia.org/wiki?curid=1670245", "title": "Chicago, Burlington and Quincy Railroad", "text": "La Chicago, Burlington and Quincy Railroad, spesso abbreviata in CBQ, era una societ\u00e0 ferroviaria statunitense che operava negli Stati Uniti d'America medio-occidentali. Comunemente chiamata Burlington o semplicemente Q, la Burlington Route serviva una vasta area, tra cui un'ampia estensioni dei binari negli stati Colorado, Illinois, Iowa, Kansas, Kentucky, Missouri, Montana, Nebraska, Wisconsin, Wyoming, e anche Nuovo Messico e Texas attraverso le filiali \"Colorado and Southern Railway\", Fort Worth and Denver Railway, e \"Burlington-Rock Island Railroad\". Le sue connessioni primarie includevano Chicago, Minneapolis-Saint Paul, St. Louis, Kansas City e Denver. A causa di questa ampia estensioni dei binari negli stati del Midwest e su quelli delle montagne, la ferrovia usava gli slogan pubblicitari come \"Everywhere West\", \"Way of the \"Zephyrs\"\", e \"The Way West\". Si fuse con la \"Burlington Northern Railroad\" nel 1970.\nNel 1967, ha registrato 19.565 milioni di tonnellate nette di trasporto merci e 723 milioni di chilometri passeggeri; i totali corrispondenti per la C&amp;S erano 1.100 e 10 e per la FW&amp;D erano 1.466 e 13. Alla fine dell'anno, la CB&amp;Q operava 8.538 miglia di percorsi, la C&amp;S ne operava 708 e la FW&amp;D ne operava 1.362 (questi totali possono o non comprendono l'ex \"Burlington-Rock Island Railroad\").\nStoria.\n1848-1882.\nLa prima predecessore della Chicago, Burlington and Quincy, la \"Aurora Branch Railroad\", venne creata con l'atto costitutivo dall'assemblea generale dell'Illinois il 2 ottobre 1848. l'atto costitutivo fu ottenuto dagli abitanti di Aurora e Batavia, che erano preoccupati che la \"Galena and Chicago Union Railroad\" avrebbe potuto bypassare le loro citt\u00e0 a favore di West Chicago sulla sua rotta; all'epoca, quella era l'unica linea che correva da Chicago. La Aurora Branch fu costruita da Aurora, attraverso Batavia, fino a Turner Junction in quella che \u00e8 oggi West Chicago. Chicago. La linea fu costruita con vecchio binario a cinghia e minima, se del caso, classificazione. Utilizzando una locomotiva affittata e un automobile, la Aurora Branch gestiva treni passeggeri e merci da Aurora a Chicago attraverso la propria linea da Aurora a Turner Junction e una dei due binari della G&amp;CU ad est e da l\u00ec a Chicago. La G&amp;CU richiest\u00f2 alla Aurora Branch di riconvertire oltre il 70 percento delle loro entrate per tonnellata miglio gestita su quella ferrovia; come risultato, a met\u00e0 del 1850, furono disegnate per determinare il percorso migliore per una linea ferroviaria a Chicago.\nLa linea da Aurora a Chicago fu costruita attraverso le citt\u00e0 di Naperville, Lisle, Downers Grove, Hinsdale, Berwyn e il lato ovest di Chicago. Fu inaugurata nel 1864 e cominci\u00f2 il servizio di passeggeri e merci. Il servizio ferroviario regolare avviato nel 1864 rimane operativo ancora ad oggi, rendendolo il pi\u00f9 antico servizio passeggeri regolarmente frequentato a Chicago. Sia la linea originale di Chicago, sia in misura minore, il vecchio percorso della Aurora Branch, sono ancora in uso regolare oggi dal successore della Burlington, la BNSF Railway.\nCon una costante acquisizione di locomotive, automobili, attrezzature e binari, la Burlington Route \u00e8 riuscita ad entrare nei mercati commerciali nel 1862. Da quell'anno fino ad oggi, la ferrovia e i suoi successori hanno pagato dividendo in modo continuo e non ha mai avuto debiti o inadempienti su un prestito - l'unica ferrovia statunitense di classe I per cui questo \u00e8 vero.\nDopo l'espansiva pianificazione della costruzione di una linea ferroviaria, la Aurora Branch cambi\u00f2 il suo nome in Chicago and Aurora Railroad nel giugno del 1852, e infine in Chicago, Burlington, and Quincy Railroad nel 1856, e poco tempo dopo raggiunse le sue altre due omonime citt\u00e0, Burlington, Iowa, e Quincy, Illinois. Nel 1868, la CB&amp;Q complet\u00f2 i ponti sul fiume Mississippi sia a Burlington, Iowa, sia a Quincy, Illinois, dando alla ferrovia collegamenti con la Burlington and Missouri River Railroad (B&amp;MR) nell'Iowa e con la \"Hannibal &amp; St. Joseph Railroad\" (H&amp;StJ) nel Missouri. Il primo ufficio postale ferroviario venne inaugurato sulla H&amp;StJ per ordinare la posta sui treni attraverso il Missouri, passando la posta al Pony Express al raggiungimento del fiume Missouri a St. Joseph, Missouri.\nLa B&amp;MR continu\u00f2 a costruire ad ovest nel Nebraska come societ\u00e0 separata, la Burlington &amp; Missouri River Rail Road, fondata nel 1869. Durante l'estate del 1870, raggiunse Lincoln, la capitale designata del Nebraska e, nel 1872, raggiunse Kearney, Nebraska. Nello stesso anno, la B&amp;MR attraverso l'Iowa fu assorbita dalla CB&amp;Q. Quando il ponte del fiume Missouri a Plattsmouth, Nebraska, fu completato, la B&amp;MR nel Nebraska era ben in viaggio verso la citt\u00e0 \"Mile High\" di Denver, Colorado. Nello stesso anno, la Nebraska B&amp;MR fu acquistata dalla CB&amp;Q, che complet\u00f2 la linea a Denver nel 1882.\n1882-1901.\nLa rapida espansione della Burlington dopo la guerra civile americana si basava su una sana gestione finanziaria, dominata da John Murray Forbes di Boston e assistita da Charles Elliott Perkins. Perkins era un potente amministratore che alla fine forgi\u00f2 un sistema di affiliati in precedenza sciolti, quasi triplicando la dimensione della Burlington durante la sua presidenza dal 1881 al 1901.\nInfine, Perkins credeva che la Burlington Railroad poteva essere inclusa in un potente sistema transcontinentale. Sebbene la ferrovia fino ad ovest come Denver e Billings, Montana, non avesse raggiunto la costa del Pacifico durante gli anni 1880 e 1890, quando la costruzione era meno costosa. Anche se fu avvicinato da E. H. Harriman della Union Pacific Railroad, Perkins sent\u00ec che la ferrovia era una scelta pi\u00f9 naturale con James Hill della \"Great Northern Railway\". Con la sua linea fluviale alle Twin Cities, la Burlington Route formava una connessione naturale tra la citt\u00e0 natale di Hill (e il quartier generale) di Saint Paul, Minnesota, e il centro ferroviario di Chicago. Inoltre, Hill era disposto a soddisfare la quota di $200 di Perkins che chiedeva il prezzo per il titolo della Burlington. Nel 1900, Hill della Great Northern, in collaborazione con la Northern Pacific Railway, possedeva quasi il 100 percento delle merci della Burlington.\nNel 1901, un Harriman respinto cerc\u00f2 di guadagnare un'influenza indiretta sulla Burlington lanciando un \"raid stock\" sulla Northern Pacific. Anche se Hill ha saputo evitare questo attacco sul suo sistema nascente, port\u00f2 alla creazione della Northern Securities Company, e, successivamente, \"Northern Securities Co. v. United States\" della Corte suprema degli Stati Uniti.\n1901-1945.\nA seguito dell'acquisto della Burlington da parte delle GN e NP, l'espansione continu\u00f2. Nel 1908, la CB&amp;Q acquist\u00f2 la Colorado &amp; Southern e la Fort Worth &amp; Denver, dando accesso a sud a Dallas e alle porte del golfo del Messico a Houston e Galveston. Inoltre, estese la sua portata a sud nella regione della valle del Mississippi, aprendo una nuova linea da Concord, Illinois, a Paducah, Kentucky. Era durante questo periodo che la Burlington era al suo miglior splendore, superando poco pi\u00f9 di 12.000 miglia di rotta in 14 stati entro gli anni venti. Con la prima guerra mondiale, avendo lo stesso effetto sulla ferrovia come su tutte le altre ferrovie, negli anni venti, la Burlington Route aveva una quantit\u00e0 sempre pi\u00f9 pesante di apparecchiature che inondavano i cantieri. Con l'avvento della grande depressione, la CB&amp;Q ha mantenuto una buona parte di questo per rottami. Nonostante la diminuzione dei passeggeri, \u00e8 stato durante questo periodo che la ferrovia ha introdotto i famosi \"Zephyrs\".\nNel 1929, la CB&amp;Q cre\u00f2 una filiale, la \"Burlington Transportation Company\", che gestisce autobus intercity in tandem con la sua rete ferroviaria. Nel 1936, la societ\u00e0 diventerebbe uno dei membri fondatori del Trailways Transportation System, e ancora fornisce servizi di interazione fino ad oggi come Burlington Trailways.\nGi\u00e0 nel 1897, la ferrovia era interessata a alternative al potere di vapore, vale a dire motori a combustione interna. I negozi della ferrovia ad Aurora avevano costruito in quel anno un motore distillato a tre cavalli non affidabile, ma era estremamente impraticabile (richiedeva un volano voluminoso di 6000 libbre) e aveva problemi a surriscaldamento (anche con i migliori metalli del giorno, le teste dei cilindri e le fodere sarebbero sbocciate e si sciolgono in pochi minuti) e quindi era praticamente impossibile. I motori diesel di quell'epoca erano obesi, mostri stazionari ed erano pi\u00f9 adatti per il funzionamento a bassa velocit\u00e0 e continuo. Nessuno di questi avrebbe fatto in una locomotiva ferroviaria; tuttavia, non c'era nessun motore diesel adatto a tale scopo.\nSempre innovando, la ferrovia ha acquistato automobili elettriche dell'Electro-Motive Corporation e costruirono le proprie, inviandole per fare i lavori di una locomotiva a vapore e di un'auto singola. Con un buon successo in quel settore e dopo aver acquistato e provato un paio di commutatori di camper della General Electric alimentati da motori distillati, il presidente della Burlington, Ralph Budd, chiese alla Winton Engine Company un motore diesel leggero e potente che potrebbe sopportare i rigori di continui, servizio quotidiano incustodito.\nLe esperienze di sviluppo di questi motori possono essere riassunte in breve dal vice-presidente della General Motors, Charles Kettering: \"Non ricordo alcun problema con il bastone\". Ralph Budd, accusato di gioco d'azzardo sul potere del diesel, chiese: \"Sapevo che i genitori della GM avrebbero visto il programma fino alla fine. In realt\u00e0, non stavo prendendo una scommessa\". La manifestazione di questa scommessa era l'otto cilindri Winton 8-201A diesel, una creatura non pi\u00f9 grande di un piccolo cassonetto, che alimentava la \"Burlington Zephyr\" (costruita nel 1934) per il suo record e apr\u00ec la porta per sviluppare la lunga linea di motori diesel che ha alimentato le locomotive della Electro-Motive negli ultimi settant'anni.\n1945-1970.\nDopo la seconda guerra mondiale, la CB&amp;Q era inondata di locomotive a vapore sovraccaricate esistenti in una flotta che stava gi\u00e0 cominciando a disegnare. Dopo aver ampliato rapidamente il suo programma di dieselizzazione, il potere del vapore \u00e8 stato lentamente messo a pascolo e il 28 settembre 1959 l'ultimo treno pendolare alimentato a vapore era da Chicago a Downers Grove, segnando la fine delle operazioni di passeggeri a vapore sulla ferrovia. L'ultimo servizio a vapore di ricavo regolare era la CB&amp;Q Subsidiary C&amp;S, che gestiva la locomotiva 641 fino al 1962 per servire la miniera di Climax vicino a Leadville, Colorado (i motori a combustione interna non erano pi\u00f9 efficaci come le locomotive a vapore a causa dell'alta altitudine della miniera).\nLa ferrovia della Burlington era di propriet\u00e0 delle ferrovie Great Northern e Northern Pacific. Gi\u00e0 nel 1960, le tre ferrovie stavano progettando di fondersi in una ferrovia. Uno dei primi nomi per la fusione proposta era \"The Great Northern, Pacific and Burlington lines\".\nPoich\u00e9 la situazione finanziaria delle ferrovie statunitense continu\u00f2 a diminuire negli anni sessanti, la Burlington Railroad si fuse con la Great Northern, Northern Pacific, e la Spokane, Portland and Seattle Railway il 2 marzo 1970 per formare la Burlington Northern Railroad, una fusione una volta sognata dal presidente della Great Northern, James Hill."}
{"id": "1670253", "revid": "1748167", "url": "https://it.wikipedia.org/wiki?curid=1670253", "title": "Moie", "text": "Moie \u00e8 una cittadina sita in provincia di Ancona. \u00c8 situata nella Vallesina (la valle attraversata dal fiume Esino).\nCome molte altre localit\u00e0 delle Marche site in pianura, vicine alle vie di comunicazione stradali e/o ferroviarie, essa ha finito per sorpassare per numero di abitanti ed importanza economica il capoluogo di origine medievale, sito in alto su una collina.\nGeografia fisica.\nCentro contiguo alle frazioni \"Stazione\" del comune di Castelbellino e \"Pozzetto\" del comune di Castelplanio.\nLa cittadina \u00e8 attraversata dal fiume Esino per tutta la sua lunghezza.\n\u00c8 separata a nord dal comune di Montecarotto da una collina, definita dagli abitanti \"Monte Tadd\u00e9\", mentre a nord-ovest confina con la frazione \"Pozzetto\" di Castelplanio. Ad est confina con la frazione di \"Scorcelletti\". A sud-est confina (avendo in comune la strada principale con essa) con la frazione \"Stazione\" del comune di Castelbellino, comune con cui confina per tutto il lato sud del paese, tranne che per la strada che congiunge il comune stesso alla frazione, definita dagli abitanti \"strada Boccolina\", a causa della sua pendenza e del grande numero di curve difficili che la caratterizzano in pericolosit\u00e0. Infine ad ovest confina con il comune di Castelplanio.\nStoria.\nL'Abbazia benedettina e il Castello di Moie.\nNei secoli a ridosso dell'anno Mille sorsero e si svilupparono le prime abbazie benedettine nella Vallesina; i monaci immessi dalla Santa Sede bonificarono infatti la ricca vallata.\nLa prima memoria storica dell'Abbazia di Santa Maria delle Moie (\"Santa Maria Plani Mollearum\") si ha nel 1201, quando il suo abate Guido di Simone \u00e8 indicato presente quale testimone all'atto di sottomissione dei Conti di Moie, dopo che Jesi ne aveva distrutto il castello, ma certamente tale abbazia esisteva gi\u00e0 da tempo, come attesta lo splendido tempio che per i suoi caratteri architettonici e stilistici viene fatto risalire alla seconda met\u00e0 del XII secolo. Gi\u00e0 da allora essa faceva parte delle chiese che offrivano ristoro, ospizio e servizio ospedaliero (\"Domus Hospitales\") ai viandanti e pellegrini (definiti per l'appunto \"Romei\") che si recavano a Roma per devozione.\nL'Abbazia era ubicata in mezzo alla selva detta Santa, al margine della riva sinistra dell'Esino, con la tipica \"moja\" (zona paludosa), da cui il nome dell'abbazia stessa. In quel periodo, unica testimonianza dell'insediamento accentrato sulla valle a sinistra dell'Esino era il \"Castrum Mollearum\", posto presso l'Abbazia Santa Maria, ai piedi della fascia collinare.\nI Signori di Moie erano i fratelli Oradone, Tommaso e Mollario; essi non avevano ceduto pacificamente alle richieste jesine di assicurarsi il controllo della principale arteria valliva, per cui il castello era stato assalito. Il 14 luglio 1201 avvenne l'atto di pacificazione tra le due parti; in esso gli ex-signori di Moje promisero di non ricostruire il castello in cambio di una cospicua somma e di un terreno per costruire le loro residenze a Jesi, fuori dalla porta S. Martino.\nLa distruzione del castello non segn\u00f2 la fine della vita associativa nell'area di Moie: presso l'Abbazia sorse la \"Villa Nova de Moleis\" (legata, come suggerisce il nome, al processo di bonifica e disboscamento della selva circostante).\nAttraverso il catasto Diocesano del XIII secolo possiamo sapere che la popolazione che gravitava intorno a Santa Maria delle Moie si attestava intorno alle 25 famiglie.\nL'Abbazia era, quindi, il centro di aggregazione pi\u00f9 importante, ma era anche molto potente, dato che tra i suoi beni contava circa 430 ettari di terreno, quasi tutti posti nella fertile pianura dell'Esino.\nLe carestie e le epidemie che devastarono l'Europa nel XIV secolo non risparmiarono l'Italia e la zona dell'Esino, che si spopol\u00f2; avanz\u00f2 l'incolto cos\u00ec da essere di nuovo menzionata la vecchia selva dell'abbazia di Moie.\nNel XV secolo i beni dell'Abbazia passarono al capitolo della Cattedrale di Jesi. Il fiume Esino, che divide in due il territorio comunale, oltre a determinare lo sviluppo della vallata, determin\u00f2 anche la nascita della parrocchia di Santa Maria delle Moie.\nQuesta venne istituita il 2 agosto 1600 dal vescovo Marco Agrippa Dandini per soddisfare la richiesta della popolazione del luogo, che spesso non poteva ricevere i sacramenti o assistere alle sacre funzioni per l'impossibilit\u00e0 di attraversare il fiume o per la distanza dai rispettivi castelli.\n1800.\nCol proseguire degli anni la vallata si arricch\u00ec di mulini e di attivit\u00e0 agricole, dalla coltura del riso (che fu poi tolta, essendo causa di malattie mortali, come la malaria) a quella dei foraggi.\nFu solo con l'arrivo dei francesi in Italia tra il Sette e l'Ottocento che venne dato uno scossone anche ai vecchi sistemi di amministrazione dello Stato Pontificio (di cui la Vallesina faceva parte).\nSino al 1800 la vallata ed i suoi mulini annessi furono di propriet\u00e0 del comune di Jesi, e, a livello amministrativo pi\u00f9 in alto, dello Stato Pontificio. Nel 1801 essa pass\u00f2 in propriet\u00e0 alla Reverenda Camera Apostolica (in pratica il Demanio Pontificio) che nel 1824 lo vendette (all'asta) al Marchese Stefano Ludovico Pallavicino, i cui discendenti continuarono a godere della propriet\u00e0 sino al 1916, cio\u00e8 fino alla nota sentenza della Magistratura italiana che dichiar\u00f2 le acque fluenti e scorrenti propriet\u00e0 dello Stato.\nIl \u201cVallato Pallavicino\u201d assolveva al funzionamento dei mulini per l'agricoltura e per l'orticoltura.\nDopo l'annessione del territorio marchigiano al Regno d'Italia, in base al Decreto del 3 gennaio 1861, vennero messi in vendita i beni ecclesiastici, con l'intento di far nascere una nuova classe di coltivatori diretti; invece si determin\u00f2 l'acquisizione di tali beni da parte dei ceti pi\u00f9 abbienti del Regno, che a Maiolati furono rappresentati dal Marchese Domenico Pallavicino da Genova, il quale acquist\u00f2 248 ettari (di cui 183 a Moie).\nA Moie i catasti urbani non registravano edifici oltre la chiesa e la casa parrocchiale fino al 1875, quando vennero censite la casa del Marchese Pallavicino, un edificio comunale usato come scuola e bottega e una casa cantoniera della ferrovia. Solo nel censimento del 1901 si registr\u00f2 l'esistenza di un agglomerato di case tali da formare una frazione o almeno una borgata.\nEsistevano per\u00f2 edifici in campagna utili per riporre gli attrezzi, per ricoverare gli animali, ma anche e soprattutto per farvi abitare il colono che cos\u00ec poteva sorvegliare le coltivazioni. Edifici con una struttura esterna in muratura ed un primo piano sostenuto da assi di legno costituivano il tipo di casa colonica pi\u00f9 diffuso.\nA Moie, per la mancanza di un borgo consistente fino al XX secolo, le famiglie polinucleari costituivano oltre un terzo del totale ed il 60% della popolazione viveva in esse.\nIl quadro della realt\u00e0 sociale \u00e8 dato dallo stato delle anime del 1891, secondo il quale il 40% delle famiglie aveva come capofamiglia un mezzadro ed il 28% ne aveva uno indicato come bracciante, giornaliero o casanolante.\nElemento trainante dello sviluppo viario dopo l'Unit\u00e0 fu la realizzazione della ferrovia lungo tutta la Vallesina. L'inaugurazione della Roma-Ancona avvenne il 29 aprile 1866: per la prima volta il treno percorse la valle tra il mare e la Gola della Rossa. La nuova linea ferroviaria modific\u00f2 profondamente il paesaggio e la sua stessa costruzione fu un avvenimento che scosse quelle quiete contrade. Vi furono anche riflessi economici innovativi: diversi lavoratori locali vi trovarono occupazione, si aprirono attivit\u00e0 di tipo ristorativo e commerciale, si produssero anche i primi insediamenti \u201curbani\u201d lungo la Strada Clementina (cos\u00ec chiamata tuttora dal 1733).\n1900.\nCertamente lo sviluppo di Moie \u00e8 relazionato direttamente con la nascita della ferrovia, nonch\u00e9 con l'antica Strada Clementina, la cui importanza, contrariamente alle previsioni, non diminu\u00ec per la concorrenza del treno, ma crebbe impetuosamente nel corso del Novecento con lo sviluppo dell'industria e del traffico automobilistico. \nCrescendo le richieste di terreno per costruire, emerse la necessit\u00e0 di reperimento di nuove aree edificabili e di un piano regolatore. Questo, redatto nel 1907, previde insediamenti abitativi sui terreni del Marchese Pallavicino.\nDopo alcune vicissitudini prettamente burocratiche, si ebbe la nascita, intorno al 1910, del primo nucleo abitativo di Moie, tuttora esistente e chiamato popolarmente \u201cLe Casette\u201d.\nDa l\u00ec in poi si ebbe uno sviluppo sempre costante della citt\u00e0: nuovi lavori, nuovi edifici (scuole, alimentari) destarono la popolazione e si ebbe cos\u00ec la crescita, sia a livello demografico che geografico, di Moie. \nIl secondo dopoguerra.\nLa crescita fu esponenziale dopo i due dopoguerra, con la nascita di farmacie, piazze, il mercato settimanale (istituito il 14 aprile del 1946), la nuova scuola e il cinema; man mano quella che era una valle paludosa fu ribonificata non tanto a livello naturale, quanto con l'arrivo di nuovi abitanti, che tuttora determinano una continua crescita della cittadina, che si \u00e8 arricchita di nuove strutture sportive e culturali.\nCultura.\nPolo culturale \"eFFeMMe23\".\nL'edificio ottocentesco dell'ex-fabbrica \"La Fornace\", a forma ellittica e di notevoli dimensioni (circa 1190 metri quadrati di coperto destinati al pubblico) ospita il polo culturale \"eFFeMMe23\". Il polo \u00e8 stato inaugurato il 1\u00ba dicembre 2007 dopo un intervento di restauro del complesso affidato all'architetto Nazzareno Petrini e iniziato nel 2004 con l'investimento di 3 milioni di euro, interamente a carico del bilancio comunale senza ricorso ad alcuna forma di indebitamento esterno grazie ai proventi della discarica La Cornacchia.\nIl polo culturale comprende vari luoghi di aggregazione come la Biblioteca comunale la Fornace, il Caff\u00e8 letterario, la sala riunioni \"Joyce Lussu\", il Centro documentazione del Gruppo Solidariet\u00e0 (una associazione di volontariato con una ricca biblioteca specializzata nel campo dei servizi sociali), il Binario 9 e \u00be una sala per laboratori e uno spazio mostre collocato nel forno della fornace. \nL'area intorno a questo nuovo centro culturale \u00e8 stata abbellita e migliorata, con l'apertura di nuovi uffici per la societ\u00e0 che controlla i servizi dei cittadini (CIS) e con il ripristino di un boschetto adiacente adibito anche a parco pubblico.\nInfrastrutture e trasporti.\nLa \"Via dei Tesori\" \u00e8 una pista ciclabile, progettata da cooperative moiarole e di Castelbellino, che costeggiando il fiume Esino permette di raggiungere il mare.\nSport.\nCalcio.\nLa squadra di calcio locale \u00e8 il Moie Vallesina A.S.D., che ha sempre militato in campionati dilettantistici di livello regionale. I colori sociali sono il rosso ed il blu."}
{"id": "1670254", "revid": "2184720", "url": "https://it.wikipedia.org/wiki?curid=1670254", "title": "Il giorno dei giorni", "text": " \nIl giorno dei giorni \u00e8 un brano musicale scritto da Luciano Ligabue, primo singolo estratto dall'album \"Nome e cognome\" nel 2005.\nHa raggiunto la posizione numero 35 nella classifica italiana dei singoli durante il 2005. \u00c8 stato frequentemente trasmesso in radio, raggiungendo la posizione numero 1 dell'airplay.\nIl testo.\nRiprende il tema di vivere intensamente e al meglio ogni momento della propria vita, senza sprecare un attimo e, soprattutto, al fianco della persona giusta.\nLa musica.\nMusicalmente, come gi\u00e0 altri brani, \u00e8 preceduto dal un'introduzione tranquilla che prelude ad atmosfere pi\u00f9 rock, con chitarre decisamente distorte, contrapposte ad altre pi\u00f9 oniriche e melodiche. \u00c8 l'unico pezzo dell'album che contiene un assolo di chitarra.\nIl video musicale.\nDiretto da Kal Karman, \u00e8 stato inserito nei DVD \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole.\nPresente anche nei vari DVD del \"Nome e cognome tour 2006\"."}
{"id": "1670258", "revid": "5585", "url": "https://it.wikipedia.org/wiki?curid=1670258", "title": "Frank Latimore", "text": "Biografia.\n\u00c8 conosciuto soprattutto per l'interpretazione del dottor Ed Coleridge nella soap opera televisiva \"I Ryan\". Tra il 1976 e il 1979 prese parte anche alla soap opera \"Sentieri\" (\"Guiding Light\").\nNel 1949 viene chiamato in Italia, per alcune produzioni cinematografiche e vi lavorer\u00e0 per oltre 15 anni, interpretando personaggi come pirati, militari e avventurieri. \nIn alcune pellicole, a inizio carriera, utilizz\u00f2 lo pseudonimo di Frank Kline."}
{"id": "1670260", "revid": "1573940", "url": "https://it.wikipedia.org/wiki?curid=1670260", "title": "Pieve di San Matteo a San Momm\u00e8", "text": "La pieve di San Matteo a San Momm\u00e8 si trova nella frazione di San Momm\u00e8 presso Pistoia, nella piazza principale del paese.\nStoria.\nL'origine del borgo si fa risalire ad un castello denominato San Mamma, santo dell'Oriente cristiano, al cui interno sorgeva una cappelletta dedicata alla Vergine Maria, dipendente dalla pieve di Saturnana. Essa fu nel secolo XIII sostituita da una chiesa vera e propria con titolo di pieve che nella prima met\u00e0 del Settecento una serie di pievani della famiglia Morelli ristrutturarono e dotarono dell'ampio porticato esterno.\nIl primo corpo dell'edificio era di piccole dimensioni, dalle tracce murarie infatti si nota che la prima chiesetta misura circa 7 m di lunghezza. I suoi muri furono costruiti con grosse bozze di pietra e, come si pu\u00f2 vedere ancora oggi, era assai bassa e sicuramente non coperta a volta e tutto il complesso prendeva luce da tre lunette.\nDall'anno 1665 ci sono dati sicuri circa le successive opere murarie effettuate nell'edificio. Anteriormente a questa data la struttura esistente viene allungata di altri 3,50 m ed \u00e8 sicuramente di quel tempo l'affresco raffigurante la \"Vergine col Bambino tra i Santi\". Nel 1666 il parroco Giuliano Morelli eresse l'altare in marmo policromo sacrificando, tuttavia, parte dell'affresco coprendone alcune parti.\nNel 1692 lo stesso parroco, e poi il suo successore Giovanni Morelli, fecero erigere l'altare marmoreo laterale destro in seguito ad un ulteriore allungamento ed innalzamento del vano della chiesa dove, nel frattempo, furono costruiti tre vani adibiti a sepolcreto, coperti con una volta a botte e sovrastati da una corsia in pietra. Il pulpito in marmo risale al 1695, collocato sul lato sinistro sopra la porta laterale, sacrificando per\u00f2 la lunetta sovrastante. L'anno successivo fu costruita la balaustra e dei due gradini in marmo.\nNel 1702 fu eretto l'altare marmoreo sinistro e collocati nelle pareti del presbiterio i due tabernacoli in marmo; nel 1706 vennero costruiti anche l'altare maggiore. Al 1709 risalgono i pilastri, le colonne ed il cornicione perimetrale in pietra e, successivamente, le arcate in pietra e la volta a botte sovrastante l'altare maggiore.\nIl portale centrale in pietra fu costruito nel 1719, mentre le cornici dei confessionali, anch'esse in pietra, sono del 1720.\nNegli anni 1717 e 1724 Giovanni Morelli sistem\u00f2 due pancali in legno ai lati del presbiterio e nel 1741 fece costruire il portico (che prima della costruzione della cappella della Visitazione cingeva l'intero perimetro esterno della pieve), con arcate a sesto ribassato sostenute da colonne in pietra e volte a crociera.\nInterno.\nAll'interno della pieve si nota una tela di scuola bolognese della fine del '600, raffigurante il \"Martirio dell'apostolo Matteo\". Questo dipinto viene posto dal parroco Giuliano Morelli sopra l'altare maggiore, ma nel 1966 viene rimosso per riscoprire l'affresco (non datato) e fu collocato sull'altare di sinistra.\nSopra l'altare di destra si trova una tela raffigurante alcuni santi ed un quadro della \"Vergine\".\nA sinistra dell'interno della facciata \u00e8 inserito una fonte battesimale in pietra con coprifonte in legno ed un affresco raffigurante il \"Battista\", il tutto risalente al 1700. Nell'adiacente sagrestia soffittata in legno \u00e8 visibile un bel banco settecentesco a muro ed un lavabo in pietra dello stesso periodo.\nDell'anno 1994 \u00e8 il bassorilievo policromo della \"Passione di san Mamante\", realizzato dell'artista pistoiese Vanni Melani, collocato sulla parte interna sinistra dell'ingresso della pieve.\nCappella della Visitazione.\nNell'archivio parrocchiale non si trova menzione della data esatta della sua costruzione, ma \u00e8 sicuramente verso la fine del '700 che venne sacrificato il lato sinistro del portico della pieve di San Matteo ed in sua vece, fu eretta, la cappella.\nL'interno dell'oratorio \u00e8 semplice e spoglio. Il soffitto \u00e8 a volta a crociera divisa in tre campate. Il pavimento \u00e8 in cotto grezzo tagliato da una fascia laterale in pietra, costruito su tre ampi vani che fungevano da sepolcreto soprattutto per i meno abbienti.\nL'altare si erge su due gradini di pietra e il postergale, accessorio ecclesiale di forma rinascimentale in stucco istoriato, sorregge una tela di ignoto (presumibilmente risalente al 1700) che raffigura la \"Vergine col Bambino tra santi\". Sulla parte sinistra del presbiterio sono incassati due piccoli tabernacoli in pietra del 1730.\nUna piccola tela di ignoto toscano del XVII secolo, raffigurante la \"Visitazione\", pende dalla parete destra della piccola navata. Dal 1979 sul lato sinistro del piccolo presbiterio \u00e8 collocato l'ambone dedicato a papa Giovanni Paolo II, opera in cotto e pietra serena dello scultore Vanni Melani. Risale al 1978 il \"Cristo Patiens della Montagna\" opera scultorea in cotto dello stesso artista, che si trova sul lato destro.\nCampanile.\nNon avendo notizie certe circa la data della costruzione del campanile, si presume da notizie d'archivio, che la data di edificazione risalga al finire del 1600.\n\u00c8 una salda costruzione in pietra dai muri massicci, ma di snella forma quadrangolare, con un perimetro di base di 18 m ed un'altezza di 23,70 m.\nNella cella campanaria sono alloggiate due grosse campane datate anno 1812. L'esistenza di un capitello in pietra sporgente dallo stipite di uno dei finestroni, denuncia la presenza, in tempi antichi, di una terza campana di piccole dimensioni usata per indicare l'Angelus o l'Ave Maria.\nLa cella campanaria prende luce da quattro ampi finestroni con archi in cotto a tutto sesto ed \u00e8 dotata di un orologio a movimento elettrico che oggi sostituisce il vecchio orologio meccanico, manufatto toscano costruito completamente in ferro battuto del XVIII secolo, che \u00e8 ancora ben visibile in una bacheca collocata nella Cappella della Visitazione adiacente alla chiesa.\nNell'agosto del 1928 fu fatta rifondere la campana maggiore lesionata da un fulmine. Il costo del lavoro, sostenuto dalla Pro-Loco di allora, ammont\u00f2 a 4.192 Lire: il cortile del Cocchi fu il centro di raccolta del bronzo e del rame destinato alla riparazione della settecentesca campana e le donne di San Momm\u00e8 offrirono oro ed argento (bracciali, anelli e monete), perch\u00e9 il suono fosse pi\u00f9 limpido.\nOrgano.\nL'organo che si trova nella chiesa \u00e8 un Agati-Tronci, risalente alla fine del XIX secolo con 56 tasti manuali, 16 tasti alla pedaliera, 16 registri ed una serie di altri accessori.\nLo strumento presenta tutte le caratteristiche dell'epoca e richiama come tipologia ed impostazione fonica quello di Corsanico (Lucca) ma, mentre quest'ultimo \u00e8 molto pi\u00f9 grande e presenta materiale proveniente da organi precedenti, questo strumento \u00e8 straordinariamente unitario, opera di un'unica mano e testimonia l'alto livello qualitativo dell'arte organaria pistoiese.\nQuesto organo sostitu\u00ec, non sappiamo precisamente quando, un organo di Filippo (II) Tronci, inaugurato nel 1823, di cui si d\u00e0 notizia nella \"Gazzetta di Firenze\" del 22 novembre e che, dalla breve descrizione ivi pubblicata, appare come uno strumento molto diverso da quello attuale e, soprattutto, assai pi\u00f9 grande, dotato di ben 30 registri.\nL'organo odierno fu rimosso nel 1967 dalla parete di controfacciata per evitarne il crollo, date le precarie condizioni di una delle mensole lignee che sostenevano la cantoria. Negli anni sessanta molti organi posti sulle pareti di controfacciata delle chiese hanno subito lo stesso destino, per permettere alla navata di prendere luce dalla finestra che in genere era stata occlusa dallo strumento. A San Momm\u00e8 la decisione assunta per pi\u00f9 onorevoli ragioni, ha purtroppo portato alla definitiva distruzione della cantoria, ma ha salvato l'organo, anche se la nuova collocazione, sulla parete opposta, nel vano destinato al coro dietro l'altare maggiore, ne mortificava la resa sonora e lo ha reso a lungo inservibile.\nA partire dal 1996 \u00e8 iniziato il restauro dello strumento e, contestualmente, della nuova cantoria, realizzata anch'essa in legno per accogliere di nuovo l'organo nella sua sede originaria.\nLa cassa, anch'essa fortunatamente integra, di legno verniciato bianco e con decorazioni dorate, \u00e8 di semplice forma quadrangolare, con il fronte, da cui si affacciano le canne, scandito da quattro lesene con capitelli dorati; fogliami intagliati e dorati raccordano gli angoli in alto tra le lesene e alcuni fregi dorati sono dipinti nella parte inferiore del fronte ove si apre il vano destinato all'organista; la cassa \u00e8 stata interamente restaurata dagli abitanti del luogo con un lavoro paziente e certosino."}
{"id": "1670264", "revid": "944090", "url": "https://it.wikipedia.org/wiki?curid=1670264", "title": "Riflettori radar", "text": "Il riflettore radar (anche noto con il termine inglese \"corner reflector\") \u00e8 uno strumento passivo costituito da lastre metalliche che, tramite il particolare orientamento dato alle pareti che lo compongono, riesce a riflettere con eccezionale efficacia le onde radar. Questo fa risultare sullo schermo una eco ben visibile, che pu\u00f2 essere associata ad un oggetto esistente, per meglio evidenziare la sua presenza in area, oppure pu\u00f2 simulare la presenza di un oggetto inesistente, diventando uno strumento di disturbo ed inganno. \nIl suo uso \u00e8 prezioso per le imbarcazioni da diporto per evitare collisioni con altre unit\u00e0, in quanto la loro piccola dimensione e la loro scarsa riflettenza radar le rendono poco visibili; i materiali delle quali sono costituite, come vetroresina o legno, infatti, hanno una elevata assorbenza delle onde radio, conferendo in questo caso delle indesiderate capacit\u00e0 stealth.\nLe sue dimensioni sono ridotte e l'installazione molto facile il che, unito alla bassa tecnologia necessaria alla sua creazione e messa in opera, ne fa un perfetto strumento a basso costo in uno scenario di guerra elettronica.\nQuesti riflettori vengono anche adoperati per calibrare alcuni satelliti per telerilevamento, specie i satelliti radar ad apertura sintetica."}
{"id": "1670266", "revid": "61051", "url": "https://it.wikipedia.org/wiki?curid=1670266", "title": "Miridae", "text": " \nI Miridi (Miridae ) sono una vasta famiglia di piccoli insetti Cimicomorfi appartenenti all'ordine dei Rincoti, sottordine Eterotteri.\nGeneralit\u00e0.\nI Miridi costituiscono il pi\u00f9 grande raggruppamento sistematico nell'ambito degli Eterotteri, con oltre 1300 generi e 9.800 specie (, 1995), ma, a causa delle ancora limitate conoscenze relative all'entomofauna asiatica e australiana, si stima che il numero di specie complessivo sarebbe dell'ordine di 20.000 ( &amp; , 1988). La famiglia \u00e8 rappresentata in tutti i continenti della Terra e diverse specie sono cosmopolite.\nMalgrado siano poco appariscenti rispetto ad altri Eterotteri, di cui sono pi\u00f9 familiari le livree (ad esempio i Pentatomidi e diversi Rincoti acquatici), i Miridi sono in realt\u00e0 gli insetti pi\u00f9 rappresentativi del sottordine. Per la maggior parte si tratta di specie a regime dietetico fitofago, ma non mancano comunque specie zoofaghe, alcune impiegate anche in lotta biologica per l'attivit\u00e0 predatoria, e specie a regime dietetico misto.\nMorfologia.\nI Miridi presentano una sostanziale uniformit\u00e0 morfologica, con alcuni caratteri che si ripetono in modo costante in tutta la famiglia. Il corpo ha un esoscheletro delicato, la forma \u00e8 oblunga o ellittica, di dimensioni da medio piccole a medie, con una lunghezza che va da minimi di 2-4 mm a massimi di 10\u201311\u00a0mm. La pigmentazione \u00e8 spesso uniforme, con tonalit\u00e0 fra il verde ed il giallastro, ma non mancano specie con livree pi\u00f9 vivaci.\nIl capo \u00e8 privo di ocelli, ad eccezione degli Isometopini, e porta due occhi composti relativamente grandi e vistosamente sporgenti. Le antenne sono molto pi\u00f9 lunghe del capo, composte da 5 articoli, di cui i due prossimali molto brevi e poco mobili, gli altri piuttosto lunghi e mobili. L'apparato boccale ha un rostro composto da 4 segmenti. L'inserzione delle appendici boccali \u00e8 nettamente separata dal torace da una subregione ventrale del capo, sclerificata, detta \"gola\".\nIl torace mostra un pronoto pronunciato, di forma trapezia, e uno scutello in genere non troppo sviluppato. Come nella generalit\u00e0 dei Cimicomorfi, i Miridi sono provvisti della ghiandola odorifera metatoracica, il cui dotto efferente \u00e8 variamente posizionato.\nLe ali sono in genere ben sviluppate, ma sono frequenti anche le forme meiottere, dall'atterismo al brachitterismo. La morfologia alare \u00e8 piuttosto uniforme: le emielitre hanno la parte sclerificata suddivisa in due aree: quella adiacente al margine posteriore \u00e8 detta \"clavo\", quella adiacente al margine costale, pi\u00f9 larga, \u00e8 detta \"corio\". Una sutura trasversale distingue, nella porzione sclerificata, una terza area distale di forma triangolare, detta \"cuneo\". La presenza del clavo e del corio \u00e8 una caratteristica comune a tutti gli Eterotteri, mentre l'evidenziazione del cuneo \u00e8 un carattere tipico dei Miroidei (famiglie dei Miridi e dei Microfisidi) presente solo in poche altre famiglie di Cimicomorfi (es. Antocoridi e Nabidi). La parte distale membranosa mostra una nervatura che con il suo decorso semicircolare e l'eventuale ramificazione, circoscrive una o, pi\u00f9 frequentemente, due cellule.\nLe zampe sono esili e pi\u00f9 o meno allungate, quelle posteriori talvolta di tipo saltatorio, con i femori ingrossati. I trocanteri sono apparentemente divisi in due segmenti. I tarsi sono composti da tre articoli; pretarso terminante con due unghie simmetriche e in genere privo di pulvilli. Una peculiarit\u00e0 morfologica dei Miridi, unica nell'ambito degli Eterotteri, \u00e8 la presenza, sui femori delle zampe mesotoraciche e metatoraciche, di particolari setole, dette \"tricobotri\". La struttura e la distribuzione dei tricobotri sono elementi morfologici importanti per la determinazione sistematica all'ambito della famiglia. Altro elemento utile per la determinazione \u00e8 la morfologia del pretarso.\nNell'addome gli elementi morfologici di maggiore interesse sono le armature genitali, utili per la determinazione sistematica. In generale, i maschi hanno gonapofisi asimmetriche, carattere ricorrente anche in altri Cimicomorfi. Le femmine hanno un ovopositore le cui valve permettono la deposizione delle uova all'interno dei tessuti vegetali. Alla base del primo paio di valve il tegumento pu\u00f2 formare particolari ornamenti sclerotizzati che prendono il nome di \"strutture K\".\nBiologia.\nLa biologia dei Miridi \u00e8 determinata in particolare dalla loro alimentazione. La maggior parte delle specie, come si \u00e8 detto in precedenza, ha un regime dietetico fitofago; le altre sono zoofaghe, predatrici di Artropodi o di uova, oppure hanno un regime dietetico misto, passando dalla zoofagia alla fitofagia e viceversa, secondo le disponibilit\u00e0; infine si riscontrano anche specie mirmecofile ed altre micetofaghe, di cui si hanno poche conoscenze in merito alla biologia.\nNella maggior parte delle specie fitomize, in particolare nelle zone temperate, il ciclo biologico si svolge con una sola generazione l'anno oppure con 1-2 generazioni, con svernamento allo stadio di uovo. Queste specie sono in genere polifaghe e associate a piante erbacee, prevalentemente alla fase fenologica di accrescimento o di fioritura, tuttavia si riscontrano anche forme che hanno una maggiore specificit\u00e0 e sono infeudate a piante legnose.\nLe specie predatrici si nutrono di uova e piccoli Artropodi fitofagi o fitomizi provvisti di un esoscheletro non robusto. I Miridi predatori sono perci\u00f2 associati prevalentemente ad Acari e Rincoti Omotteri, generalmente appartenenti ai raggruppamenti delle Psille, degli Aleurodidi e degli Afidi. In generale, fra i predatori si rileva una sostanziale oligofagia, perci\u00f2 il loro ciclo biologico \u00e8 in relazione con quello delle proprie vittime. In queste specie possono riscontrarsi anche due o pi\u00f9 generazioni l'anno, soprattutto nel caso di Miridi che possono passare da un regime zoofago ad uno fitofago o viceversa.\nLa specificit\u00e0 dell'associazione dei Miridi a determinati vegetali segue modelli differenti. Fra i predatori si pu\u00f2 riscontrare quando sia il predatore sia la vittima sono monofaghe o oligofaghe. Ad esempio, lo \"Stethoconus cyrtopeltis\" \u00e8 un predatore specifico del Tingide \"Stephanitis pyri\" e, data la sostanziale monofagia della preda, il Miride si ritrova inevitabilmente associato al melo e al pero. Gli studi delle relazioni dei Miridi con i vegetali hanno comunque messo in evidenza che differenti linee evolutive della famiglia si sono in generale sviluppate preferibilmente su determinati gruppi sistematici di vegetali escludendone altri.\nLe uova sono deposte entro incisioni superficiali praticate con l'ovopositore nei tessuti dei vegetali e, spesso, nei tutori di sostegno. Questo aspetto \u00e8 di un certo interesse nella lotta contro i Miridi dannosi alle piante, in quanto la letteratura consiglia fra i metodi il trattamento invernale contro le uova mediante disinfestazione dei pali di sostegno.\nDanni.\nI danni provocati dai Miridi vanno messi in relazione con gli organi attaccati. Molti Miridi attaccano infatti organi in attiva crescita, come tessuti meristematici, giovani foglie, fiori, frutticini e semi. A seguito degli attacchi pi\u00f9 o meno intensi, si verificano danni piuttosto gravi e con una sintomatologia generica, come l'intristimento o il disseccamento delle parti attaccate, l'aborto dei fiori, la comparsa di decolorazioni e necrosi pi\u00f9 o meno diffuse sulle foglie e sui frutti.\nLa natura dei danni risiede in due differenti meccanismi: da un lato la sottrazione diretta della linfa e dei succhi cellulari, da un altro l'alterazione dei tessuti in corrispondenza delle punture, causata dall'immissione della saliva. Quest'ultimo aspetto si manifesta in particolare sui frutti in accrescimento, in quanto in corrispondenza delle punture si formano delle depressioni, a causa dell'arresto della crescita, e delle suberificazioni a causa della lignificazione. Un danno particolare \u00e8 causato dalla specie \"Calocoris biclavatus\" sulle pere, in quanto le punture aumentano l'incidenza della cosiddetta \"pietrosit\u00e0\" o \"litiasi\".\nFra i fattori di danno va citata anche la possibile trasmissione di virosi da parte di alcuni Miridi. Questo comportamento, pi\u00f9 frequente fra i Rincoti Omotteri (es. Afidi e Cicaline), \u00e8 stato riscontrato ad esempio in specie di \"Lygus\", che si sono rivelati possibili vettori, ad esempio, del virus del Mosaico della Patata.\nUtilit\u00e0.\nL'utilit\u00e0 dei Miridi va naturalmente attribuita alle specie occasionalmente o sistematicamente zoofaghe che attaccano gli Artropodi dannosi. Come si \u00e8 detto in precedenza, l'azione si rivolge in particolare su fitofagi e fitomizi generalmente poco mobili e dal tegumento poco consistente. Organismi con queste caratteristiche si annoverano in genere fra gli Acari e fra diversi Omotteri, tuttavia possono essere interessati secondariamente anche altri Artropodi, come ad esempio le uova e gli stadi preimmaginali dei Tripidi e dei Microlepidotteri.\nIn generale, tutti i Miridi predatori si possono considerare utili come organismi ausiliari nella lotta integrata in quanto fanno parte dei fattori naturali di controllo di diversi Acari e insetti fitofagi. Le specie predatrici si annoverano principalmente nella sottofamiglia Deraeocorinae, ma diverse specie sono comprese anche nelle sottofamiglie Mirinae, Orthotylinae e Phylinae.\nNegli agrosistemi condotti con la lotta integrata oppure con la lotta biologica basata sul metodo protettivo, la possibilit\u00e0 che i Miridi predatori a regime dietetico misto si rivelino dannosi alle colture agrarie \u00e8 un evento virtualmente impossibile: l'azione di danno da parte di questi insetti si riscontra in generale con la concomitanza dei seguenti contesti:\nIn condizioni naturali la popolazione dei Miridi predatori non raggiunge livelli di concentrazione tali da rivelarsi preoccupanti, ma \u00e8 sostanzialmente legata alle dinamiche dei rapporti preda-predatore. Inoltre, l'occasionale fitofagia di questi insetti si riversa in parte anche sulla vegetazione spontanea che inevitabilmente \u00e8 associata ad un agrosistema. Contesti pi\u00f9 favorevoli ad un incremento della fitofagia si possono invece verificare in agrosistemi particolari come le coltivazioni in serra e con il ricorso alla lotta biologica con il metodo inondativo, perci\u00f2 questo aspetto \u00e8 stato oggetto di studio nel corso degli anni ottanta e, pi\u00f9 intensamente, degli anni novanta.\nDiverse sono le specie studiate per una possibile applicazione nel campo della lotta biologica. In Europa le specie europee che si sono rivelate di maggiore interesse, fra gli anni ottanta e novanta, sono \"Macrolophus caliginosus\", \"Dicyphus errans\" e \"Cyrtopeltis tenuis\". In Spagna, inoltre, molte ricerche si sono concentrate sulla specie \"Dicyphus tamaninii\", rivelatasi molto attiva, in condizioni naturali, contro gli Aleurodidi e la \"Frankliniella occidentalis\" (Thysanoptera: Thripidae) sulle ortive. Gli anglosassoni si sono invece orientati, oltre che su Macrolophus caliginosus, in particolare su \"Dicyphus hesperus\".\nLe varie specie hanno comportamenti differenti e impatti diversi sulle colture, in relazione a quanto detto in precedenza e ad una certa preferenza mostrata dalle singole specie verso i vegetali. In generale, l'impiego dei Miridi in coltura protetta pu\u00f2 causare i seguenti danni:\nLe ricerche condotte in Europa e in Nordafrica hanno portato alla conclusione che i danni provocati dalla fitofagia secondaria dei Miridi predatori sono in termini statistico-probabilistici poco significativi, a fronte dei benefici che invece possono derivare dalla predazione. Solo per il \"Cyrtopeltis tenuis\" \u00e8 stata riscontrata una maggiore incidenza della fitofagia secondaria a causa del maggiore impatto degli attacchi di questo Miride sul pomodoro, anche se tali danni si riscontrano sempre a seguito del passaggio alla fitofagia in assenza della preda.\nAttualmente, le specie che trovano impiego nelle biofabbriche e messe in commercio sono riassunte nella seguente tabella (Diverse fonti citate fanno riferimento a contenuti pubblicati nei siti commerciali delle Case produttrici).\nL'impiego dei Miridi in coltura protetta trova giustificazione nella maggiore efficacia quando le condizioni ambientali sono sfavorevoli ai lanci dell'\"Encarsia formosa\". Il controllo biologico degli Aleurodidi con l'impiego del parassitoide si rivela efficace se la temperatura nella serra si mantiene su valori dell'ordine di 18-24\u00a0\u00b0C. Tali condizioni si realizzano facilmente nel Nord Italia e nel Centro Europa, dove il riscaldamento si pratica sistematicamente a causa dei rigori del clima invernale. Nell'Italia meridionale, la serricoltura si pratica con regimi termici pi\u00f9 instabili, spesso in serra fredda e con marcate escursioni termiche giornaliere anche in pieno inverno. Ne consegue che, in autunno e in primavera precoce, le condizioni ambientali dentro la serra possono favorire gli Aleurodidi e, per contro, sfavorire l'Encarsia. In queste condizioni, l'esperienza maturata in oltre un decennio, ha messo in evidenza una maggiore efficacia dei Miridi predatori nel controllo biologico del pomodoro durante i mesi freddi. Un altro motivo a favore dell'impiego dei Miridi \u00e8 la versatilit\u00e0 di questi predatori rispetto ai parassitoidi: la monofagia offre vantaggi sotto certi aspetti ma rende inefficaci gli interventi precoci e la persistenza del parassitoide con bassi livelli d'infestazione; i Miridi, invece, sono in grado di riversarsi su prede alternative o, al limite, di ricorrere alla fitofagia in caso di bassa densit\u00e0 dell'Aleurodide.\nSistematica.\nCome si \u00e8 detto in precedenza, la famiglia annovera un elevato numero di specie molte delle quali ancora sconosciute, distribuite in oltre 1300 generi. L'albero tassonomico si delinea con la suddivisione nelle seguenti sette sottofamiglie:"}
{"id": "1670269", "revid": "1702319", "url": "https://it.wikipedia.org/wiki?curid=1670269", "title": "Ronche", "text": " \nRonche \u00e8 una piccola frazione del comune di Sacile. \u00c8 collocata a circa 14\u00a0km ad ovest di Pordenone e circa 19\u00a0km a est di Conegliano Veneto.\nStoria.\nDal XIV secolo fino al 1957 ha ospitato una fornace per la produzione di mattoni in laterizio delle dimensioni di un vero stabilimento industriale.\nLuoghi d'interesse.\nChiesa del Santissimo Redentore, costruita per volere della famiglia Bertoja. Consacrata al culto nel 1913.\nEconomia.\nNella localit\u00e0 ha sede la Fazioli, nota azienda produttrice di pianoforti. A seguito di una recente ristrutturazione dei locali aziendali, \u00e8 stata allestita una sala concerti che dal 2005 ospita una rassegna concertistica nella quale si esibiscono artisti di livello nazionale e internazionale."}
{"id": "1670270", "revid": "1573940", "url": "https://it.wikipedia.org/wiki?curid=1670270", "title": "Oratorio della Madonna dell'Umilt\u00e0 a Pupigliana", "text": "L'oratorio della Madonna dell'Umilt\u00e0 a Pupigliana si trova in una frazione di Pistoia.\nNell'oratorio si apprezzano i due ricchi altari lignei intagliati e dorati con timpano sorretto da colonne tortili e l'affresco cinquecentesco con l'effigie della Vergine, intorno al quale si \u00e8 sviluppato il culto locale ed \u00e8 nato il luogo di preghiera."}
{"id": "1670279", "revid": "1812137", "url": "https://it.wikipedia.org/wiki?curid=1670279", "title": "Monumento classificato", "text": "Un \"Listed building\", ovvero un Monumento classificato, nel Regno Unito, \u00e8 un'opera artistica riconosciuta e protetta per il suo aspetto storico, architetturale o culturale eccezionale. \nUn \"Listed Building\" (in seguito nominato \u00abMonumento classificato\u00bb) non pu\u00f2 essere demolito, n\u00e9 pu\u00f2 essere ingrandito o alterato senza un permesso speciale degli enti locali competenti in materia di urbanistica (che dipendono da Enti Nazionali, a cui si riferiscono per prendere le loro decisioni). I proprietari di costruzioni classificate, in alcune circostanze, sono obbligati a mantenere o riparare l'edificio, e rischiano una condanna penale se non lo fanno o se procedono a rinnovamenti e lavori diversi senza espressa autorizzazione. A causa di queste costrizioni per un luogo protetto, la legge autorizza i proprietari ad opporsi al fatto che il loro bene venga classificato.\nBench\u00e9 la maggior parte dei monumenti che appaiono nell'elenco dei monumenti classificati siano ponti, edifici, sculture e pietre miliari, strutture molto vecchie (Stonehenge ad esempio) non possono appartenervi, ma sono protette da altre leggi (Ancient Monuments and Archaeological Areas Act 1979 e National Heritage Act 1983) e classificate come Scheduled Ancient Monuments. Nello stesso modo, anche i paesaggi, i parchi, le foreste sono protetti, ma da altra normativa.\nUna differenza nella classificazione secondo i paesi del Regno Unito.\nInghilterra e Galles.\nIn Inghilterra e in Galles, la norma che disciplina la protezione dei monumenti \u00e8 la Progettazione (Listed Buildings and Conservation Areas) Legge del 1990. L'English Heritage, \u00e8 incaricato di dirigere questa classificazione, e dipende dal Department for Culture, Media &amp; Sport (ministero della cultura, dei mass media e dello sport) per l'Inghilterra e Cadw per il Galles. I monumenti classificati riguardanti lo stato di rovina, sono classificati sul registro delle costruzioni a rischio dall'English Heritage.\nLa classificazione \u00e8 realizzata come segue, da ordine decrescente di \"importanza\" e di difficolt\u00e0 ad ottenere un'autorizzazione di lavori:\nNel maggio 2003, c'erano approssimativamente 442.000 costruzioni classificate, di cui 418.000 (94,5%) Grade II, 18\u00a0000 (4,1%) Grade II* e 6 000 (1,4%) Grade I. Attualmente, il numero globale di costruzioni classificate sarebbe di 500 000.\nLa politica generale del governo, in materia di protezione di costruzioni importanti, \u00e8 di classificare tutti i monumenti precedenti al 1700 e la maggior parte dei monumenti del periodo 1700-1840. La selezione \u00e8 molto pi\u00f9 rigorosa per l'era vittoriana nel XX secolo; nondimeno, per marcare il centenario della prima guerra mondiale, il governo ha deciso di classificare la maggior parte degli molti monumenti di questo conflitto. Monumenti con meno di 30 anni sono di rado classificati e invece quelli con meno di dieci anni non lo sono mai.\nBench\u00e9 una classificazione possa essere ottenuta nei confronti particolari di una parte soltanto di una costruzione, una volta attribuita la classificazione, verr\u00e0 a proteggere l'integrit\u00e0 di tutto l'edificio.\nIl declassamento \u00e8 teoricamente possibile, bench\u00e9 di solito sia raro. Tuttavia, esistono casi, come quello della \"North Corporation Primary School\" a Liverpool, che fu declassata il 30 novembre 2001.\nIrlanda del Nord.\nIn Irlanda del Nord, i monumenti classificati sono diretti dall\"'Environment and Heritage Service\", secondo i poteri che gli sono stati attribuiti dall'articolo 42 della legge sull'urbanismo del 1991 (Ordine di Pianificazione del 1991).\nLa classificazione \u00e8 realizzata come segue:\nScozia.\nIn Scozia, una legislazione simile viene applicata: la Town and Country Planning (Listed Buildings and Conservation Areas) (Scozia) Legge del 1997.\nIn coordinamento con altre autorit\u00e0 qualificate in materia d'urbanismo, il Governo ed il Parlamento scozzese, sono responsabili per quanto riguarda la preservazione e la protezione delle costruzioni del paese. L'Historic Scotland, l'agenzia scozzese dei monumenti storici, ha lo scopo di salvaguardare l'eredit\u00e0 della nazione scozzese e favorire la sua comprensione e la sua salvaguardia.\nLo schema di classificazione delle costruzioni \u00e8 in gran parte simile ai suoi equivalenti degli altri paesi del Regno Unito:\nCollegamenti esterni.\n www.imagesofengland.org.uk Questo progetto ha lo scopo di ottenere fotografie di ciascuno delle \"Listed building \"del Regno Unito, per distribuirle liberamente su Internet."}
{"id": "1670280", "revid": "1920545", "url": "https://it.wikipedia.org/wiki?curid=1670280", "title": "Stazione meteorologica di Macerata", "text": "La stazione meteorologica di Macerata \u00e8 la stazione meteorologica di riferimento per il Servizio meteorologico dell'Aeronautica Militare e per l'Organizzazione meteorologica mondiale relativa alla citt\u00e0 di Macerata.\nCoordinate geografiche.\nLa stazione meteorologica si trova nell'Italia centrale, nelle Marche, in provincia di Macerata, nel comune di Macerata, a 342 metri s.l.m..\nDati climatologici 1951-1980.\nIn base alla media trentennale 1951-1980, non dissimile dalla media di riferimento climatico 1961-1990 dell'Organizzazione meteorologica mondiale ed effettivamente elaborata tra il 1953 e il 1975 (anno della sua dismissione), la temperatura media del mese pi\u00f9 freddo, gennaio, si attesta a +4,9\u00a0\u00b0C; quella del mese pi\u00f9 caldo, luglio, \u00e8 di +23,6\u00a0\u00b0C.\nLe precipitazioni medie annue fanno registrare il valore di 705 mm e sono distribuite mediamente in 96 giorni di pioggia, con minimi relativi in inverno ed estate, picco massimo in autunno e massimo secondario in primavera, pur essendo distribuite piuttosto regolarmente nel corso dell'anno.\nL'eliofania assoluta media annua fa registrare il valore di 6,1 ore giornaliere, con minimo di 3,2 ore giornaliere a dicembre e a gennaio e massimo di 10,1 ore giornaliere a luglio; il vento presenta una velocit\u00e0 media annua di 4,2 m/s, con prevalenza di maestrale tra gennaio ed aprile, a luglio, ad agosto e tra ottobre e dicembre, prevalenza di scirocco a maggio e a settembre, prevalenza di levante a giugno.."}
{"id": "1670285", "revid": "729019", "url": "https://it.wikipedia.org/wiki?curid=1670285", "title": "Chicago, Rock Island and Pacific Railroad", "text": "La Chicago, Rock Island and Pacific Railroad (CRI&amp;P RW, a volte chiamata \"Chicago, Rock Island and Pacific Railway\") (marchi di segnaletica CRIP, RI, ROCK) era una ferrovia di classe I negli Stati Uniti. Era anche conosciuta come Rock Island Line, o, nei suoi ultimi anni, The Rock.\nAlla fine del 1970, gestiva miglia di strada su miglia di binari; nello stesso anno registrava milioni di tonnellate di miglia di fatturato e 118 milioni di miglia passeggeri. (Questi totali possono includere o meno la ex Burlington-Rock Island Railroad.)\nIl brano musicale \"Rock Island Line\", apparso sotto forma di spiritual alla fine degli anni 1920, registrato per la prima volta nel 1934, fu ispirato dalla ferrovia.\nStoria.\nFondazione.\nIl suo predecessore, la Rock Island and La Salle Railroad Company, fu fondata nell'Illinois il 27 febbraio 1847 e un atto costitutivo modificato fu approvato il 7 febbraio 1851, come Chicago and Rock Island Railroad. La costruzione inizi\u00f2 il 1\u00ba ottobre 1851 a Chicago, e il primo treno fu operato il 10 ottobre 1852, tra Chicago e Joliet. La costruzione continu\u00f2 attraverso La Salle, e Rock Island fu raggiunta il 22 febbraio 1854, diventando la prima ferrovia a collegare Chicago con il fiume Mississippi.\nNell'Iowa, i fondatori della C&amp;RI crearono (il 5 febbraio 1853) la Mississippi and Missouri Railroad Company (M&amp;M), per collegare Davenport a Council Bluffs, e il 20 novembre 1855, il primo treno ad operare nell'Iowa era uno a vapore da Davenport a Muscatine. Il ponte sul fiume Mississippi tra Rock Island e Davenport fu completato il 22 aprile 1856.\nNel 1857, Abraham Lincoln difese la Rock Island in un'importante causa relativa ai ponti sui fiumi navigabili. La causa era stata intentata dal proprietario di un vaporetto che era stato distrutto da un incendio dopo essersi scontrato con il ponte sul fiume Mississippi. Lincoln sosteneva che non solo era il vaporetto colpevole di aver urtato il ponte, ma che i ponti sui fiumi navigabili erano un vantaggio per il paese.\nLa M&amp;M fu acquisita dalla C&amp;RI il 9 luglio 1866, per formare la Chicago, Rock Island and Pacific Railroad Company. La ferrovia si espanse attraverso la costruzione e le acquisizioni nei decenni successivi.\nTerritorio.\nLa Rock Island si estendeva attraverso Arkansas, Colorado, Dakota del Sud, Illinois, Iowa, Kansas, Minnesota, Missouri, Nebraska, Nuovo Messico, Oklahoma e Texas. La portata pi\u00f9 orientale del sistema era Chicago, e il sistema raggiunse anche Memphis, Tennessee, ad ovest, raggiunse Denver, Colorado e Santa Rosa, Nuovo Messico. La parte pi\u00f9 a sud si trovava a Galveston, Texas, e a Eunice, Louisiana, mentre verso nord la Rock Island arrivava fino a Minneapolis, Minnesota.\nLe linee principali erano da Minneapolis a Kansas City, Missouri, tramite Des Moines, Iowa; St. Louis, Missouri, Meta, Missouri, a Santa Rosa attraverso Kansas City; Herington, Kansas, a Galveston, Texas, attraverso Fort Worth, Texas, e Dallas, Texas; e Santa Rosa a Memphis. Il traffico pi\u00f9 intenso era sulle linee Chicago-Rock Island e Rock Island-Muscatine."}
{"id": "1670286", "revid": "1573940", "url": "https://it.wikipedia.org/wiki?curid=1670286", "title": "Chiesa di San Felice (Pistoia)", "text": "La chiesa di San Felice si trova nell'omonima frazione presso Pistoia.\nStoria e descrizione.\nSorse nel Trecento come dipendente dalla pieve di Saturnana e solo dal 1699 divenne parrocchia autonoma. L'impianto originario a croce latina e buona parte della muratura sono ancora conservati, mentre nell'interno prevale l'aspetto neoclassico dovuto alle ristrutturazioni ottocentesche. Il culto per san Felice, eremita vissuto nel IX secolo in Val di Bure, fu assai vivo a Pistoia e, dopo il ritrovamento della sua sepoltura nella cattedrale nel 1414, le sue reliquie furono collocate in un'urna marmorea conservata nel Museo della cattedrale.\nDalla chiesa proviene la tavola di Bernardino del Signoraccio con una \"Sacra Conversazione con i Santi Felice, Sebastiano, Antonio Abate e Rocco\" (1502), esposta al Museo diocesano."}
{"id": "1670296", "revid": "1573940", "url": "https://it.wikipedia.org/wiki?curid=1670296", "title": "Chiesa dei Santi Simone e Giuda Taddeo (Quarrata)", "text": "La chiesa dei Santi Simone e Giuda Taddeo a Santallemura si trova presso Quarrata, in provincia di Pistoia.\nStoria e descrizione.\nRegistrata nelle decime, come dipendenza della Pieve di Quarrata gi\u00e0 nel 1312 e fino al 1428, come risulta dalle decime della diocesi. In origine era intitolata al solo santo Simone, la doppia intitolazione, \u00e8 registrata per la prima volta nel 1447 in concomitanza con la visita del vescovo Donato De' Medici.\nHa avuto due importanti interventi di ricostruzione e rifacimento, il primo nel 1640 ed il secondo nel 1910. L'interno \u00e8 decorato nel soffitto della navata, del transetto e dell'abside da Fabio Casanova."}
{"id": "1670299", "revid": "1573940", "url": "https://it.wikipedia.org/wiki?curid=1670299", "title": "Chiesa di San Silvestro a Santomoro", "text": "La chiesa di San Silvestro a Santomoro si trova nei dintorni di Pistoia.\nStoria e descrizione.\nPrima del Mille esisteva in questa localit\u00e0 un oratorio dedicato al santo benedettino Mauro; l'edificio fungeva anche da ospizio per i pellegrini che risalivano la valle verso l'abbazia di San Salvatore a Fontana Taona.\nL'attuale chiesa di San Silvestro fu edificata nel secolo XII e fu posta a partire dal secolo successivo sotto la giurisdizione della pieve di San Giovanni Battista a Valdibure. Attualmente \u00e8 dotata di pochi e semplici arredi, e deve il suo principale interesse alla struttura architettonica che ha mantenuto quasi intatti i primitivi caratteri romanici."}
{"id": "1670300", "revid": "174925", "url": "https://it.wikipedia.org/wiki?curid=1670300", "title": "Adipe", "text": ""}
{"id": "1670302", "revid": "36426", "url": "https://it.wikipedia.org/wiki?curid=1670302", "title": "Pieve di San Giovanni Battista a Valdibure", "text": ""}
{"id": "1670319", "revid": "1573940", "url": "https://it.wikipedia.org/wiki?curid=1670319", "title": "Chiesa di San Germano a Santonovo", "text": "La chiesa di San Germano a Santonuovo si trova a Santonuovo, nei pressi di Quarrata, in provincia di Pistoia.\nStoria e descrizione.\nLa parrocchia fu istituita nel 1785 dal vescovo Scipione de' Ricci in luogo di un antico oratorio dedicato a santa Maria. All'interno si conserva un dipinto relativo al titolare, san Germano, raffigurato mentre riceve la tonsura dal vescovo di Auxerre, Amatore. Sullo sfondo \u00e8 rappresentato l'episodio del taglio dell'abete al quale Germano per vanit\u00e0 appendeva le teste degli animali uccisi a caccia."}
{"id": "1670323", "revid": "267975", "url": "https://it.wikipedia.org/wiki?curid=1670323", "title": "Vescovo di Auxerre", "text": ""}
{"id": "1670324", "revid": "71814", "url": "https://it.wikipedia.org/wiki?curid=1670324", "title": "Delibera", "text": ""}
{"id": "1670325", "revid": "256896", "url": "https://it.wikipedia.org/wiki?curid=1670325", "title": "Stazione meteorologica di Camerino", "text": "La stazione meteorologica di Camerino \u00e8 la stazione meteorologica di riferimento relativa alla citt\u00e0 di Camerino.\nCoordinate geografiche.\nLa stazione meteo si trova nell'Italia centrale, nelle Marche, in provincia di Macerata, nel comune di Camerino, a 664 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,1\u00a0\u00b0C; quella dei mesi pi\u00f9 caldi, luglio e agosto, \u00e8 di +21,8\u00a0\u00b0C.\nLe precipitazioni medie annue sono superiori ai 1.000\u00a0mm, distribuite mediamente in 121 giorni, e presentano un minimi relativo in estate e un picco in autunno ed un massimo secondario primaverile molto accentuati ."}
{"id": "1670328", "revid": "8596", "url": "https://it.wikipedia.org/wiki?curid=1670328", "title": "Alleva corvi", "text": ""}
{"id": "1670332", "revid": "36426", "url": "https://it.wikipedia.org/wiki?curid=1670332", "title": "Chiesa di San Bartolomeo (Tizzana)", "text": ""}
{"id": "1670336", "revid": "198277", "url": "https://it.wikipedia.org/wiki?curid=1670336", "title": "Frank Stapleton", "text": "\u00c8 stato un calciatore dell' e del negli anni settanta e ottanta.\n\u00c8 membro della Hall of Fame della Football Association of Ireland."}
{"id": "1670344", "revid": "773636", "url": "https://it.wikipedia.org/wiki?curid=1670344", "title": "Chiesa dei Santi Maria e Clemente a Valenzatico", "text": "La chiesa dei Santi Maria e Clemente a Valenzatico si trova nei pressi di Quarrata, in provincia di Pistoia.\nStoria e descrizione.\nLa chiesa \u00e8 ricordata dal 1132. Nell'edificio attuale, che mostra i caratteri del secolo XIX, si conserva una tela con l\"'Ultima cena\" di Alessio Gemignani, firmata e datata 1612."}
{"id": "1670348", "revid": "287204", "url": "https://it.wikipedia.org/wiki?curid=1670348", "title": "John Devine (calciatore irlandese)", "text": "Carriera.\nClub.\nDevine arriva alle giovanili dell'Arsenal nel 1974, insieme ad altri giovani giocatori irlandesi promettenti come Liam Brady, David O'Leary e Frank Stapleton. Diventato calciatore professionista nel 1976, ha esordito in prima squadra il 28 aprile 1978. Inizialmente riserva della coppia difensiva titolare composta da Pat Rice e Sammy Nelson, diventa titolare nella stagione 1980-1981, giocando in quella stagione 44 partite (39 in campionato). A causa di un infortunio all'inizio della stagione successiva perse il posto da titolare.\nSvincolato dall'Arsenal, si trasferisce nel 1983 al Norwich City, militante nella First Division. Gioca per due stagioni nei \"Canaries\", giocando 69 partite e segnando tre reti. Dopo la stagione 1984-1985, conclusasi con la retrocessione del Norwich City in Second Division, si trasferisce allo Stoke City, ma dopo aver subito una frattura alla gamba perde il posto in squadra.\nNel 1987 si trasferisce all'IK Start, in Norvegia, dove milita per una stagione; si trasferisce quindi allo Shamrock Rovers, squadra del campionato irlandese nel 1989. Nel 1991 si trasferisce nella squadra indiana dell'East Bengal; nel giugno 1992 si ritira dal calcio giocato.\nNazionale.\nDopo aver giocato in altre selezioni nazionali, esordisce nella Nazionale maggiore irlandese il 26 settembre 1979, nella partita amichevole persa per 4-1 contro la Cecoslovacchia, in cui \u00e8 partito titolare venendo rimpiazzato all'88\u00ba minuto da John Anderson. Ha giocato in totale 13 presenze con la maglia dei verdi (tutte quante da titolare), la sua ultima partita in nazionale \u00e8 data 4 ottobre 1984 in occasione della sfida di qualificazione ai Mondiali di Messico 1986 contro la Norvegia, persa per 1-0.\nDopo il ritiro.\nDevine viene poi assunto come preparatore atletico dallo Shelbourne. Lo Shelbourne \u00e8 un club satellite del Manchester United; e nel 1997 Devine diventa capo-osservatore dei \"Red Devils\" in Irlanda. Nel 2008 diventa preparatore capo dello Sporting Fingal, squadra che milita nella First Division irlandese."}
{"id": "1670354", "revid": "1573940", "url": "https://it.wikipedia.org/wiki?curid=1670354", "title": "Chiesa di San Michele Arcangelo a Vignole", "text": "La chiesa di San Michele a Vignole si trova nei dintorni di Quarrata, in provincia di Pistoia.\nStoria e descrizione.\nL'edificio risalente, nella sua origine, al periodo longobardo, come la dedicazione all'arcangelo guerriero indica e i recenti scavi confermano, era, all'inizio un caposaldo posto lungo il tracciato che portava dalla via Francigena alla frontiera appenninica del regno bizantino.\nNel secolo XIV, fu edificato, al posto della vecchia torre in parte diruta, l'attuale campanile in cotto, con bifore e monofore a sesto acuto e cupoletta ricoperta da tegole a scaglie.\nInteressante, risulta constatare dai saggi effettuati, di come il piano di campagna sia cresciuto di oltre tre metri in pochi secoli; segno evidente delle continue alluvioni che si susseguivano in questi luoghi, fino alla bonifica del diciottesimo secolo. Fino al 1956, era possibile ammirare, nella quasi totale interezza, il fossato che cingeva il complesso un tempo fortificato, nel 1970 fu interrato l'ultimo lembo superstite e ormai degradato, per fare posto alla nuova chiesa.\nL'interno, completamente rinnovato nel secolo XVIII, presenta una serie di affreschi e una tela settecentesca raffigurante \"san Michele arcangelo\", secondo l'iconografia raffaellesca."}
{"id": "1670357", "revid": "599013", "url": "https://it.wikipedia.org/wiki?curid=1670357", "title": "Joe Haverty", "text": "Carriera.\nHaverty inizi\u00f2 a giocare nell'Home Farm e nel St. Patrick's Athletic prima di trasferirsi all' nel luglio del 1954. Debutt\u00f2 subito con i \"Genners\" a 18 anni, giocando il 25 agosto 1954 contro l', collezionando 7 presenze nella prima stagione a Londra e 8 in quella seguente. Nel 1995 debutt\u00f2 anche nella Nazionale irlandese, il 10 maggio contro i Paesi Bassi, dopo che in precedenza aveva fatto parte della Nazionale Under-21.\nNella stagione 1956-1957 divenne l'ala sinistra titolare disputando 32 partite e segnando 9 gol. Haverty fece parte anche della London XI che partecip\u00f2 alla prima edizione della Coppa delle Fiere nel 1958, nella quale segn\u00f2 una rete contro il Losanna in semifinale (3-2 in totale per gli inglesi) ma non disputa le finali perse contro il Barcellona (6-1 tra andata e ritorno).\nDei problemi alla schiena gli impedirono di disputare diverse partite dell'Arsenal, riuscendo comunque a scendere in campo nella stagione 1959-1960, nelle quali realizz\u00f2 8 gol. Tuttavia la stagione seguente in diverse occasioni dovette cedere il posto di titolare sulla fascia sinistra ad Alan Skirton. Haverty non rimase soddisfatto delle esclusioni dalla squadra titolare e decise di chiedere di essere ceduto, passando cos\u00ec al nell'agosto del 1961. In totale Haverty disput\u00f2 122 partite con l'Arsenal, nelle quali realizz\u00f2 26 reti.\nHaverty trascorse una sola stagione al Blackburn prima di andare a giocare nelle serie minori con il e il Bristol Rovers, intermezzate da una parentesi al . Torn\u00f2 in Irlanda nello Shelbourne, con cui ottenne la sua settima e ultima convocazione in Nazionale. Nel 1967 si trasfer\u00ec negli Stati Uniti dove gioc\u00f2 per i , con cui ottenne il terzo posto della Western Division della NPSL, non qualificandosi per la finale della competizione.\nLa stagione seguente Haverty, a seguito del trasferimento degli \"Spurs\" a Kansas City, gioca nei Kansas City Spurs con cui giunge alle semifinali della neonata NASL.\nRitorn\u00f2 in patria nel 1969 firmando per lo Shamrock Rovers, con cui disput\u00f2 2 partite nella Coppa delle Coppe."}
{"id": "1670361", "revid": "486946", "url": "https://it.wikipedia.org/wiki?curid=1670361", "title": "Tivoli calcio", "text": ""}
{"id": "1670364", "revid": "767487", "url": "https://it.wikipedia.org/wiki?curid=1670364", "title": "Colletta (liturgia)", "text": "La colletta (pron: coll\u00e8tta) \u00e8 un'orazione che fa parte della liturgia della Messa cattolica secondo il rito romano e della liturgia anglicana (come risulta dal Libro delle preghiere comuni).\n\u00c8 collocata dopo la dossologia maggiore (il \"Gloria\"), e prima della Liturgia della Parola.\nViene recitata dal celebrante. \u00abIl popolo, unendosi alla preghiera, fa propria l'orazione con l'acclamazione \"Amen\"\u00bb.\nIl suo sviluppo nasce dal ricordo di qualche azione compiuta da Dio per il suo popolo o da qualche sua caratteristica, e in essa si chiede a Dio di continuare la sua opera. La conclusione della colletta \u00e8 la formula trinitaria:"}
{"id": "1670366", "revid": "729019", "url": "https://it.wikipedia.org/wiki?curid=1670366", "title": "Ulcera gastrica", "text": "L'ulcera gastrica \u00e8 una lesione della parete dello stomaco.\nPu\u00f2 variare da una semplice erosione della mucosa fino alla completa perforazione della parete.\nEpidemiologia.\nColpisce circa il 10% della popolazione; si osserva pi\u00f9 spesso nei soggetti anziani e in quelli che vivono in condizioni socio-economiche di privazione, con maggior frequenza nel sesso maschile.\nTra i fattori socio-ambientali di rischio vanno ricordati il fumo di sigaretta, il consumo di sale, acidi grassi insaturi e in genere sostanze che stimolano la secrezione acida.\nL'abuso di FANS sembra avere un ruolo determinante nello sviluppo di patologie ulcerative a carico dell'apparato digestivo, in particolare verso l'esofago e lo stomaco.\nEziologia.\nGli scienziati Robin Warren e Barry Marshall, entrambi Premio Nobel per la Medicina 2005, hanno dimostrato che la causa dell'ulcera gastrica \u00e8 l\"'Helicobacter pylori\", confutando decenni di dottrina medica che sosteneva che le ulcere fossero causate da stress, cibo piccante ed eccesso di acido. La teoria sull'\"Helicobacter pylori\" fu messa in ridicolo dalla comunit\u00e0 medica, la quale non credeva che i batteri potessero vivere in un ambiente acido come quello dello stomaco.\nPer dimostrare la validit\u00e0 della propria teoria, Marshall bevve una piastra di Petri di batteri, ammalandosi quasi subito di gastrite. I sintomi sparirono dopo due settimane, ma Marshall continu\u00f2 a prendere antibiotici per uccidere i batteri rimasti, su richiesta di sua moglie, visto che l'alitosi \u00e8 uno dei sintomi dell'infezione .\nLa malattia e la guarigione di Marshall, basata sulla coltura di organismi estratti da un paziente, rispettava in parte i postulati di Koch per quanto riguarda l'\"Helicobacter pylori\" e la gastrite. L'esperimento fu pubblicato sull'\"Australian Medical Journal\" nel 1984 ed \u00e8 tuttora uno degli articoli pi\u00f9 citati della rivista australiana.\nL\"'Helicobacter pylori\" rappresenta, dunque, il maggiore imputato nello sviluppo dell'ulcera. Il germe \u00e8 presente nel 65-70% dei pazienti con ulcera gastrica e nel 90-95% dei pazienti con gastrite cronica, che sembra invariabilmente precedere la formazione di un'ulcera.\nIl batterio colonizza le cellule della mucosa, dove idrolizza i nutrienti che in questa sede sono molto abbondanti, producendo ammoniaca che inattiva l'effetto battericida dell'acidit\u00e0 gastrica e crea un microambiente favorevole al germe. L'innalzamento locale del pH gastrico favorisce inoltre la retrodiffusione di ioni H+ dalla cellula parietale al lume, determinando una retrodiffusione ionica. Infine, produce lipasi e fosfolipasi, che sembrano danneggiare direttamente la mucosa gastrica.\nPatogenesi.\nL'ulcera \u00e8 considerata la risultante di uno squilibrio a livello della mucosa gastrica tra i fattori \"aggressivi\" (acido, pepsina) e i fattori difensivi (secrezione di muco, prostaglandine, flusso ematico e turnover cellulare).\nL'ipersecrezione di acido cloridrico e gli ioni H+ sono considerati un fattore aggressivo primitivo, che pu\u00f2 cio\u00e8 provocare direttamente danni cellulari. Da questo punto di vista mantiene ancora una sua validit\u00e0, anche se non assoluta, il vecchio detto inglese \"\"no acid, no ulcer\".\"\nQuando l'eccessiva acidit\u00e0 del lume gastrico supera le capacit\u00e0 di difesa, interviene un altro meccanismo, rappresentato dalla circolazione sanguigna sottomucosa che rimuove gli ioni H+.\nSintomi.\nIl sintomo tipico \u00e8 il dolore, inoltre nausea e vomito possono affliggere l'ulceroso dopo i pasti; la paura di soffrire determina una riduzione dell'appetito, con successivo dimagrimento.\nDiagnosi.\nUna volta si ricorreva alla radiografia gastroduodenale con mezzo di contrasto, di solito solfato di bario (\"pasto baritato\"), dove l'ulcera appariva come un'immagine di \"plus\".\nOggi \u00e8 invece indispensabile l'endoscopia associata alla biopsia, soprattutto per confermare la benignit\u00e0 o la malignit\u00e0 di un'ulcera. Ogni ulcera gastrica, fino a prova contraria, deve essere considerata uno stato predisponente al carcinoma gastrico.\nSe si vuole giungere a una diagnosi eziologica, sono oggi a disposizione diverse tecniche sierologiche, radioisotopiche e colturali per la determinazione della presenza dell\"'Helicobacter pylori\".\nDecorso.\nL'ulcera \u00e8 una grave malattia che tende alla cronicit\u00e0, con continue cicatrizzazioni ed esacerbazioni. In assenza di terapia il 50% dei pazienti va incontro a una recidiva entro un anno dalla guarigione. Il quadro pu\u00f2 anche variare notevolmente in seguito all'insorgenza di complicanze acute o in conseguenza alla degenerazione neoplastica.\nLe complicanze sono: la perforazione e l'emorragia gastro-intestinale che si manifesta, in acuto, con emissione di sangue vivo con il vomito (ematemesi) o con feci nere (melena).\nComplicanze.\nIntrattabilit\u00e0.\nNumerosi sono i fattori estrinseci e intrinseci che possono ostacolare la guarigione: fumo, alcool, farmaci antinfiammatori, condizioni di stress, sede, dimensioni e profondit\u00e0 della lesione.\nLa sintomatologia \u00e8 caratterizzata da un aumento della frequenza e della durata delle crisi in corso di terapia e la comparsa di anoressia, vomito e calo ponderale.\nSi possono considerare intrattabili le ulcere che dopo 4 mesi di corretto trattamento medico non risultano cicatrizzate, quelle che recidivano malgrado terapia medica e quelle che traggono scarso beneficio dall'assunzione di farmaci.\nEmorragia.\nPu\u00f2 essere preceduta da una fase di riesacerbazione dolorosa o comparire in pieno benessere. Le forme croniche possono causare anemizzazione. Le forme acute possono manifestarsi con melena e talora ematemesi e causare un'anemia acuta o determinare uno stato di shock.\nPerforazione.\nPu\u00f2 verificarsi anch'essa dopo una storia d'ulcera o essere il sintomo d'esordio. Il dolore \u00e8 violento e improvviso, a localizzazione epigastrica, seguito rapidamente da una diffusione proporzionale a quella della peritonite.\nL'obiettivit\u00e0 rileva contrattura addominale, dolore di rimbalzo e assenza di rumori peristaltici.\nPenetrazione.\nIl quadro clinico \u00e8 quello dell'intrattabilit\u00e0 o dell'emorragia, che si pu\u00f2 verificare per l'erosione di vasi parenchimali dell'organo contiguo."}
{"id": "1670367", "revid": "767487", "url": "https://it.wikipedia.org/wiki?curid=1670367", "title": "Frank McLintock", "text": "\u00c8 stato un famoso calciatore dell'."}
{"id": "1670368", "revid": "984922", "url": "https://it.wikipedia.org/wiki?curid=1670368", "title": "Stazione meteorologica di Cingoli", "text": "La stazione meteorologica di Cingoli \u00e8 la stazione meteorologica di riferimento relativa alla localit\u00e0 di Cingoli.\nCoordinate geografiche.\nLa stazione meteo si trova nell'Italia centrale, nelle Marche, in provincia di Macerata, nel comune di Cingoli, a 631 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,5\u00a0\u00b0C; quella del mese pi\u00f9 caldo, agosto, \u00e8 di +21,9\u00a0\u00b0C ."}
{"id": "1670371", "revid": "1798099", "url": "https://it.wikipedia.org/wiki?curid=1670371", "title": "Scouting", "text": "Scouting \u00e8 il termine usato per coprire una variet\u00e0 di conoscenze relative alla vita all'aperto, all'esplorazione e le competenze richieste da parte di persone che cercano di avventurarsi in aperta campagna e sostenersi autonomamente.\nDescrizione.\nI bambini, i ragazzi, e i giovani imparano facendo, privilegiando l'esperienza attraverso l'esercizio continuo dell'osservazione, della deduzione e dell'azione. Questo atteggiamento si realizza prevalentemente attraverso l'acquisizione di abilit\u00e0 e di tecniche scout.\nIl termine fu introdotto dal fondatore del movimento scout Robert Baden-Powell per riferirsi all'arte dell'uomo dei boschi e degli esploratori delle terre selvagge, ed \u00e8 il nome con cui viene chiamato in generale il movimento scout. In italiano il termine pu\u00f2 essere tradotto parlando di \"tecniche scout\".\nLe tecniche a cui ci si riferisce parlando genericamente di scouting sono:"}
{"id": "1670372", "revid": "15756", "url": "https://it.wikipedia.org/wiki?curid=1670372", "title": "Pancreatite acuta", "text": "La pancreatite acuta \u00e8 una flogosi acuta del pancreas, si manifesta rapidamente e al contrario della pancreatite cronica, salvo esiti di lesioni necrotiche, consente la piena \"restitutio ad integrum\". Nella maggior parte dei casi la causa del danno alla ghiandola \u00e8 l'auto-digestione dello stesso da parte degli enzimi pancreatici.\nEpidemiologia.\nIl picco di incidenza si ha dai 40 agli 80 anni, con un valore stimabile in circa 5-6 casi ogni persone all'anno in Italia.\nLa forma biliare \u00e8 pi\u00f9 frequente nelle donne, mentre la forma alcolica predomina negli uomini.\nAnatomia patologica.\nA seconda del danno tissutale la pancreatite pu\u00f2 essere classificata secondo due modalit\u00e0, significativamente diverse in termini di prognosi:\nClassificazione.\nNel corso dei tempi sono state proposte numerose classificazioni, fra cui, in ordine cronologico, quella di Scuro (1988) Marsiglia-Roma (1988) e di Atlanta (1992).\nIn clinica \u00e8 necessario distinguere le forme cliniche in lievi e gravi perch\u00e9 dal punto di vista diagnostico, prognostico e terapeutico sono molto diverse. Si usano appositi score e tra i pi\u00f9 importanti vi sono:\nCriteri di Ranson.\novvero:\nCriteri di Balthazar.\nal punteggio cos\u00ec ottenuto aggiungere:\nEziologia.\nNel 75% l'eziologia \u00e8 costituita da patologie di origine biliare:\nNel 20% dei casi \u00e8 dovuta ad alcolismo cronico attraverso meccanismi di danno indiretto (alterazioni della membrana cellulare; aumento di secrezione pancreatica; diminuzione degli inibitori secretori).\nGli altri fattori, individuati come responsabili del restante 5% dei casi sono:\nFisiopatologia.\nIl meccanismo di danno consiste nell'attivazione intraparenchimale degli enzimi digestivi che competono al pancreas cosiddetto esocrino; l'attivazione \u00e8 dovuta alla fusione dei granuli di zimogeno (dove sono contenuti gli enzimi in forma di pro-enzimi) con i lisosomi.\nLa tripsina gioca un ruolo fondamentale, attivando i proenzimi inattivi in fosfolipasi ed elastasi. La fosfolipasi A, in presenza di piccole quote di sali biliari e di lisolecitina, produce le lesioni necrotizzanti tipiche della pancreatite. L'elastasi \u00e8 in grado di digerire la parete dei vasi sanguigni ed \u00e8 quindi implicata nella patogenesi delle lesioni emorragiche.\nIn seguito a questo processo si ha la risposta dell'organismo con l'attivazione delle chinine (mediante via estrinseca), del sistema del complemento, della coagulazione del sangue e dell'infiammazione.\nClinica.\nSintomi e segni.\nI sintomi non sono costanti, ma il quadro classico \u00e8 di estrema violenza.\nPer primo compare il dolore, in genere di grande intensit\u00e0, che raggiunge la sua massima espressione in un breve arco temporale, mantenendosi al livello pi\u00f9 elevato anche per 48 ore. Esso si caratterizza per una tipica disposizione \"a barra\", ovvero con sede epigastrica e/o periombelicale irradiantesi agli ipocondri. Quando il dolore interessa anche il dorso con irradiazione ai fianchi si parla di disposizione \"a cintura\", tuttavia nelle forme pi\u00f9 gravi il dolore si localizza indifferentemente su tutto l'addome. Nel tentativo di alleviare la sua sofferenza il paziente pu\u00f2 assumere una caratteristica posizione antalgica, con tronco flesso in avanti e ginocchia rialzate, tuttavia nel corso delle crisi, specie nelle forme emorragiche, la sintomatologia algica pu\u00f2 divenire tanto preponderante da parlare di \"dramma pancreatico\", secondo una definizione coniata da D. Giordano e da G. Dieulafoy.\nPoi si manifesta l'addome disteso, scarsamente trattabile, ipoperistaltico, dolente alla palpazione. Compaiono chiazze cianotiche ed ecchimosi cutanee periombelicali (segno di Cullen) e sui fianchi (segno di Grey-Turner). Questi ultimi segni peggiorano notevolmente la prognosi.\nCompaiono segni di confusione mentale, irrequietezza e delirio. Subittero o ittero, quando presenti, possono indicare una genesi biliare, oppure compressione coledocica da parte della testa del pancreas. La febbre inizialmente incostante, in seguito pu\u00f2 indicare l'infezione dei focolai necrotici. Frequente \u00e8 la tachicardia, dovuta ad ipovolemia. Inoltre si registrano episodi di tachipnea, nausea, vomito, versamento pleurico e dispnea, nelle prime fasi sono secondarie al dolore, all'acidosi, all'iperpiressia e tardivamente possono derivare da un'insufficienza respiratoria.\nEsami di laboratorio e strumentali.\nOltre all'anamnesi e alla clinica sono da valutare gli esami di laboratorio:\nLa radiografia diretta dell'addome e del torace o l'esame delle prime vie digestive con pasto baritato risultano di scarsa utilit\u00e0. Possono per\u00f2 identificare ileo adinamico e ansa sentinella.\nL'ecografia \u00e8 il primo esame strumentale da effettuare e ha una buona sensibilit\u00e0 diagnostica\nLa TAC rappresenta l'esame gold standard per la diagnosi e viene effettuata se l'ecografia non \u00e8 dirimente, per eseguire un agoaspirato in caso di sospette raccolte infette o per fare una diagnosi differenziale con altre cause di addome acuto.\nLa risonanza magnetica ha il vantaggio di mostrare meglio l'aspetto del pancreas, ma con minore risoluzione spaziale. Inoltre grazie alla colangio-RM \u00e8 possibile visionare in modo preciso eventuali ostruzioni dell'albero biliare.\nTrattamento.\nMonitoraggio clinico.\nNelle forme lievi sono monitorate pressione arteriosa, frequenza cardiaca, diuresi e temperatura corporea. Nelle formi gravi inoltre sono controllate pressione venosa centrale, saturazione arteriosa di ossigeno (&gt;95%), frequenza respiratoria e stato di coscienza. Devono essere inoltre controllati glicemia, anche tramite la somministrazione di insulina, e il tasso di ematocrito (&gt;25%), anche tramite emotrasfusioni.\nTerapia del dolore.\nDi solito si usano farmaci come la meperidina, il ketorolac (30\u00a0mg ogni 4-6 ore fino a 90 massimi) e il tramadolo (infusione continua). Se questi non sono sufficienti pu\u00f2 rendersi necessaria l'instaurazione di un'anestesia.\nControllo del bilancio idroelettrolitico.\nIn questi pazienti \u00e8 molto facile che si instauri un deficit idrico (per dispersione di liquidi nel retroperitoneo) che pu\u00f2 portare all'insufficienza renale o a un peggioramento del quadro clinico.\nPer prevenire ci\u00f2 iniziare a infondere subito 300-500 ml/h di soluzione fisiologica o ringer lattato. Poi proseguire con 35 ml*kg/h per coprire il fabbisogno giornaliero e le altre eventuali perdite, ricordandosi di infondere calcio e magnesio se questi sono bassi.\nTerapia antisecretiva gastrica.\nGli inibitori di pompa protonica o gli anti H2, come la ranitidina, vanno somministrati solo se c'\u00e8 una patologia peptica in atto o per prevenire le ulcere da stress. Il sondino naso-gastrico va posizionato in caso di ileo paralitico (tipico soprattutto dei primi giorni di ricovero), nausea e vomito intrattabili e gastrectasia.\nTerapia nutrizionale.\nLe forme lievi non necessitano di supporto nutrizionale. Di solito \u00e8 sufficiente un digiuno di 4-6 giorni per dare tempo al pancreas di riprendersi. Nelle forme gravi invece si pu\u00f2 usare un approccio \"parenterale totale\" (somministrazione di nutrienti per via endovenosa, col vantaggio di non far affaticare la ghiandola), uno \"enterale distale\" (uso un sondino naso-digiunale per somministrare sostanze direttamente nell'intestino, a valle del legamento di Treitz per evitare di stimolare la secrezione pancreatica), oppure un approccio misto fra i due. Ogni centro ospedaliero ha una sua metodica ma \u00e8 bene cercare di nutrire, almeno parzialmente, il paziente per via enterale il prima possibile per mantenere il trofismo della mucosa intestinale ed evitare che i batteri ivi presenti possano traslocare nella zona colpita dalla patologia, aumentando il rischio infettivo e per evitare i rischi dovuti al catetere in vena: come infezioni e trombosi dello stesso o lo pneumotorace.\nL'alimentazione nelle forme lievi pu\u00f2 essere ripresa appena c'\u00e8 appetito e assenza di sintomatologia. Nelle forme gravi invece \u00e8 opportuno attendere alcune settimane. Per iniziare \u00e8 bene usare una dieta liquida (100-300 ml ogni 4 ore per le prime 24 ore) e poi passare a cibi cremosi e quindi solidi. Nel far ci\u00f2 iniziare bassi e aumentare progressivamente i lipidi.\nPrevenzione delle infezioni.\nGli agenti eziologici pi\u00f9 implicati nelle complicanze infettive (pi\u00f9 spesso monomicrobiche) della pancreatite acuta sono:\nL'uso degli antibiotici in via profilattica \u00e8 ancora oggi oggetto di discussione fra gli specialisti (le linee guida inglesi raccomandano di non somministrare in ogni caso per pi\u00f9 di 15 giorni), mentre \u00e8 ovviamente raccomandato in caso di sospetta o conclamata complicanza infettiva.\nGli antibiotici che meglio penetrano nel pancreas sono:\nAminoglicosidi, penicilline e cefalosporine di prima generazione penetrano poco e di conseguenza sono utilizzati come seconda linea di difesa.\nLa durata della terapia deve essere di almeno 7-10 giorni per evitare la formazione di organismi resistenti. Se la situazione non migliora \u00e8 bene anche pensare all'alternativa chirurgica.\nTerapia antiproteasica e con octreotide.\nIl gabesato mesilato \u00e8 un inibitore delle proteasi pancreatiche, che sono il principale agente di danno nella pancreatite acuta. Si usa solo in pazienti molto selezionati e gravi, ad alto rischio di complicanze, in quanto non ha mostrato benefici significativi.\nL'octreotide, peptide analogo della somatostatina, \u00e8 stato proposto per la prevenzione della pancreatite post-ERCP in quanto sembra limitare la secrezione pancreatica, soprattutto in caso di pseudocisti che tendono ad aumentare di volume.\nCPRE.\nVa sempre fatta nei casi di pancreatite in cui si sospetta un'eziologia ostruttiva da calcolosi del coledoco ed \u00e8 utile farla entro 24 ore dal ricovero associata alla sfinterotomia dell'Oddi per evitare che si possa instaurare una colangite con sepsi biliare, magari posizionando anche uno stent per mantenere pervio il dotto dopo la pulizia.\nPrognosi.\nLe pancreatiti acute sono mortali nel 15% dei casi. Il dato statistico medio \u00e8 poco indicativo, poich\u00e9 la mortalit\u00e0 \u00e8 molto diversa nei diversi tipi di pancreatite acuta.\nNella forma edematosa i casi di morte sono meno del 2%, e sono tutti conseguenze dello shock ipovolemico che pu\u00f2 insorgere nelle primissime fasi della malattia, che pu\u00f2 essere dovuto a liberazione massiccia di istamina come reazione sistemica. Sono autolimitanti nell'80% dei casi e nel giro di 7-15 giorni si pu\u00f2 avere remissione.\nInvece i casi di pancreatite necrotico-emorragica hanno una mortalit\u00e0 superiore al 30-40% dei casi e si distinguono per gravit\u00e0 a seconda della porzione di ghiandola colpita da necrosi. Quando le cellule pancreatiche muoiono si liberano enzimi che possono danneggiare altri organi e provocare crisi sistemiche, e provocare anche gravi danni nella parete addominale. Contano per la prognosi gli indici di gravit\u00e0 al ricovero (et\u00e0, globuli bianchi, glicemia, LDH, ALT e GPT) e gli indici di gravit\u00e0 dopo 48h (anemia, oliguria e insufficienza renale, calcemia, ipossiemia, acidosi metabolica, ascite) mortalit\u00e0 60% se sono positivi 6 o pi\u00f9 indici infausti."}
{"id": "1670373", "revid": "1573940", "url": "https://it.wikipedia.org/wiki?curid=1670373", "title": "Chiesa di San Michele Arcangelo (Serravalle)", "text": "La chiesa di San Michele Arcangelo \u00e8 una delle chiese di Serravalle Pistoiese.\nDescrizione.\nFu costruita in epoca romanica, ma \u00e8 stata successivamente modificata. Realizzata in conci squadrati di alberese, \u00e8 formata da un'unica navata conclusa da un'abside semicircolare, decorata all'esterno con mensolette scolpite a testine umane e a motivi astratti. Nella facciata il portale con arco a tutto sesto, conserva i resti dell'archivolto della bifora originaria, poi sostituita da un finestrone rettangolare. Addossato al lato destro dell'edificio si trova un portico seicentesco.\nAll'interno si conservano un affresco del secolo XIV raffigurante il \"Miracolo di San Biagio\", e un pregevole trittico raffigurante la \"Madonna con il Bambino in trono e santi\", realizzato nel 1438 da Bartolomeo di Andrea Bocchi."}
{"id": "1670376", "revid": "116705156", "url": "https://it.wikipedia.org/wiki?curid=1670376", "title": "Orazione", "text": ""}
{"id": "1670381", "revid": "36426", "url": "https://it.wikipedia.org/wiki?curid=1670381", "title": "Chiesa di Santo Stefano (Serravalle Pistoiese)", "text": "La chiesa di Santo Stefano \u00e8 una delle chiese di Serravalle Pistoiese.\nStoria e descrizione.\nFu costruita agli inizi del XIII secolo; tra la fine del XVI e i primi del XVII secolo sub\u00ec profonde trasformazioni, e nuovi lavori la interessarono nel secolo XVIII e alla met\u00e0 dell'Ottocento.\nTra le opere di maggiore interesse, una tavola cinquecentesca con \"Cristo in piet\u00e0 tra due angeli e i simboli della passione\", un \"Crocifisso\" ligneo di Giovanni Zeti, e due sculture in terracotta invetriata della bottega dei Buglioni, raffiguranti \"Sant'Antonio Abate\" e \"San Lodovico da Tolosa\". Per quest'ultimo santo profonda \u00e8 la devozione a Serravalle, dove viene raffigurato con il modellino del paese in mano; secondo la tradizione grazie al suo intervento nel 1306 furono fermati i soldati lucchesi che volevano conquistare il castello."}
{"id": "1670383", "revid": "767487", "url": "https://it.wikipedia.org/wiki?curid=1670383", "title": "Angus McKinnon", "text": ""}
{"id": "1670385", "revid": "1573940", "url": "https://it.wikipedia.org/wiki?curid=1670385", "title": "Oratorio dei Santi Rocco e Sebastiano (Serravalle Pistoiese)", "text": "L'oratorio dei Santi Rocco e Sebastiano, o della Compagnia della vergine Assunta, \u00e8 una struttura gi\u00e0 religiosa di Serravalle Pistoiese, oggi utilizzata come auditorium.\nDescrizione.\nNell'oratorio sono stati recuperati alcuni frammenti della decorazione pittorica originale, risalenti al XIV secolo e attribuibili alla scuola pistoiese. \nGli affreschi si leggono dalla controfacciata alla parete sinistra, in senso orario. Vi si leggono l'\"Ultima Cena e Orazione nell'Orto\" (in sinopia), il \"Bacio di Giuda e cattura di Cristo\" (con san Pietro che taglia l'orecchio a Malco), la \"Flagellazione\" (molto frammentaria), la \"Salita al Calvario\", la \"Crocifissione\" (sulla parete di fondo) un grande \"Giudizio Universale\" (parete destra), di cui resta meglio leggibile la punizione degli empi, all'estrema destra."}
{"id": "1670387", "revid": "599013", "url": "https://it.wikipedia.org/wiki?curid=1670387", "title": "Un posto nel mondo", "text": ""}
{"id": "1670388", "revid": "256896", "url": "https://it.wikipedia.org/wiki?curid=1670388", "title": "Stazione meteorologica di Fiuminata Poggio Sorifa", "text": "La stazione meteorologica di Fiuminata Poggio Sorifa \u00e8 la stazione meteorologica di riferimento relativa all'omonima localit\u00e0 del territorio comunale di Fiuminata.\nCoordinate geografiche.\nLa stazione meteo si trova nell'Italia centrale, nelle Marche, in provincia di Macerata, nel comune di Fiuminata, in localit\u00e0 Poggio Sorifa, a 552 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,5\u00a0\u00b0C; quella del mese pi\u00f9 caldo, luglio, \u00e8 di +20,5\u00a0\u00b0C ."}
{"id": "1670390", "revid": "599013", "url": "https://it.wikipedia.org/wiki?curid=1670390", "title": "Tfw", "text": ""}
{"id": "1670395", "revid": "119991", "url": "https://it.wikipedia.org/wiki?curid=1670395", "title": "Stazione meteorologica di Poggio Sorifa", "text": ""}
{"id": "1670396", "revid": "773636", "url": "https://it.wikipedia.org/wiki?curid=1670396", "title": "Chiesa di San Bartolomeo a Spedaletto", "text": "La chiesa di San Bartolomeo a Spedaletto si trova nell'omonima frazione di Pistoia.\nStoria e descrizione.\nLa chiesa \u00e8 quanto rimane di un antichissimo insediamento agostiniano detto ospizio di Pratum Episcopi. Il complesso era fortificato e, come la badia a Fontana Taona e la pieve di Valdibure, costituiva un luogo di riposo per i viandanti che transitavano l'Appennino in quelle valli solitarie e piene di pericoli e al contempo una difesa dei confini di territorio. Originariamente dipendente dalla canonica della cattedrale di San Zeno di Pistoia, pass\u00f2 nel 1473 sotto la giurisdizione della Pia casa della Sapienza, allora fondata dal cardinale Niccol\u00f2 Forteguerri e il patronato di tale famiglia rimase attraverso i secoli, come dimostra il grande stemma settecentesco."}
{"id": "1670398", "revid": "119991", "url": "https://it.wikipedia.org/wiki?curid=1670398", "title": "Stazione meteorologica di Fiuminata", "text": ""}
{"id": "1670399", "revid": "36426", "url": "https://it.wikipedia.org/wiki?curid=1670399", "title": "Pieve di Valdibure", "text": ""}
{"id": "1670401", "revid": "36426", "url": "https://it.wikipedia.org/wiki?curid=1670401", "title": "Badia a Fontana Taona", "text": ""}
{"id": "1670402", "revid": "1573940", "url": "https://it.wikipedia.org/wiki?curid=1670402", "title": "Chiesa di San Lorenzo a Uzzo", "text": "La chiesa di San Lorenzo a Uzzo si trova nei dintorni di Pistoia.\nStoria e descrizione.\nLa piccola chiesa presenta allo stato attuale caratteri architettonici relativamente tardi, risalenti al XVII secolo, ma sia le testimonianze documentarie che la ricordano una prima volta nel 1213, sia alcuni oggetti artistici presenti o da essa provenienti, provano la sua pi\u00f9 antica origine. Si vedano in particolare l'affresco con \"Sacra Conversazione\" databile alla fine del XV secolo, il tabernacolo eucaristico scolpito in pietra serena agli inizi del XVI secolo, e il quattrocentesco calice in rame dorato e smalti oggi conservato presso il Museo diocesano di Pistoia."}
{"id": "1670405", "revid": "1169970", "url": "https://it.wikipedia.org/wiki?curid=1670405", "title": "Pontificale romano", "text": ""}
{"id": "1670406", "revid": "767487", "url": "https://it.wikipedia.org/wiki?curid=1670406", "title": "Chiesa di San Romano in Valdibrana", "text": "La chiesa di San Romano \u00e8 un luogo di culto cattolico che si trova a Valdibrana, frazione di Pistoia.\nStoria e descrizione.\nLa chiesa parrocchiale conserva all'esterno visibili tracce delle strutture originarie in stile romanico, mentre all'interno ha subito ripetute ristrutturazioni che ne hanno alterato l'aspetto; il patrimonio artistico conservato, come la \"Sacra Conversazione\" di anonimo artista locale, testimonia l'importanza non marginale che la chiesa ebbe nel passato, pur non presentando opere di particolare spicco.\nSul fianco nord della chiesa \u00e8 ubicato il camposanto della parrocchia. Poco avanti, superato il viale di tigli, \u00e8 eretta anche la chiesa del Santuario della Madonna di Valdibrana."}
{"id": "1670411", "revid": "110157", "url": "https://it.wikipedia.org/wiki?curid=1670411", "title": "Chiesa del Sacro Cuore Immacolato di Maria (Pistoia)", "text": "La chiesa del Sacro Cuore Immacolato di Maria \u00e8 un edificio di culto che si trova a Pistoia in localit\u00e0 Villaggio Belvedere.\nStoria.\nLa chiesa del Cuore immacolato di Maria viene ideata da Giovanni Michelucci nel 1959, al fine di dotare di una chiesa parrocchiale adeguata il nuovo Villaggio Belvedere, costruito alla fine degli anni Cinquanta dall'Ina.-casa e dall'Iacp (Istituto autonomo case popolari) nella periferia nord di Pistoia.\nPer la costruzione della chiesa al rustico il Ministero dei lavori pubblici concede, nel maggio 1959, in base alla legge 2522 del 18 dicembre 1952, un contributo di ventidue milioni, con la condizione che il progetto venga presentato entro la met\u00e0 del successivo mese di settembre. Il terreno, di 3000 m2, viene ceduto gratuitamente dall'Ina-casa e a carico della curia vescovile restano le opere di rifinitura.\nLa curia decide di affidare la progettazione, che dovr\u00e0 avvenire in tempi molto ristretti, a Michelucci, considerato, dopo le realizzazioni pistoiesi e pisane, un esperto di architettura religiosa.\nIl progetto, innovativo nella tipologia dell'aula ecclesiale e nell'organizzazione degli spazi, viene elaborato in circa un mese, nonostante le iniziali titubanze di Michelucci, determinate dal poco tempo a disposizione. Oltre alle tavole viene realizzato anche un plastico.\nConsegnati gli elaborati il 16 settembre 1959 alla Pontificia commissione di arte sacra, il progetto \u00e8 approvato il 28 settembre 1959. Il comune di Pistoia concede la licenza edilizia il 15 aprile 1960 e, trascorso quasi un anno dalla stesura del progetto, questo diviene esecutivo con decreto del Provveditorato alle opere pubbliche della Toscana del 22 luglio 1960.\nL'impresa prescelta per la realizzazione \u00e8 la Sfels (Societ\u00e0 fiorentina per l'edilizia e lavori stradali) che, sotto la direzione dell'ing. Natale Rauty, inizia la costruzione il primo ottobre 1960.\nLa chiesa realizzata risulta rispettosa del progetto, eccettuati alcuni particolari e la riduzione del dislivello tra navata e presbiterio. La canonica viene invece variata nella forma e nelle dimensioni, risultando pi\u00f9 compatta e pi\u00f9 grande. Il 31 luglio 1961 i lavori sono conclusi e la chiesa viene benedetta il 21 settembre dello stesso anno.\nIl costo complessivo dell'opera si aggira intorno ai cinquanta milioni di lire, superiore ai preventivi a causa delle modifiche alla canonica. Per contenere le spese, la copertura prevista dal progetto, in rame o in terracotta smaltata, non viene realizzata, ma le soluzioni adottate non riescono a evitare infiltrazioni d'acqua.\nNell'ipotesi iniziale, per scelta della curia, la chiesa doveva essere priva di campanile. In seguito Michelucci disegna un campanile a vela che risulta irrealizzabile per motivi statici. Nel 1963 l'architetto ritorna sul problema e prevede un corpo perpendicolare all'ingresso, ma esso \u00e8 ritenuto troppo basso e non viene realizzato: le campane vengono poi montate su un traliccio metallico accanto alla chiesa.\nDescrizione.\nLa chiesa presenta una planimetria regolare: l'aula rettangolare \u00e8 affiancata, nel senso della lunghezza, da una galleria che si espande in una parte per accogliere i confessionali. Delimitata dal susseguirsi dei pilastri che sorreggono la copertura, la galleria ha ingressi contrapposti sui due fronti corti e viene a costituire il percorso di accesso privilegiato rispetto alla porta situata sul fronte lungo, non particolarmente caratterizzata nell'ultima versione del progetto di Michelucci. Questo ambulacro \u00e8 inteso dal progettista (che lo destina a luogo della Via Crucis) come prolungamento dei percorsi pubblici e la chiesa tutta \u00e8 vista quale \u00ab...piazza coperta [...] che evochi la citt\u00e0, l'unione, lo stare insieme\u00bb.\nL'innovazione tipologica introdotta consiste nella dislocazione dei luoghi sacri, quali il presbiterio e le cappelle, perpendicolarmente alla lunghezza dell'aula e al percorso principale. Questa dilatazione in larghezza e la disposizione dell'altare, rivolto verso i fedeli, riflettono la sensibilit\u00e0 di Michelucci al nuovo clima religioso ispirato da papa Giovanni XXIII, in anticipo sulla riforma liturgica introdotta dal Concilio Vaticano II, oltre a dare pi\u00f9 intensa espressione alla \"natura comunitaria del sacrificio\".\nSu questa nuova spazialit\u00e0 si distende una copertura intonacata di bianco, \u00ab...alta sull'ambulacro e che va man mano abbassandosi, per riprendere altezza sull'altare, [e che] richiama la tenda santuario ebraica\u00bb.\nNei primi schizzi di progetto Michelucci insiste anche sul simbolo della croce per lo schema strutturale dei pilastri in cemento armato che sostengono la copertura innervandola con sottili travi. Nel progetto definitivo lo schema si semplifica in una forma radiale. L'intersezione della copertura del vestibolo con il corpo basso a copertura piana \u00e8 risolta con una struttura reticolare in cemento armato.\nNella zona della galleria, il cemento armato, con funzione portante, consente l'inserimento di settori vetrati all'imposta della volta. I tamponamenti sono in pietra alberese che diviene muratura portante negli altri lati.\nFortuna critica.\nLa critica ha evidenziato il carattere innovativo dell'organizzazione spaziale basata sull'esaltazione della funzione assembleare e della percorribilit\u00e0, tuttavia Cerasi ritiene questa chiesa \u00ab...un'idea solo in parte realizzata\u00bb poich\u00e9 la chiusura di alcune delle porte previste riduce la sua originaria vocazione di piazza; Marco Dezzi Bardeschi sottolinea l'uso della pietra ad opus incertum, che anticipa i muri della chiesa dell'autostrada, mentre Belluzzi e Conforti (1987, 88) vedono in questa architettura il passaggio dalla \u00ab...piacevolezza della parrocchiale di Larderello per annunciare i turbamenti compositivi della chiesa dell'Autostrada e per dare l'avvio a un'architettura \"parlante\", ispirata da immagini simboliche come la tenda e la croce\u00bb."}
{"id": "1670413", "revid": "642594", "url": "https://it.wikipedia.org/wiki?curid=1670413", "title": "Chiesa del Cuore Immacolato di Maria (Pistoia)", "text": ""}
{"id": "1670415", "revid": "767487", "url": "https://it.wikipedia.org/wiki?curid=1670415", "title": "Jimmy Logie", "text": ""}
{"id": "1670416", "revid": "239497", "url": "https://it.wikipedia.org/wiki?curid=1670416", "title": "Bonaria (Cagliari)", "text": "Bonaria \u00e8 un quartiere di Cagliari. Si sviluppa attorno all'omonimo colle, dove sorge la basilica di Bonaria.\nStoria.\nL'area dell'attuale quartiere di Bonaria era abitato gi\u00e0 da prima dei Punici; i Cartaginesi nel colle omonimo costruirono una necropoli, utilizzata anche dai romani e pi\u00f9 tardi usata come cava. Nel medioevo alla base del colle sorse la chiesa di San Bardilio, in stile romanico pisano.\nSulla cima del colle, nel 1324, gli aragonesi costruirono una cittadella fortificata, dove si installarono per assediare Castel di Castro. La cappella del castello aragonese divenne successivamente santuario mariano, dove \u00e8 tuttora custodita la statua della Madonna di Bonaria. La cittadella fortificata fu per due anni dal 19 giugno 1324 al 10 giugno 1326 la prima capitale del Regno di Sardegna.\nOggi il quartiere \u00e8 densamente popolato e, oltre ad alcune pregevoli villette, si trovano numerosi alberghi e palazzi.\nToponimo.\nIl nome \"Bonaria\" \u00e8 il termine italianizzato derivante dal catalano \"bon aire\" (aria buona), con cui gli aragonesi ribattezzarono il colle dove fondarono la loro colonia nel XIV secolo. Questo nome successivamente si leg\u00f2 alla statua della Vergine, rinvenuta nel 1370 e custodita nell'antica cappella del castello, dal 1335 sede del convento dei frati Mercedari.\nNel 1536, il conquistador Pedro de Mendoza chiam\u00f2 la citt\u00e0 da lui fondata in America de sud \"Ciudad del Esp\u00edritu Santo y Puerto Santa Mar\u00eda del Buen Ayre\", per sciogliere un voto fatto alla Madonna di Bonaria, considerata dagli spagnoli patrona dei naviganti (si tratta di quella che oggi \u00e8 la citt\u00e0 di Buenos Aires, capitale della Repubblica Argentina)."}
{"id": "1670418", "revid": "2056951", "url": "https://it.wikipedia.org/wiki?curid=1670418", "title": "Tratto", "text": ""}
{"id": "1670421", "revid": "767487", "url": "https://it.wikipedia.org/wiki?curid=1670421", "title": "John Dick", "text": "Carriera.\nDa calciatore ha giocato nel ruolo di centrocampista centrale per la maggior parte della sua carriera vestendo la casacca dell'Arsenal.\nNel 1912 si trasferisce a Praga, Impero austro-ungarico, e inizia ad allenare partendo dal nello stesso anno. In seguito allena lo in due periodi, dal 1919 al 1923 e dal 1928 al 1933. \u00c8 considerato uno dei pionieri del calcio cecoslovacco, terzo manager nella storia della societ\u00e0 praghese e primo tra quelli stranieri. Con lo Sparta ha vinto tutti e cinque i campionati cecoslovacchi disputati nelle sue prime cinque stagioni, tuttavia la federcalcio cecoslovacca ne riconosce solo due (1919 e 1922). Ha vinto quattro campionati di fila senza perdere un solo incontro (1920-1923), e ne ha perso solo uno in 64 giornate di campionato durante i suoi primi cinque anni da manager allo Sparta.\nIn seguito guida i belgi del Beerschot, societ\u00e0 della quale \u00e8 stato il quinto allenatore, vincendo quattro campionati belgi, tre consecutivi. Nel 1927 \u00e8 l'allenatore dello Sparta vincitore della Coppa dell'Europa Centrale 1927: \u00e8 il primo torneo internazionale vinto dalla societ\u00e0 cecoslovacca, oltre a essere la prima edizione della Coppa dell'Europa Centrale.\nTorna allo Sparta dopo V\u00e1clav \u0160pindler. Nelle sue prime tre stagioni, non riesce a imporsi in campionato, sempre preceduto dai rivali dello . In Coppa dell'Europa Centrale 1930, arriva in finale dopo aver estromesso e (gli italiani sono sconfitti 6-1 a Praga), affrontando il nella doppia finale. Il 3-2 ottenuto al ritorno non basta allo Sparta per vincere il trofeo, dopo aver perso per 2-0 in casa. Nell'edizione successiva della competizione europea, lo Sparta elimina anche la (2-1, 0-1, 2-3), uscendo in semifinale contro il . Nei mesi successivi, torna a vincere il campionato con lo Sparta. Lascia l'incarico di manager dei granata nel 1933.\nStatistiche da allenatore.\nClub.\n\"In grassetto le competizioni vinte.\""}
{"id": "1670438", "revid": "767487", "url": "https://it.wikipedia.org/wiki?curid=1670438", "title": "Willie Young", "text": "\u00c8 stato un famoso calciatore dell'."}
{"id": "1670439", "revid": "1613689", "url": "https://it.wikipedia.org/wiki?curid=1670439", "title": "Astinenza", "text": "L'astinenza \u00e8 una pratica, imposta dalla rinuncia dettata da circostanze di necessit\u00e0 oppure in osservazione a un precetto igienico, morale o religioso, che consiste nell'auto-imposizione di non indulgenza a determinate attivit\u00e0 corporee o sperimentali, spesso associate al piacere.\nSpesso il termine \u00e8 associato in maniera implicita all'astinenza sessuale, ossia alla rinuncia agli aspetti legati alla attivit\u00e0 sessuale. Tuttavia esistono numerosi altri tipi di astinenza, come l'astinenza dalle carni, che \u00e8 una pratica penitenziale in uso presso la Chiesa cattolica, l'astinenza da bevande alcoliche, dal fumo o da altre praticit\u00e0 o abitudini. \nL'astinenza ha, come detto, diverse forme: ci si pu\u00f2 riferire, ad esempio, anche all'astinenza dal cibo e in tal caso si parla pi\u00f9 comunemente di digiuno. \nPoich\u00e9 l'astinenza \u00e8 comunque un atto cosciente, cio\u00e8 \u00e8 liberamente scelto dal praticante per valorizzare uno stile di vita, esso \u00e8 distinto, in ambito psicologico, dal termine rimozione.\nStoria e religione.\nL'astinenza potrebbe derivare da un concetto dell'ascetismo, che mira a seguire un percorso di rinuncia per elevare il credente, nella maggior parte delle fedi, al di fuori della normale vita di desiderio.\nUn esempio di astinenza in religione \u00e8 dato dall'assenza del maiale nella normale dieta dei seguaci dell'Ebraismo e dell'Islam. Nel Cristianesimo e nell'Islam vige l'astinenza, inoltre, dal sesso prematrimoniale. I cattolici si astengono dal cibo a base di carne il mercoled\u00ec delle ceneri e in ogni venerd\u00ec nel periodo di Quaresima; hanno inoltre l'obbligo del digiuno di un'ora prima di ricevere l'Eucaristia. I musulmani praticano anche il Ramadan, che consiste nel digiuno durante un mese nel periodo che va dall'alba al tramonto.\nMedicina.\nIn medicina la crisi d'astinenza \u00e8 una sindrome che riguarda l'insieme dei fenomeni osservabili nei soggetti che soffrono di tossicodipendenza, che vengono privati in maniera brusca della sostanza oggetto di dipendenza (narcotici, droghe, farmaci, ecc.).\nAltri aspetti sociali.\nAltri aspetti sociali dei diversi tipi di astinenza riguardano: il digiuno come pratica politica (sciopero della fame), il vegetarianismo, il veganismo, l'astinenza dal fumo, quella dall'alcol, il cosiddetto \"bilanciamento lavoro-vita\" (che consiste nel rinunciare a determinati svaghi per dare la precedenza a ambizioni di carriera lavorativa) e l'astinenza sessuale (per ragioni psicosociologiche o per evitare trasmissioni di malattie o gravidanze indesiderate).\nVi sono diverse organizzazioni e associazioni che si basano sull'astinenza per curare o assistere un individuo, in relazione a problemi di dipendenza: tra queste Alcolisti Anonimi e Narcotici Anonimi."}
{"id": "1670440", "revid": "248115", "url": "https://it.wikipedia.org/wiki?curid=1670440", "title": "Giorno di magro", "text": ""}
{"id": "1670441", "revid": "287204", "url": "https://it.wikipedia.org/wiki?curid=1670441", "title": "Francisco Pavon", "text": ""}
{"id": "1670442", "revid": "2143966", "url": "https://it.wikipedia.org/wiki?curid=1670442", "title": "Stazione meteorologica di Pesaro Osservatorio &quot;Valerio&quot;", "text": "La stazione meteorologica di Pesaro \u00e8 la stazione meteorologica di riferimento relativa alla citt\u00e0 di Pesaro.\nStoria.\nLa stazione meteorologica inizi\u00f2 la sua attivit\u00e0 nel 1861, grazie a Lorenzo Valerio che istitu\u00ec con Regio Decreto, su istanza di Luigi Guidi, un osservatorio meteorologico e geofisico all'interno dell'area verde degli Orti Giulii.\nLa sede dell'osservatorio divenne la torretta, alla cui sommit\u00e0 si trova anche la cupola della specola utilizzata per le osservazioni astronomiche, mentre gli strumenti della stazione meteorologica trovarono collocazione su fondo erboso all'esterno della struttura.\nI locali dell'osservatorio, oltre a custodire i registri cartacei con le varie osservazioni effettuate dalla seconda met\u00e0 dell'Ottocento in poi, ospitano dal 1983 il Museo Guidi dove sono custoditi tutti gli strumenti utilizzati nel corso della storia per effettuare i vari tipi di osservazioni.\nCaratteristiche.\nLa stazione meteorologica si trova nell'area climatica dell'Italia centrale, nelle Marche, in provincia di Pesaro e Urbino, nel comune di Pesaro, nel parco degli Orti Giulii, a 13 metri s.l.m. e alle coordinate geografiche .\nLa stazione e l'osservatorio sono gestiti dal Comune di Pesaro; l'osservatorio \u00e8 intitolato a Lorenzo Valerio.\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,8\u00a0\u00b0C, quella del mese pi\u00f9 caldo, luglio, \u00e8 di +22,8\u00a0\u00b0C.\nLe precipitazioni medie annue, si attestano 742\u00a0mm, e mediamente distribuite in 89 giorni, presentano un minimo relativo in estate e un moderato picco in autunno.\nL'eliofania assoluta media annua fa registrare il valore di 5,6 ore medie giornaliere, con picco di 10 ore medie giornaliere a luglio e minimo di 2,1 ore medie giornaliere a gennaio.\nI venti presentano direzioni prevalenti di ponente nel periodo compreso tra novembre e gennaio, di tramontana a febbraio e marzo, di bora ad aprile e nel periodo compreso tra agosto e ottobre e di levante nel periodo compreso tra maggio e luglio; la velocit\u00e0 media massima di 3,7\u00a0m/s si verifica in gennaio, mentre la velocit\u00e0 media minima di 2,9\u00a0m/s viene registrata a maggio e a giugno.\nTemperature estreme mensili dal 1881 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1881 ad oggi, con il relativo anno in cui si queste sono state registrate.\nLa temperatura massima assoluta del periodo esaminato di +39,2\u00a0\u00b0C risale al luglio 1950, mentre la temperatura minima assoluta di -15,2\u00a0\u00b0C \u00e8 del febbraio 1940."}
{"id": "1670443", "revid": "1226", "url": "https://it.wikipedia.org/wiki?curid=1670443", "title": "James Herbert Brennan", "text": ""}
{"id": "1670446", "revid": "767487", "url": "https://it.wikipedia.org/wiki?curid=1670446", "title": "Anders Vilhelm Lundstedt", "text": "Ha studiato giurisprudenza all'Universit\u00e0 di Lund ed \u00e8 stato professore di diritto presso l'Universit\u00e0 di Uppsala dal 1914 al 1952. Proprio come H\u00e4gerstr\u00f6m e Alf Ross, egli resiste l'esposizione di diritti come entit\u00e0 metafisiche, ritenendo che l'approccio giuridico dovrebbe sbarazzarsi di loro."}
{"id": "1670448", "revid": "1123126", "url": "https://it.wikipedia.org/wiki?curid=1670448", "title": "Preconio pasquale", "text": ""}
{"id": "1670451", "revid": "125070874", "url": "https://it.wikipedia.org/wiki?curid=1670451", "title": "Carrozzeria Allemano", "text": "La Carrozzeria Allemano \u00e8 stata una carrozzeria automobilistica italiana attiva dal 1928 al 1965.\nStoria.\nQuesta carrozzeria nasce nel 1928 a Torino in via Orto Botanico per volere di Serafino Allemano. Inizialmente la neonata carrozzeria si dedica anche a riparazioni meccaniche, in modo da offire un servizio pi\u00f9 vario. Il successo non tarda ad arrivare, un grande successo se si considera il buio periodo economico nel quale stava per entrare il mondo intero a causa della grande depressione del 1929.\nNel 1935, per\u00f2, Serafino Allemano decise di indirizzare i suoi sforzi unicamente nel settore della carrozzeria. Ma pochi anni dopo, lo scoppio della Seconda guerra mondiale lo costrinse a sospendere l'attivit\u00e0, che comunque riprese al termine del conflitto, dapprima zoppicando, e poi a ritmo sempre pi\u00f9 sostenuto. Gi\u00e0 alla fine degli anni quaranta, nientemeno che la neonata Ferrari commission\u00f2 ad Allemano una sua interpretazione su base \"Ferrari 166\", realizzata tra l'altro in collaborazione con Giovanni Michelotti. All'inizio degli anni cinquanta si fanno frequenti le sue interpretazioni su basi Fiat e Lancia. Per esempio rimarranno famose le Fiat 1100 nelle sue versioni coup\u00e9 e cabriolet, realizzate nel 1954, nonch\u00e9 della bella Lancia Aurelia cabriolet.\nQueste vetture, sebbene prodotte in tiratura assai limitata, riscossero un notevole successo sia presso la clientela sia presso le stesse Case automobilistiche che affidavano ad Allemano le loro vetture. Tali successi italiani fecero s\u00ec che Allemano venisse notato anche all'estero. Fu cos\u00ec che gi\u00e0 nel 1952, lo stesso anno di lavorazione dell'Aurelia cabriolet, la carrozzeria Allemano si dedic\u00f2 anche alla Francese Panhard Dyna 750 Coup\u00e9, una piccola vettura da competizione prodotta in soli 6 esemplari. Sempre in Francia, la Renault affid\u00f2 ad Allemano il compito di creare una versione cabriolet dapprima della 4CV e successivamente della Dauphine. Il nome di Allemano divenne noto anche in Regno Unito, dove il carrozziere torinese trov\u00f2 commesse per lui da parte di marchi come Jaguar ed Aston Martin.\nNel 1954 fu la Maserati ad affidare ad Allemano un compito, quello di realizzare una fuoriserie su base \"Maserati A6G 2000\". Successivamente la Casa modenese commission\u00f2 altri lavori ad Allemano, da cui scaturirono autentici capolavori come quelli realizzati su base 3500 GT e 5000 GT.\nLa fama di Allemano varca addirittura i confini europei e fa il giro del mondo, arrivando persino in Giappone, da dove il carrozziere torinese riceve una commessa da parte di una piccola azienda nipponica per la realizzazione di due prototipi.\nI due anni tra il 1959 ed il 1961 sono stati il periodo pi\u00f9 felici per la carrozzeria torinese, la quale realizz\u00f2 due pregevoli interpretazioni della Fiat 1500, in versione cabriolet e coup\u00e9, presentate tra l'altro anche al Salone di Torino.\nAll'inizio degli anni sessanta l'azienda si trasferisce in una nuova sede, sempre a Torino, in via Pietro Cossa.\nIn quel periodo ricevette dalla piccola Casa italiana ATS il compito di disegnare una nuova ed inedita vettura sportiva stradale. Da ci\u00f2 nacque la ATS 2500 GT, che non ebbe molto successo, perch\u00e9 oramai l'egemonia commerciale di Ferrari e Maserati in tale settore era gi\u00e0 divenuta inossidabile.\nInfine, in seguito alla crisi commerciale dei primi anni sessanta, la carrozzeria Allemano chiuse i battenti.\nL'importanza storica della Carrozzeria Allemano \u00e8 stata comunque di rilievo, poich\u00e9, assieme ad altri valenti carrozzieri (Pininfarina, Bertone, Vignale, Ghia, Savio, Michelotti, ecc.) ha contribuito a fare della citt\u00e0 di Torino una delle capitali mondiali del design automobilistico.\nPrincipali creazioni di Allemano.\nDi seguito vengono riportate alcune vetture sulla base delle quali Allemano cre\u00f2 le sue fuoriserie:\nEd ecco le principali creazioni inedite di Allemano:"}
{"id": "1670458", "revid": "1305772", "url": "https://it.wikipedia.org/wiki?curid=1670458", "title": "Paul Schneider", "text": ""}
{"id": "1670459", "revid": "84184", "url": "https://it.wikipedia.org/wiki?curid=1670459", "title": "Stazione meteorologica di Urbino Osservatorio &quot;Serpieri&quot;", "text": "La stazione meteorologica di Urbino \u00e8 la stazione meteorologica di riferimento relativa alla citt\u00e0 di Urbino.\nStoria.\nLa stazione meteorologica inizi\u00f2 la sua attivit\u00e0 il 1\u00ba maggio 1850, grazie al Padre scolopio Alessandro Serpieri che istitu\u00ec un osservatorio con lo scopo di effettuare osservazioni meteorologiche e geofisiche. La sua originaria ubicazione era alla sommit\u00e0 della torre del Palazzo del Collegio Raffaello.\nL'osservatorio fu poi trasferito a partire dal 1943 nell'attuale ubicazione alla sommit\u00e0 della torretta del Palazzo dell'Universit\u00e0; nonostante il cambio di ubicazione i dati rilevati non hanno subito disomogeneit\u00e0 nel corso del tempo, in quanto l'Osservatorio, in entrambe le sedi in cui \u00e8 stato ubicato, \u00e8 sempre rimasto all'interno delle mura di Urbino. Con poche centinaia di metri di distanza e qualche decina di altezza tra la torre del Palazzo del Collegio Raffaello e il Palazzo dell'Universit\u00e0.\nNon ci sono stati impatti antropici nel tempo. All'interno delle mura di Urbino poco o nulla \u00e8 cambiato sicuramente almeno dal 1800 se non prima. Nessuna opera di urbanizzazione invasiva \u00e8 stata effettuata sul territorio che da anni \u00e8 patrimonio mondiale dell'UNESCO.\nDurante la 70\u00aa sessione del Consiglio Esecutivo dell'Organizzazione meteorologica mondiale, svoltasi a Ginevra tra il 20 ed il 29 giugno 2018, l'Osservatorio ha ottenuto il riconoscimento dello status di \"Centennial observing station\".\nCaratteristiche.\nLe osservazioni sinottiche, utilizzate storicamente nel passato, nella stazione di Urbino continuano oggi a essere effettuate anche dopo l'avvento della digitalizzazione per permettere il confronto con quanto registrato precedentemente. Attualmente il Serpieri dispone di un consistente patrimonio di dati, in parte gi\u00e0 digitalizzati, in parte ancora da digitalizzare necessariamente da soggetti competenti in merito per la validazione degli stessi.\nAd oggi l'Osservatorio acquisisce dati dalle seguenti stazioni, con omogenea rilevazione digitale degli stessi, oltre al sinottico che viene mantenuto nella sede storica.\nUrbino, Palazzo Bonaventura\nCampus Scientifico\nFermignano\nForesta delle Cesane\nFano Lago Vicini (stazione di propriet\u00e0 della Fondazione Cassa di Risparmio di Fano).\nL'Osservatorio acquisisce dati nell'area climatica dell'Italia centrale, nelle Marche, in provincia di Pesaro e Urbino.\nAfferisce all'Universit\u00e0 degli Studi \"Carlo Bo\" di Urbino.\nL'osservatorio meteorologico \u00e8 intitolato al suo fondatore Alessandro Serpieri.\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,8\u00a0\u00b0C, quella del mese pi\u00f9 caldo, luglio, \u00e8 di +22,0\u00a0\u00b0C.\nLe precipitazioni medie annue, si attestano a 814\u00a0mm, e mediamente distribuite in 93 giorni, presentano un minimo relativo in estate e un moderato picco in autunno.\nL'eliofania assoluta media annua fa registrare il valore di 5,8 ore medie giornaliere, con picco massimo di 10 ore medie giornaliere a luglio e minimo di 2,8 ore medie giornaliere a dicembre.\nI venti presentano direzione prevalente di libeccio nei mesi di gennaio, marzo, aprile, maggio, giugno, luglio, settembre, novembre e dicembre e di bora nei mesi di febbraio, agosto e ottobre; la velocit\u00e0 media massima di 5,1\u00a0m/s si registra a dicembre, mentre la velocit\u00e0 media minima di 3,6\u00a0m/s si verifica ad agosto.\nLa citt\u00e0 \u00e8 stata colpita da un'eccezionale nevicata (oltre un metro e mezzo) nei primi giorni di febbraio del 2012.\nTemperature estreme mensili dal 1921 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1921 ad oggi, registrate dalla stazione meteorologica tradizionale collocata nella finestra meteorica dell'osservatorio, con il relativo anno in cui si queste si sono registrate.\nLa temperatura massima assoluta del periodo esaminato di +39,4\u00a0\u00b0C risale all'agosto 2017, mentre la temperatura minima assoluta di -12,4\u00a0\u00b0C \u00e8 del gennaio 1985."}
{"id": "1670462", "revid": "289247", "url": "https://it.wikipedia.org/wiki?curid=1670462", "title": "Fusione a freddo", "text": ""}
{"id": "1670465", "revid": "14910567", "url": "https://it.wikipedia.org/wiki?curid=1670465", "title": "Co.Ca.", "text": ""}
{"id": "1670471", "revid": "47767", "url": "https://it.wikipedia.org/wiki?curid=1670471", "title": "Personaggi di xxxHOLiC", "text": "Questa voce raggruppa i personaggi del manga e dell'anime \"xxxHOLiC\", opera delle CLAMP, e successivamente del film d'animazione \"Sogno di una Notte di Mezza Estate\". \nPrincipali.\nKimihiro Watanuki.\n \u00e8 uno studente diciannovenne giapponese rimasto orfano in tenera et\u00e0, in grado di percepire e comunicare con gli spiriti, dono ereditato dai suoi genitori naturali. Accetta di lavorare per Y\u016bko per liberarsi del suo potere. Tuttavia, bench\u00e9 odi la sua abilit\u00e0, Watanuki si fa spesso in quattro per aiutare le persone con cui viene in contatto grazie ad essa, anche quando non \u00e8 necessario ai fini dei suoi compiti. Avendo dovuto vivere da solo per gran parte della sua vita, Watanuki \u00e8 estremamente indipendente, oltre ad essere un ottimo cuoco e casalingo.\nWatanuki ha una cotta per una sua compagna di classe, Himawari Kunogi, che tenta sempre di impressionare in ogni modo possibile. Vede un altro suo compagno di classe, Shizuka D\u014dmeki, come un potenziale rivale per Himawari, anche se questi non ha mai espresso alcun interesse per lei. A causa dell'abilit\u00e0 di D\u014dmeki di scacciare gli spiriti, Watanuki \u00e8 costretto a passare sempre pi\u00f9 tempo in sua presenza, cosa che ha favorito la nascita di una specie di riluttante amicizia. Nonostante ci\u00f2, Watanuki continua a reagire in modo molto ostile verso D\u014dmeki, anche se le sue azioni tradiscono le sue parole.\nNonostante Y\u016bko sia molto bella, seducente e spesso provocante, Watanuki sembra esserle completamente indifferente, e continua a concentrare le sue attenzioni solo su Himawari. In effetti, Watanuki sembra essere quello pi\u00f9 irritato davanti alle provocazioni di Y\u016bko.\nQuando Watanuki nel manga viene ferito gravemente, costringendo Himawari e D\u014dmeki a chiedere a Y\u016bko di salvargli la vita, si scopre che anche Shaoran di \"Tsubasa RESERVoir CHRoNiCLE\", che Watanuki ha solo intravisto brevemente, ha pagato un prezzo in passato per evitare gli succedesse qualcosa di brutto. Successivamente verr\u00e0 rivelato che Watanuki non \u00e8 altro che una parte di Shaoran\nNella versione animata e nel film \u00e8 stato doppiato da Jun Fukuyama. Nella versione italiana del film \u00e8 stato doppiato da Nanni Baldini.\nYuko Ichihara.\n \u00e8 una donna con molta fama nel mondo del sovrannaturale. Dalle incredibili capacit\u00e0 parapsicologiche, dirige un negozio in grado di esaudire qualsiasi desiderio a patto che venga in cambio pagato un prezzo dal valore equivalente, fosse anche l'anima. Avendo molta esperienza nel settore, Y\u016bko non \u00e8 cos\u00ec sciocca da rivelare il suo vero nome. Ha un ruolo di catalizzatore nella trasformazione di Watanuki, comportandosi quasi come suo mentore. Ama bere e mangiare i piatti del ragazzo, che trascina spesso con s\u00e9 durante i suoi viaggi.\nNonostante il suo atteggiamento immaturo e spensierato, Y\u016bko sa essere saggia e seria quando la situazione lo richiede. La donna sembra essere a conoscenza dell'\"hitsuzen\" che Watanuki seguir\u00e0, e pi\u00f9 volte gli ha dato dei suggerimenti criptici per metterlo in guardia da pericoli incombenti o da persone da non prendere alla leggera. Sembra inoltre preoccuparsi sinceramente per il ragazzo, assicurandosi che la notte sia al sicuro, facendolo accompagnare dal \"Kudakitsune\" per sicurezza o chiamando in aiuto D\u014dmeki nei casi di pericolo.\nYuko \u00e8 una strega estremamente potente e con una vasta conoscenza, due cose che gli hanno valso un profondo rispetto da parte del mondo degli spiriti. Tuttavia, non sembra essere mai direttamente coinvolta con cose non inerenti ai contratti che fa con i suoi clienti. A volte manda Watanuki a fare i lavori meno impegnativi, come quando esaudisce il desiderio di Himawari. La donna sembra assumere il ruolo di enigmatica giocatrice di scacchi nel quadro generale delle cose.\nNella versione animata e nel film \u00e8 stata doppiata da Sayaka \u014chara. Nella versione italiana del film \u00e8 stata doppiata da Claudia Razzi.\nShizuka Domeki.\n \u00e8 un compagno di classe di Watanuki, considerato da questi come suo rivale. Fa parte del club di tiro con l'arco della scuola, con il quale spesso partecipa e vince gare tra istituti. Vive in un tempio ereditato da suo nonno.\nIl carattere di Domeki \u00e8 l'esatto opposto di quello di Watanuki. Calmo, tranquillo e con una certa predisposizione al sarcasmo, tende a fare la sua entrata in scena quando Watanuki riesce ad avere un momento da solo con Himawari, finendo ogni volta con l'innervosirlo.\nMentre Watanuki ha la capacit\u00e0 di attirare gli spiriti, D\u014dmeki possiede quella di scacciarli, dono ereditato da suo nonno. L'indovina apparsa nel secondo volume predice il suo arrivo nella storia, asserendo che Watanuki incontrer\u00e0 una persona con la quale litigher\u00e0 sempre, ma con il quale instaurer\u00e0 un legame che con il tempo si rafforzer\u00e0.\nYuko consiglia sempre a Watanuki di stare vicino a Domeki a causa del suo potere di scacciare gli spiriti che solitamente attaccano il ragazzo, ma la gelosia e il fastidio che gli causano il comportamento calmo e rilassato del presunto rivale gli impediscono di ammettere i suoi veri sentimenti di stima. Il fatto che in diverse occasioni Watanuki sia stato salvato da D\u014dmeki, inoltre, non facilita la situazione. Come ricompensa per il suo aiuto, Watanuki gli prepara ogni giorno dei bent\u014d, finendo ogni volta col vedersi richieste delle pietanze impossibili da preparare.\nVisto il modo con cui impugna l'arco, Domeki \u00e8 destrimano, come fatto notare anche da Himawari quando commenta la sfortuna del ragazzo nell'essersi fatto male al braccio che usava nelle gare dopo aver salvato Watanuki dalla caduta da un palazzo.\nInizialmente Domeki poteva vedere solamente uno spazio vuoto nel posto dove il negozio di Y\u016bko si trovava. La donna spiega nell'ottavo volume che dato che D\u014dmeki non aveva bisogno di niente da lei, il negozio per lui non esisteva fisicamente. Dopo la caduta da una finestra di Watanuki e la conseguente e gravissima ferita, tuttavia, Domeki diventa in grado di entrare nel negozio di Yuko per salvare la vita dell'amico.\nNella versione animata e nel film stato \u00e8 doppiato da Kazuya Nakai. Nella versione italiana del film \u00e8 stato doppiato da Fabrizio Pucci.\nHimawari Kunogi.\n \u00e8 la ragazza per cui Watanuki ha una cotta sin dall'inizio della serie, che neanche gli avvertimenti criptici di Yuko sulla sua fortuna hanno fatto desistere.\nHimawari \u00e8 molto affezionata a Watanuki, ma a causa del suo potere innato di causare, bench\u00e9 non volutamente, una grande sfortuna a quelli che la circondano, tende ad evitarlo il pi\u00f9 possibile per non vedergli fare una brutta fine. Lo stesso potere pare abbia causato anche la morte della nonna e diversi incidenti ai suoi amici.\nNella versione animata e nel film \u00e8 stata doppiata da Shizuka It\u014d. Nella versione italiana del film \u00e8 stata doppiata da Francesca Manicone.\nSecondari.\nMaru e Moro.\n e sono le due bambine che hanno trascinato Watanuki nel negozio di Yuko all'inizio della serie. Non \u00e8 stato rivelato se siano state create da Yuko, Clow Reed, da entrambi o da qualcun altro, ma dato che entrambe non hanno un'anima e non possono lasciare il negozio, si pu\u00f2 assumere siano state create l\u00ec.\nPi\u00f9 avanti nella serie Yuko spiega che l'esistenza di Maru e Moro \u00e8 necessaria per il negozio, in quanto \u00e8 grazie alla loro concentrazione che esso pu\u00f2 esistere. Come effetto collaterale, tuttavia, le due hanno lunghi periodi di sonno. La loro mansione \u00e8 quella di aiutare nelle varie faccende del negozio, ma la maggior parte delle volte funzionano da squadra di incitamento. Parlano quasi sempre all'unisono, tranne rari casi. Watanuki sembra andare d'accordo con loro, tranne quando le due non lo stanno trascinando in una delle scorribande di Y\u016bko. Sono molto rari i casi in cui le due bambine parlano seriamente. Entrambe dimostrano affetto sia per Y\u016bko che per Watanuki, nonostante amino fare sempre innervosire quest'ultimo. Sono spesso oggetto di divertenti sequenze comiche all'interno del manga.\nI loro nomi, tradotti, sono entrambi sinonimi di \"spogliarsi in pubblico\", un possibile richiamo al titolo: anche se l'\"xxx\" del titolo dovrebbe essere inteso come una variabile, non si pu\u00f2 negare che richiami alla mente anche il genere pornografico, a cui probabilmente allude, visto il target pi\u00f9 maturo della serie.\nNella versione animata e nel film Maru \u00e8 stata doppiata da Kazuko Kojima. Nella versione italiana del film \u00e8 stata doppiata da Letizia Ciampa.\nMoro \u00e8 invece doppiata Hisayo Mochizuki nella versione animata e nel film. Nella versione italiana del film \u00e8 stata doppiata da Gemma Donati.\nZashiki-warashi.\n \u00e8 uno spirito di sesso femminile con una cotta per Watanuki. Nel manga lo Zashiki-warashi appare la prima volta il giorno di San Valentino, determinata a regalare del cioccolato a Watanuki, cosa che per poco non causa la morte di Domeki. Appare una seconda volta quando Watanuki viene mandato da Y\u016bko in un luogo ricolmo di energia purissima per far ritornare il \"kudakitsune\" alla sua grandezza originaria. Durante il viaggio il ragazzo incontra lo Zashiki-warashi seduto su una pietra e sfrutta l'occasione per consegnarli il regalo del White Day (un paio di guanti con un motivo ad ali di angelo) come segno di apprezzamento per il cioccolato ricevuto a San Valentino (nonostante non abbia mai potuto mangiarlo). La sua terza apparizione la vede nel tentativo di recuperare l'occhio destro di Watanuki dalle grinfie del demone , per poi alla fine venire salvata da Watanuki stesso, accorso in aiuto. Appare un'ennesima volta in compagnia di Ame-warashi per far visita al ragazzo, in convalescenza dopo un grave incidente.\nNonostante sia molto timido e tenda sempre a piangere, lo Zashiki-warashi ha certa una propensione ai pensieri maliziosi. Viene sempre seguito e scortato dai suoi guardiani, un gruppo di che attaccano briga con chiunque faccia piangere il loro protetto. Essendo cresciuto su una montagna ricolma di pura energia spirituale, inoltre, lo spirito \u00e8 immune all'energia negativa.\nNel manga Watanuki nota che la voce dello Zashiki-warashi \u00e8 cambiata, divenendo pi\u00f9 matura. L'Ame-warashi spiega che la causa della sua crescita sono i sentimenti che prova per Watanuki, che l'hanno indotta a cambiare e a crescere.\nIl personaggio \u00e8 basato su uno spirito del folklore giapponese, lo \"zashiki-warashi\", da cui prende molti tratti caratteristici, soprattutto l'ingenuit\u00e0 e l'innocenza.\nNell'anime lo Zashiki-warashi fa la sua prima apparizione durante l', un festival giapponese che lo spirito ha scambiato per il giorno di San Valentino. Watanuki le fa in seguito visita per ringraziarla del T\u014dfu fritto che lo spirito gli aveva regalato per aiutarlo con il \"kudakitsune\".\nNella versione animata \u00e8 doppiata da Sumi Mut\u014d.\nKudakitsune.\n \u00e8 uno spirito kitsune tascabile. Viene dato dall'Ame-warashi a Yuko come pagamento per il lavoro svolto da Watanuki, al quale si affeziona istantaneamente e che segue in ogni suo viaggio pericoloso e non, a patto che il ragazzo acconsenta. All'inizio lo spirito infastidiva pesantemente Watanuki, ma con il tempo il ragazzo si \u00e8 abituato alla sua presenza. Il \"kudakitsune\" ha due forme, la prima simile ad un serpente e la seconda in cui prende le fattezze della tradizionale volpe a nove code del folklore giapponese. In quest'ultima forma \u00e8 in grado di usare i suoi veri poteri, compresa l'abilit\u00e0 di percepire gli spiriti maligni e quella di lanciare gigantesche palle di fuoco, conosciute anche come fuoco di volpe. Per ritornare alla sua forma normale, quella di serpente, lo spirito ha bisogno di immagazzinare una grande quantit\u00e0 di energia positiva, ragion per cui Watanuki lo accompagna nella montagna dello \"Zashiki-warashi\" ogni qual volta si presenti la necessit\u00e0 di farlo tornare nel suo formato tascabile. Venuto a sapere che Watanuki ha dato un nome all'uccellino di Himawari, lo spirito pretende di riceverne uno anch'egli dal ragazzo: questi decide per Mugetsu, poich\u00e9 durante la sua seconda trasformazione i suoi occhi, simili a due lune, sono poco visibili.\nNell'anime il cibo preferito dello spirito \u00e8 il t\u014dfu fritto, per lui per\u00f2 estremamente nocivo: se ne mangia troppo durante la sua seconda trasformazione i simboli sulla sua testa cominciano a scomparire uno dopo l'altro, fino a che lo spirito non \u00e8 pi\u00f9 in grado di ritornare al suo formato tascabile.\nTanpopo.\n \u00e8 un canarino nato da un uovo donato da Yuko a Watanuki mentre questi stava riposando per riprendersi da una ferita quasi mortale. Secondo Y\u016bko la nascita dell'uccellino \u00e8 avvenuta per il bene di Himawari, alla quale si affeziona non appena la incontra. Watanuki, sotto richiesta della ragazza, gli d\u00e0 il nome \"Tanpopo\", letteralmente dente di leone. L'uovo da cui nasce \u00e8 lo stesso che Sakura riceve in \"Tsubasa RESERVoir CHRoNiCLE\" durante il viaggio nella dimensione in cui \u00e8 presente Kamui.\nFa la sua prima comparsa negli ultimi capitoli del volume 10, mentre il nome gli viene dato nel volume 11. Tanpopo \u00e8 completamente immune al potere di Himawari e quindi pu\u00f2 farle ottima compagnia.\nMokona Modoki.\n \u00e8 uno dei due Mokona creati di Yuko e Clow Reed. Mentre il Mokona bianco ha accompagnato il gruppo di \"Tsubasa RESERVoir CHRoNiCLE\" nei loro viaggi fra i mondi, quello nero \u00e8 restato nel negozio di Y\u016bko per funzionare da tramite e mezzo di comunicazione fra i personaggi delle due serie. Mokona ama passare il tempo a bere con Y\u016bko, mangiare le pietanze preparate da Watanuki e giocare con Maru e Moro. Y\u016bko ha affermato che i due Mokona furono creati da lei e Clow Reed molto tempo addietro in previsione per il futuro arrivo e conseguente viaggio tra i mondi dei personaggi di \"Tsubasa RESERVoir CHRoNiCLE\", oltre che come mezzo per fermare i piani di Fei Wong Reed e salvare \"due futuri\".\nNell'anime ogni riferimento con \"Tsubasa RESERVoir CHRoNiCLE\" \u00e8 stato eliminato, compresa la vera funzione del Mokona nero, che viene presentato come un semplice amico di Yuko. \nViene doppiata da Mika Kikuchi. Nella versione italiana del film \u00e8 stata doppiata da Ilaria Stagni.\nKohane Tsuyuri.\n \u00e8 una ragazzina undicenne con eccezionali poteri da esorcista, grazie ai quali \u00e8 stata catapultata nel mondo dei programmi televisivi dedicati ai fantasmi e al sovrannaturale. Viene introdotta nel nono volume del manga. A prima vista sua madre sembra essere molto protettiva nei suoi confronti, ma in realt\u00e0 Kohane pensa che si preoccupi pi\u00f9 di pubblicizzare i suoi poteri che di lei, cosa tutt'altro che infondata.\nLa ragazzina rivela a Watanuki di non ricordarsi nemmeno l'ultima volta in cui \u00e8 stata chiamata per nome, facendo del ragazzo la prima persona a chiamarla \"Kohane\". Il suo nome significa \"piccola piuma\", il suo cognome \"7 maggio\". Lei e Watanuki sembrano condividere un legame, in quanto entrambi possiedono abilit\u00e0 sovrannaturali ed entrambi sono stati esposti all'occulto fin dalla tenera et\u00e0.\nHaruka Domeki.\n \u00e8 il nonno di Shizuka, a suo tempo prete del tempio scintoista dove il nipote vive. Mor\u00ec prima dell'inizio della storia per cause non ben identificate, ma viene costantemente ricordato nelle storie di Shizuka. La somiglianza con il nipote \u00e8 eccezionale, ma la sua personalit\u00e0 \u00e8 molto pi\u00f9 aperta e cordiale. Sembra che abbia insegnato a Shizuka molte storie sul folklore, sulla mitologia e sulle pratiche scintoiste. Possedeva inoltre un'immensa libreria, passata al nipote al momento della sua morte.\nIn quanto prete del tempio, Haruka aveva il potere di vedere e scacciare gli spiriti, abilit\u00e0 passata solo in parte al nipote (in quanto Shizuka non \u00e8 in grado di vederli). Il suo metodo di purificazione, come il nipote, consisteva nel lanciare frecce ricolme di energia positiva. Visti i sigilli protettivi fatti da Haruka per proteggere la biblioteca, Y\u016bko stessa ne commenta l'alta qualit\u00e0, complimentandosi per le sue doti e conoscenze dell'occulto.\nFa la sua prima apparizione nel nono volume, in un sogno di Watanuki. Come Yuko, si comporta verso il ragazzo come una sorta di guida, chiedendogli il motivo del perch\u00e9 gli piaccia tanto Himawari, facendogli notare che da quando l'ha incontrata le cose sono andate di male in peggio o domandandogli perch\u00e9 trovi Shizuka irritante. Caduto dal secondo piano della scuola ed entrato in coma, Watanuki viene tratto in salvo da Haruka stesso, penetrato nel subconscio del ragazzo per fargli riprendere conoscenza.\nWatanuki vede continuamente Haruka nei suoi sogni. In uno di questi lo spirito mostra di avere non solo il potere di entrare nei sogni di Watanuki, ma anche quello di poter trasportare il ragazzo nei sogni di altre persone, in quanto, come affermato da lui stesso, tutti i sogni sono connessi. Il collegamento fra i sogni \u00e8 un tema ricorrente nei lavori delle CLAMP e trova un ruolo prominente in X.\nClienti.\nCliente del film.\nNel film d'animazione appare una nuova cliente, con le sembianze di una giovane donna che non riesce pi\u00f9 ad entrare nella sua casa: il suo desiderio \u00e8 quindi poter rientrarvi nuovamente. La storia del film ruota intorno alla missione che Yuko, Watanuki e Domeki devono affrontare. Proprio in questa misteriosa casa, che realmente \u00e8 un'immensa villa, vengono invitati dei collezionisti per un'asta e la stessa Yuko decide cos\u00ec di parteciparvi. I tre protagonisti, per\u00f2, riescono ad entrarvi senza problemi. \nDurante la missione Watanuki scopre un ritratto di una bambina, la quale corrisponde alla ragazza che aveva chiesto aiuto a Yuko. Watanuki riesce cos\u00ec a capire che la ragazza abitava quella casa, ma che ora la casa non la riconosce pi\u00f9 come padrona. Il domestico della ragazza, quando era piccola, le aveva promesso di collezionare oggetti strani e insolite, e che quanto sarebbe tornata, le avrebbe mostrato tale collezione. Sfortunatamente il domestico mor\u00ec, ma continu\u00f2 a collezionare tali oggetti, sottraendoli ad altri collezionisti, fino ad arrivare a dimenticare il motivo dei suoi gesti, e pi\u00f9 importante, perch\u00e9 stesso collezionando tali oggetti. \nDopo l'aiuto di Yuko, che mostr\u00f2 allo spirito quello che veramente voleva, cio\u00e8 rendere felice la bambina, parte della villa si distrusse, e rimase solo una piccola casa. Un'anziana donna apparve in seguito, e si scopr\u00ec essere la vera forma della ragazza. Una volta incontrato lo spirito del domestico, entr\u00f2 nella casa con lui, che poi trasform\u00f2 in un museo. Come pegno, diede a Yuko la chiave della casa, che fin\u00ec poi nelle mani di Shaoran nel film d'animazione della serie.\nPrimo cliente.\nIl primo cliente di Yuko \u00e8 una ragazza di 28 anni, che si ritrova nel negozio della strega per caso. Il suo problema \u00e8 inizialmente legato al mignolo, che non riesce pi\u00f9 a muovere. Cos\u00ec Yuko le dona un anello da indossare proprio su questo dito, notando che ad ogni sua risposta, la ragazza emette una specie di fumo nero che si propaga intorno a lei. Watanuki, mentre si stata recando ad un appuntamento con Himarawari, scorge proprio la cliente, e finisce per scoprire il suo vizio, cio\u00e8 la falsit\u00e0. Ad ogni bugia, si circondava da un alone di fumo, che il cui effetto era quello di immobilizzarla lentamente, partendo proprio dal mignolo. L'anello donatole da Yuko fungeva proprio da filtro, ma nel momento in cui la ragazza se lo sfil\u00f2 per pulirlo, rimase bloccata al centro della strada, e fin\u00ec per morire investita da un camion.\nNella versione animata finisce investita da un camion, ma non muore. Yuko vede questo incidente come una nuova possibilit\u00e0 di riscatto per la ragazza. Viene doppiata da Mamiko Noto.\nHanahana.\nIl secondo cliente \u00e8 una giovane donna, sposata con un figlio, che incontr\u00f2 Yuko su un sito di \"ragazze magiche ed effetti speciali\", con il nickname di Hanahana. Il vizio di questa persona \u00e8 strettamente legato all'utilizzo del computer, ed \u00e8 infatti conosciuto come dipendenza da Internet, una vera e propria dipendenza. Dopo aver ricevuto in casa Yuko e Watanuki, la donna si ripromette di non utilizzare pi\u00f9 il computer, per passare pi\u00f9 tempo con suo marito e con suo figlio, triste perch\u00e9 non ha le sue attenzioni. Comunque, la donna ritorna ad utilizzare il computer con il pretesto di dire addio ai suoi amici, ma Yuko ritorna ad avvisarla, e la costringe a scegliere tra la sua famiglia e Internet. Per aiutarla le distrugge il portatile, in cambio di un seggiolone per bambini, ma ribadisce il concetto secondo cui solamente la diretta interessata pu\u00f2 liberarsi da questa dipendenza.\nNella versione animata \u00e8 doppiata da Maria Kawamura.\nShaoran, Kurogane e Fay.\nShaoran, personaggio di \"Tsubasa RESERVoir CHRoNiCLE\", si mostra al cospetto della strega dimensionale con il desiderio di salvare la vita di Sakura. Il desiderio di Kurogane, samurai giapponese, \u00e8 quello di ritornare nel suo mondo, anche se la stessa sovrana del suo mondo l'ha mandato al cospetto della strega Yuko per scoprire il significato della \"vera forza\". Il prezzo da pagare corrisponde alla sua spada, triste ricordo del suo passato oltre che simbolo della sua forza. Fay D. Florite \u00e8 un mago proveniente dal \"Regno di Celes\". Il suo desiderio \u00e8 non tornare mai nel suo mondo, ma di aggirarsi nei vari mondi. Come prezzo da pagare dovr\u00e0 donarle il suo tatuaggio, senza il quale non \u00e8 grado di controllare la propria magia.\nYuko li avverte di non poter esaudire i loro desideri singolarmente, perch\u00e9 il prezzo da pagare sarebbe troppo alto. Propone cos\u00ec di esprimere un desiderio \"comune a tutti e tre\": quello di poter viaggiare attraverso le dimensioni. Shaoran pu\u00f2 quindi viaggiare per recuperare le piume di Sakura, Kurogane pu\u00f2 viaggiare per cercare di tornare nel suo mondo, e Fay pu\u00f2 viaggiare per fuggire dal suo mondo. \nYuko presta loro uno dei due Mokona, che ha il potere di viaggiare tra le dimensioni. Come pegno chiede a Shaoran le piume che contengono i ricordi che Sakura ha di lui: gli unici ricordi che non recuperer\u00e0 saranno proprio quelli legati a Shaoran. Kurogane \u00e8 costretto a lasciare la sua spada, e Fay il suo tatuaggio.\nAme-warashi.\n \u00e8 uno spirito di sesso femminile conosciuto anche come lo spirito della pioggia. Ha una certa importanza nel mondo spirituale, \u00e8 estremamente fiero ed ostile verso gli esseri umani, in quanto la maggior parte di loro non rispetta la natura. Si rivolge a Yuko per chiedere l'aiuto di Watanuki nel salvare una persona in un parco con un'ortensia dal colore rosso sangue. \u00c8 una buona amica dello Zashiki-warashi.\nHa l'abilit\u00e0 di percepire i poteri sovannaturali nelle persone, come visto quando commenta la brutta sensazione che percepisce quando \u00e8 vicino a Watanuki o l'odore puro e rinfrescante emanato da D\u014dmeki. Appare in un secondo momento con lo Zashiki-warashi per far visita a Watanuki, mantenendo per\u00f2 verso di lui un atteggiamento ostile. In questa occasione fa anche un commento criptico sulla vera natura del ragazzo.\nNell'anime i suoi capelli sono rossi, mentre nelle illustrazioni colorate dalle CLAMP risultano blu. Il concetto di \"Ame-warashi\" \u00e8 basato su uno spirito del folklore giapponese. \n\u00c8 stata doppiata da Akiko Yajima."}
{"id": "1670472", "revid": "1915706", "url": "https://it.wikipedia.org/wiki?curid=1670472", "title": "Suramina", "text": "La suramina \u00e8 un farmaco sviluppato nel 1923 dalla Bayer, usato per il trattamento delle infezioni da Tripanosoma e Nematodi.\nAttivit\u00e0 farmacologica e indicazioni.\nIl farmaco agisce in funzione antitumorale nei linfomi non-Hodgkin HIV correlati, bloccando il legame fra i fattori di crescita tumorale TGFb, EGF, bFGF e i recettori di superficie cellulare. Il farmaco \u00e8 utilizzato contro il carcinoma della prostata, dell'ovaio, del surrene, della mammella e contro i linfomi refrattari. In particolare, il farmaco agisce impedendo ai fibroblasti della capsula di Tenone di produrre una quantit\u00e0 di collagene tossica per le cellule.\nCon una serie di esperimenti sui conigli si \u00e8 scoperto inoltre che quando la concentrazione di suramina \u00e8 elevata la fistola pu\u00f2 rimanere pervia con effetti pari a quelli provocati dall'uso di mitomicina. Secondo alcuni studi condotti su un gruppo di pazienti terminali affetti da glaucoma, infine, l'uso di suramina durante e dopo l'intervento chirurgico ha permesso di aumentare il tasso di sopravvivenza delle bozze filtranti.\nUn recente studio clinico sperimentale effettuato dall'Universit\u00e0 della California a San Diego ha evidenziato l'effettivit\u00e0 della suramina nel trattare bambini a cui \u00e8 stata diagnosticata la sindrome dello spettro autistico. Ulteriori ricerche in tal senso sono in corso di programmazione.\nEffetti collaterali.\nFra gli effetti collaterali si segnalano la tossicit\u00e0 renale, la neuropatia periferica e la coagulopatia.\nVie di somministrazione.\nIl farmaco viene somministrato solo per via endovenosa."}
{"id": "1670474", "revid": "253269", "url": "https://it.wikipedia.org/wiki?curid=1670474", "title": "Paul Schneider (attore)", "text": "Biografia.\nNato nella Carolina del Nord, debutta nel 2000 nel film indipendente \"George Washington\" del regista David Gordon Green e per lo stesso regista recita anche nel film del 2003 \"All the Real Girls\". In seguito prende parte ai film \"Elizabethtown\", \"La neve nel cuore\", \"L'assassinio di Jesse James per mano del codardo Robert Ford\" e \"Lars e una ragazza tutta sua\".\nNel 2008 debutta alla regia con il film indipendente \"Pretty Bird\", presentato al Sundance Film Festival. Nel 2009 recita nei film di Sam Mendes \"American Life\" e \"Bright Star\" di Jane Campion. Tra il 2009 e il 2010 fa parte del cast delle prime due stagioni della serie televisiva della NBC \"Parks and Recreation\", nel ruolo di Mark Brendanawicz.\nNel 2014 \u00e8 protagonista di \"Goodbye to All That\", per cui vince il premio come miglior attore al Tribeca Film Festival.\nNel 2018 compare in un episodio della seconda stagione della serie TV statunitense \"American Crime Story\", intitolata \"L'assassinio di Gianni Versace\", dove interpreta Paul Beck, partner di lunga data di Donatella Versace."}
{"id": "1670480", "revid": "1851848", "url": "https://it.wikipedia.org/wiki?curid=1670480", "title": "Francesco Casisa (calciatore)", "text": "Carriera.\nHa giocato una gara in Serie A con la maglia del nella stagione 1961-1962: si tratta della vittoria casalinga per 1-0 contro il del 24 settembre 1961.\nNel novembre 1969 si trasferisce alla , con cui disputa altre 5 gare in massima serie.\nHa inoltre totalizzato 85 presenze e 3 reti in Serie B, con le maglie di Bari, e Casertana, concludendo la carriera nel Trapani.\n\u00c8 scomparso all'et\u00e0 di settantun'anni a Terni, citt\u00e0 dov'era tornato a vivere dopo aver appeso le scarpette al chiodo."}
{"id": "1670481", "revid": "121635771", "url": "https://it.wikipedia.org/wiki?curid=1670481", "title": "Metasemantica", "text": "La metasemantica \u00e8 una tecnica letteraria teorizzata ed utilizzata da Fosco Maraini nella sua raccolta di poesie \"Gn\u00f2si delle f\u00e0nfole\" del 1978. Il termine origina dal prefisso \u03bc\u03b5\u03c4\u03b1- (\"meta-\") e dalla parola \u03c3\u03b7\u03bc\u03b1\u03bd\u03c4\u03b9\u03ba\u03cc\u03c2 (\"s\u0113mantik\u00f3s\"). \nDefinizione.\nLa semantica \u00e8 quella parte della linguistica che studia il significato delle parole (semantica lessicale), degli insiemi delle parole, delle frasi (semantica frasale) e dei testi. La metasemantica, nell'accezione proposta dal Maraini, va oltre il significato delle parole e consiste nell'utilizzo di parole prive di significato, ma dal suono familiare alla lingua a cui appartiene il testo stesso e di cui deve seguire le regole sintattiche e grammaticali. Dal suono e dalla posizione all'interno del testo si possono attribuire significati pi\u00f9 o meno arbitrari a tali parole.\nLa tecnica gode di un certo seguito tra poeti italiani, soprattutto amatoriali .\nCos\u00ec, nell\u2019introduzione a \"Gn\u00f2si delle F\u00e0nfole\", Fosco Maraini spiega cosa \u00e8 la poesia, o linguaggio, metasemantico:\nE prosegue sottolineando l\u2019aspetto ludico della sua invenzione:\nUn linguaggio simile a questa tecnica, per lo pi\u00f9 definito come \"non-sense\", era stato usato anche da Lewis Carroll nel suo poemetto Jabberwocky pubblicato nel 1871.\nEsempi.\nIl pi\u00f9 celebre esempio di \"metasemantica\", nell'accezione datale dal Maraini, \u00e8 la sua poesia \"Il Lonfo\", nota anche per la recitazione che ne ha fatto Gigi Proietti..\nI primi quattro versi della poesia \"Il giorno ad urlapicchio\" suonano cos\u00ec:"}
{"id": "1670483", "revid": "984922", "url": "https://it.wikipedia.org/wiki?curid=1670483", "title": "Stazione meteorologica di Fano", "text": "La stazione meteorologica di Fano \u00e8 la stazione meteorologica di riferimento relativa alla citt\u00e0 di Fano.\nCoordinate geografiche.\nLa stazione meteorologica si trova nell'area climatica dell'Italia centrale, nelle Marche, in provincia di Pesaro e Urbino, nel comune di Fano, a 14 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,9\u00a0\u00b0C, quella del mese pi\u00f9 caldo, luglio, \u00e8 di +22,3\u00a0\u00b0C ."}
{"id": "1670484", "revid": "1226", "url": "https://it.wikipedia.org/wiki?curid=1670484", "title": "Vilhelm Lundstedt", "text": ""}
{"id": "1670485", "revid": "289247", "url": "https://it.wikipedia.org/wiki?curid=1670485", "title": "Dinastia antoniniana", "text": ""}
{"id": "1670488", "revid": "1543377", "url": "https://it.wikipedia.org/wiki?curid=1670488", "title": "Planet Hollywood", "text": "La Planet Hollywood \u00e8 una catena di ristoranti a tema ispirata al famoso mondo di Hollywood, lanciata a New York il 22 ottobre 1991 con il sostegno delle stelle di Hollywood Sylvester Stallone, Bruce Willis, Demi Moore e in passato Arnold Schwarzenegger, che poi ha venduto la sua parte.\nStoria.\nFu un'idea di Robert Earl, ex presidente dell'Hard Rock Cafe. I Planet Hollywood sono modellati sullo stile dell'Hard Rock, talmente simili che hanno dovuto versare milioni di dollari di danni dopo una causa intentatagli dall'Hard Rock. Earl ha inoltre reclutato molti ex veterani Hard Rock per aprire nuovi \"PH stores\". Le movie star \"proprietarie\" hanno ricevuto un'opzione finanziaria ad un prezzo molto pi\u00f9 basso in cambio della loro adesione, in modo che possano essere addebitate come legittimi proprietari.\nSchwarzenegger ha troncato i suoi legami finanziari con l'impresa agli inizi del 1998, dichiarando che la societ\u00e0 non aveva avuto il successo sperato, sostenendo inoltre che voleva concentrare la sua attenzione su \"nuove iniziative imprenditoriali statunitensi globali\" e sulla sua carriera di attore.\nQuando il Planet Hollywood divenne internazionale, furono aperti ristoranti nelle maggiori citt\u00e0, come Roma, Parigi, Atene, Sydney, Auckland, Amsterdam, Tokyo, Kuala Lumpur, Londra, Dublino, Belfast, Citt\u00e0 del Capo, Hong Kong, Melbourne, Montr\u00e9al, Seattle, Toronto, Giacarta, Bali e altre citt\u00e0 in tutto il mondo. A partire dal 1997 per\u00f2 la catena cominci\u00f2 ad andare in perdita e in soli 2 anni il prezzo di un'azione della compagnia raggiunse un valore inferiore a 1 dollaro, quando il primo giorno in Borsa era stata scambiata a 32 dollari.\nA dicembre 2016, dopo le decine di chiusure, rimangono in attivit\u00e0 i ristoranti di Disneyland Paris, Las Vegas, Londra, Los Angeles, New York e Walt Disney World.\nSono ancora attivi 3 resort: a Goa, a Las Vegas e in Costa Rica.\nPlanet Hollywood in Italia.\nIl primo ed unico Planet Hollywood in Italia apr\u00ec a Roma in via del Tritone, il 6 dicembre 1997. L'inaugurazione del locale fu presieduta dall'allora sindaco Francesco Rutelli e furono presenti Arnold Schwarzenegger e Sylvester Stallone (mentre Bruce Willis fu ospite del locale qualche mese pi\u00f9 tardi), oltre a numerose altre star del cinema internazionale, come Jamie Lee Curtis, Wesley Snipes, William Baldwin, G\u00e9rard Depardieu e, per quel che riguarda l'Italia, il nostro Gigi Proietti (che aveva dato la sua voce proprio a Stallone nel primo Rocky). Il locale, dalle dimensioni di 1.100\u00a0m\u00b2, si sviluppava su tre piani ed era composto da un bar, un ristorante e uno store in cui si vendevano ogni tipo di gadget possibile targato Planet Hollywood (felpe, magliette, portachiavi) e ovviamente alcuni tra gli oggetti pi\u00f9 preziosi provenienti dal mondo del cinema.\nTra i vari cimeli cinematografici presenti nel locale, si ricordano:\nInoltre l'intero arredamento del locale era a tema cinematografico e persino i bagni sfoggiavano degli specchi a forma di pescecane, un chiaro riferimento al famoso film di Steven Spielberg \"Lo squalo\".\nIl locale chiuse il 3 novembre 2003."}
{"id": "1670497", "revid": "113757", "url": "https://it.wikipedia.org/wiki?curid=1670497", "title": "Dinastia Savoia", "text": ""}
{"id": "1670501", "revid": "984922", "url": "https://it.wikipedia.org/wiki?curid=1670501", "title": "Stazione meteorologica di Mercatello sul Metauro", "text": "La stazione meteorologica di Mercatello sul Metauro \u00e8 la stazione meteorologica di riferimento relativa alla localit\u00e0 di Mercatello sul Metauro.\nCoordinate geografiche.\nLa stazione meteorologica si trova nell'area climatica dell'Italia centrale, nelle Marche, in provincia di Pesaro e Urbino, nel comune di Mercatello sul Metauro, a 429 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,8\u00a0\u00b0C, quella dei mesi pi\u00f9 caldi, luglio e agosto, \u00e8 di +21,0\u00a0\u00b0C ."}
{"id": "1670502", "revid": "174063", "url": "https://it.wikipedia.org/wiki?curid=1670502", "title": "Poirot e il mistero di Styles Court", "text": ""}
{"id": "1670503", "revid": "125778460", "url": "https://it.wikipedia.org/wiki?curid=1670503", "title": "Rosa Bianca", "text": "La Rosa Bianca () fu un gruppo di resistenza tedesco contro la dittatura del nazionalsocialismo formato da studenti e basato essenzialmente su valori cristiani. Fece ricorso ad azioni non violente nella Germania nazista dal giugno 1942 al febbraio 1943, quando i principali componenti del gruppo vennero arrestati, processati e condannati a morte mediante decapitazione.\nStoria.\nIl gruppo fu operativo a Monaco di Baviera, citt\u00e0 nella quale diffuse sei opuscoli che invitavano i tedeschi a opporsi con la resistenza passiva al regime nazista. Un settimo opuscolo, che era stato solo progettato, non venne mai distribuito perch\u00e9 il gruppo cadde nelle mani della Gestapo.\nIl gruppo della Rosa Bianca era composto da cinque studenti: Hans e la sorella Sophie Scholl, Christoph Probst, Alexander Schmorell e Willi Graf, tutti poco pi\u00f9 che ventenni. A loro si un\u00ec anche un professore, Kurt Huber, che stese gli ultimi due opuscoli. \nErano tutti di religione cristiana, sia protestanti sia cattolici, e un ortodosso (Schmorell). Sebbene i membri della Rosa Bianca fossero tutti studenti all'Universit\u00e0 Ludwig Maximilian di Monaco, avevano anche partecipato alla guerra sul fronte francese e su quello russo, dove furono testimoni delle atrocit\u00e0 commesse contro gli ebrei e sentirono che il rovesciamento delle sorti che la \"Wehrmacht\" soffr\u00ec a Stalingrado avrebbe alla fine portato alla sconfitta della Germania. Sophie Scholl, che aveva studiato come infermiera, era stata anche disgustata dal programma di eutanasia forzata basato sull'eugenetica nazista (Aktion T4) attuato contro i tedeschi affetti da disabilit\u00e0 intellettiva e fisica grave. Essi rigettavano la violenza della Germania nazista di Adolf Hitler e credevano in un'Europa federale che aderisse ai principi cristiani di tolleranza e giustizia. Citando estensivamente la Bibbia, Sant'Agostino, Rilke, Heine, il fondatore del taoismo Laozi, Aristotele e Novalis, cos\u00ec come Goethe e Schiller, si appellarono all'intellighenzia tedesca, credendo che si sarebbe intrinsecamente opposta al nazismo. La loro ideologia si era formata seguendo le tesi del movimento giovanile cattolico Quickborn, guidato dal sacerdote d'origine italiana Romano Guardini ed era stata influenzata, oltre che dal parroco di S\u00f6flingen (un quartiere di Ulm in cui era presente una forte resistenza cattolica al nazismo) Franz Weiss, anche da Carl Muth e Theodor Haecker, due intellettuali cattolici anti-nazisti, il cui pensiero influenzer\u00e0 molto le scelte di resistenza pacifica del gruppo. \nQuesta, secondo i loro piani, doveva attuarsi attraverso la distribuzione di volantini in luoghi pubblici, il cui contenuto avrebbe dovuto risvegliare la coscienza del popolo tedesco.\nIn un primo momento, gli opuscoli vennero spediti in massa verso differenti citt\u00e0 della Baviera e dell'Austria, poich\u00e9 i membri ritenevano che la Germania meridionale fosse pi\u00f9 ricettiva nei confronti del loro messaggio antimilitarista.\nIn seguito a un lungo periodo di inattivit\u00e0, dopo il luglio 1942, la Rosa Bianca prese una posizione pi\u00f9 vigorosa contro Hitler nel febbraio 1943, distribuendo gli ultimi due opuscoli e dipingendo slogan anti-hitleriani sui muri di Monaco, e addirittura sui cancelli dell'universit\u00e0. Lo spostamento delle loro posizioni risulta ovvio dalla lettura dell'intestazione dei loro nuovi opuscoli, sui quali si leggeva \"Il movimento di resistenza in Germania\".\nIl sesto opuscolo venne lanciato dalle finestre dell'universit\u00e0 il 18 febbraio 1943. Quasi tutti i volantini vennero distribuiti in luoghi frequentati, Sophie Scholl prese la coraggiosa decisione di salire in cima alle scale dell'atrio e lanciare da l\u00ec gli ultimi volantini sugli studenti sottostanti. Venne individuata da Jakob Schmid, un bidello nazista, che la blocc\u00f2 assieme al fratello mentre stavano per lasciare l'edificio, consegnandoli entrambi al segretario della cancelleria, Albert Scheithammer. Poich\u00e9 il rettore dell'universit\u00e0, Walther W\u00fcst, era inizialmente assente, Schmid e Scheithammer portarono i fratelli dal consulente legale dell'universit\u00e0, Ernst Haeffner, che li consegn\u00f2 alla polizia segreta di regime, la Gestapo, che nonostante i suoi migliori sforzi non era stata in grado di catturare gli autori. Gli altri membri attivi vennero subito fermati e il gruppo, assieme a tutti quelli a loro associati, venne sottoposto a interrogatorio da parte della Gestapo. Gli Scholl si assunsero immediatamente la piena responsabilit\u00e0 degli scritti sperando, invano, di proteggere i rimanenti membri del circolo. I funzionari della Gestapo che li interrogarono rimasero stupiti per il coraggio e la determinazione dei due giovani: Robert Mohr, il poliziotto della Gestapo, tortur\u00f2 Sophie Scholl per quattro giorni, dal 18 al 21 febbraio 1943.\nI fratelli Scholl e Probst furono i primi ad affrontare il processo, che si rivel\u00f2 una farsa. Vennero giudicati il 22 febbraio 1943 dal Tribunale del Popolo, presieduto dal giudice-boia di Hitler, Roland Freisler, che era volato appositamente da Berlino a Monaco con gli altri giudici, inviato dal gauleiter Joseph Goebbels. Nel corso di un breve dibattimento, durato cinque ore, furono privati di ogni difesa da Freisler, reputati colpevoli e il giorno stesso vennero ghigliottinati. Le guardie del carcere di Stadelheim e lo stesso boia Johann Reichhart dissero che non avevano mai visto giovani morire tanto coraggiosamente, riferendosi in particolare alla ragazza. Qualche giornale di Monaco riport\u00f2 brevemente la notizia. Le motivazioni della sentenza furono:\nI secondini del carcere di Monaco testimoniarono:\nGli altri membri chiave del gruppo, processati il 19 aprile 1943, furono anch'essi trovati colpevoli e decapitati nei mesi successivi. Furono complessivamente, tra Monaco e Amburgo, quindici i membri della Rosa Bianca condannati a morte, mentre altri trentotto vennero incarcerati. Amici e colleghi della Rosa Bianca, che aiutarono nella preparazione e distribuzione degli opuscoli e raccolsero fondi per la vedova e il giovane figlio di Probst (Probst aveva tre figli, di cui uno appena nato), vennero condannati al carcere con una pena oscillante tra i sei mesi e i dieci anni. Questi ultimi alla fine della guerra furono liberati dalle truppe statunitensi. Durante il nazismo il \"Volksgerichtshof\" da solo condann\u00f2 a morte cinquemilatrecento persone.\nSecondo David Irving (\"La guerra di Hitler\"), Hitler cos\u00ec comment\u00f2 la repressione della Rosa Bianca:\nIspirazione.\nDavanti alla Gestapo, Sophie sostenne che Hans si era ispirato al simbolo dei nobili perseguitati dalla rivoluzione francese. Diversi riconoscono influenze anche di L\u00e9on Bloy, scrittore reazionario cattolico francese, sul pensiero di Hans Scholl, ideologo principale, in particolare i testi \"La cavaliera della morte\", incentrato sulla regina Maria Antonietta, \"Il sangue del povero\" e \"Il miracolo di La Salette\". Nel quarto volantino, con uno stile che ricorda quello di Bloy, Hans attacca Hitler con toni mistici: \nQuesto fa supporre un pensiero non democratico, ma aristocratico e antipopolare, nei primi quattro volantini, mentre negli ultimi due, con una intestazione diversa dalla Rosa Bianca, diventa evidente una visione democratica e federalista. Schmorell puntualizz\u00f2, nell'interrogatorio con la Gestapo, di essere acerrimo nemico del bolscevismo, responsabile di aver corrotto la sana e religiosa Russia, e di conseguenza convinto sostenitore dello zarismo, unico governo autoritario adatto a quel popolo. Nei verbali conferm\u00f2 la sua scelta esistenziale, morale e politica per la sua madre patria, professandosi nostalgico di uno Stato patriarcale, non tirannico come il Terzo Reich ma neppure democratico: \"Abbiamo visto dove ci hanno portato le democrazie...\", sostenne. Hitler si era imposto con la crisi della Repubblica di Weimar, la cui debolezza aveva aperto proprio tramite elezioni democratiche la strada al nazismo. Oltre a Schmorell, anche gli altri membri non mostrarono mai nessuna simpatia per il bolscevismo, essendo chiaramente come il nazismo.\nIl quinto volantino riport\u00f2 la frase \"Volantino del movimento di resistenza\" e questo fece supporre che il gruppo si sentisse sostenuto da un movimento di dimensioni maggiori.\nLa parola democrazia ricorre solo una volta nei volantini. Nel primo, con una prudentissima astensione: \"Non vogliamo qui formulare giudizi sulle possibili, diverse forme di Stato, la democrazia, la monarchia costituzionale, la monarchia assoluta e cos\u00ec via\". Resta implicito l'obiettivo democratico in tutti gli altri testi, che condannano lo Stato autoritario e totalitario e auspicano il ritorno della Germania a uno Stato di diritto.\nInfluenza culturale e politica.\nCon la caduta del regime nazista, la Rosa Bianca divenne una rappresentazione della forma pi\u00f9 pura di opposizione alla tirannia, senza interesse per il potere personale o l'autocelebrazione. La loro vicenda divenne cos\u00ec popolare che il compositore Carl Orff (che era rimasto in Germania durante la guerra) sostenne, per fugare da s\u00e9 i sospetti di collusione con il regime nazista di fronte agli alleati che lo interrogavano, di essere stato uno dei fondatori della Rosa Bianca e venne rilasciato. Bench\u00e9 fosse personalmente in contatto con Huber, non ci sono prove che Orff fosse stato in alcun modo coinvolto nel movimento e probabilmente fece quella dichiarazione per sfuggire alla carcerazione.\nTraudl Junge, una delle ultime segretarie di Hitler, port\u00f2 fino alla morte il peso del rimorso per non essersi mai resa conto del genocidio messo in atto dalla Germania nazista. Si autodefin\u00ec sprovveduta e infantile, soprattutto dopo aver scoperto da questa targa commemorativa che Sophie Scholl era stata una sua coetanea, uccisa proprio quando lei aveva iniziato a lavorare per il dittatore.\nLa fondazione \"Wei\u00dfe Rose\" \u00e8 stata costituita nel 1986 a Monaco di Baviera da componenti e superstiti del gruppo e da parenti e amici dei membri giustiziati, in particolare Franz Josef M\u00fcller e Traute Lafrenz, con lo scopo di promuovere la conoscenza storica e culturale del movimento di resistenza antinazista.\nLa piazza dove \u00e8 ubicato l'atrio principale dell'Universit\u00e0 Ludwig Maximilian di Monaco \u00e8 stata rinominata \"Geschwister-Scholl-Platz\" (Piazza fratelli Scholl) in onore di Hans e Sophie Scholl. In Italia, alla Rosa Bianca \u00e8 intitolato l'istituto di istruzione superiore di Cavalese e Predazzo in Trentino-Alto Adige e la scuola media statale di Saluzzo, in provincia di Cuneo. Dall'unione delle sezioni linguistiche pubbliche della citt\u00e0 di Trento \u00e8 nato il liceo linguistico intitolato a Sophie Magdalena Scholl. Il nome \u00e8 inoltre utilizzato da alcuni movimenti culturali e politici.\nLibri.\nLa storia della Rosa Bianca \u00e8 stata d'ispirazione per un albo dall'artista italiano Roberto Innocenti, scritto e illustrato nel 1983 e pubblicato per la prima volta negli USA nel 1985 con il titolo \"Rose Blanche\" (in Italia nel 1990 come \"Rosa Bianca\"). Rosa Bianca \u00e8 il nome della piccola protagonista che abita nella Germania della seconda guerra mondiale e osserva la mobilitazione militare dalla sua scuola. Un giorno segue un bambino portato via da una camionetta finch\u00e9 non raggiunge un vicino campo di concentramento, dove rimane scossa dalla presenza di bambini l\u00ec imprigionati e torna quotidianamente per portare loro del cibo, fino alle estreme conseguenze.\nMusica.\nI fatti della Rosa Bianca sono soggetto dell'opera cameristica \"Die Wei\u00dfe Rose\" di Udo Zimmermann, che racconta gli ultimi istanti di vita di Hans e Sophie Scholl prima di essere decapitati."}
{"id": "1670504", "revid": "1318658", "url": "https://it.wikipedia.org/wiki?curid=1670504", "title": "Duna TV", "text": "La Duna Telev\u00edzi\u00f3 (detta anche Duna TV, ovvero \"Tele Danubio\") \u00e8 una televisione pubblica che ha iniziato le trasmissioni il 24 dicembre 1992, con lo scopo di essere il canale informativo e culturale finalizzato soprattutto alla diffusione della lingua ungherese al di fuori dei confini nazionali dell'Ungheria (grazie all'uso della tecnologia del satellite). Dal 2006 \u00e8 affiancata da un altro canale, Duna World.\nQuando negli anni novanta alcune organizzazioni ungheresi inviarono gratis antenne paraboliche per permettere ad altre organizzazioni culturali ungheresi all'estero di ricevere per i propri membri \"Duna TV\", non mancarono i casi di campagne di stampa contro la tv ungherese, che fu accusata di magiarizzazione.\nIn Europa utilizza il satelliti europeo Telenor Thor 5, mentre in Ungheria \u00e8 distribuita via cavo, e dal 2011 anche sul DTT gratuito; lo stesso anno diventa parte di MTVA.\nDa alcuni anni ha intensificato sempre di pi\u00f9 la presenta su internet, dove \u00e8 possibile consultare programmi sia in diretta che scegliendo da un ampio archivio storico.\nTra le trasmissioni pi\u00f9 importanti prodotte dalla tv ungherese nei primi anni del XXI secolo citiamo \"Minoritates Mundi\" (sulla situazione delle minoranze nel mondo), \"Mundi romani\" (dedicato alla minoranza di zingari rom d'Ungheria), \"Carlo e i suoi ospiti\" (dedicato alla cucina italiana).\nDal 2006 ha iniziato a produrre anche un secondo canale denominato Duna 2 Auton\u00f3mia (da oggi Duna World).\nNel 2008 il presidente era L\u00e1szl\u00f3 Csel\u00e9nyi.\nDal 2015 diventa la principale tv pubblica ungherese di carattere generalista."}
{"id": "1670506", "revid": "38120", "url": "https://it.wikipedia.org/wiki?curid=1670506", "title": "Nuova Luxor", "text": ""}
{"id": "1670508", "revid": "8596", "url": "https://it.wikipedia.org/wiki?curid=1670508", "title": "La Marchesa Von...", "text": ""}
{"id": "1670520", "revid": "92034176", "url": "https://it.wikipedia.org/wiki?curid=1670520", "title": "Stazione meteorologica di Monte Porzio", "text": "La stazione meteorologica di Monte Porzio \u00e8 la stazione meteorologica di riferimento relativa alla localit\u00e0 di Monte Porzio.\nCoordinate geografiche.\nLa stazione meteorologica si trova nell'area climatica dell'Italia centrale, nelle Marche, in provincia di Pesaro e Urbino, nel comune di Monte Porzio, a 110 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,2\u00a0\u00b0C, quella del mese pi\u00f9 caldo, luglio, \u00e8 di +22,5\u00a0\u00b0C ."}
{"id": "1670523", "revid": "79968", "url": "https://it.wikipedia.org/wiki?curid=1670523", "title": "Giovanni De Don\u00e0", "text": "Nato in una famiglia di possidenti a Lorenzago di Cadore, compiuti gli studi a Padova e Udine, celebr\u00f2 la prima messa il 26 maggio 1844.\nBiografia.\nAttivit\u00e0.\nProfessore nel Seminario di Belluno, ne fu elevato alla carica di rettore dal 1854 in poi. Tuttavia per le sue posizioni liberali, fermamente professate, fu perseguito e rimosso dall'incarico venendo sostituito da Don Domenico Poclener, persona di sentimenti filo-austriaci.\nDal 1861 canonico della Cattedrale, venne poi richiamato alla carica di rettore del Seminario di Belluno dopo la morte del vescovo Giovanni Renier. Presidente eletto della Accademia Letteraria degli Anistamici, fu assiduo ricercatore di documenti riguardanti il Cadore, larga parte di questo materiale, rimasta manoscritta e raccolta in volumi \u00e8 tuttora custodita presso la Biblioteca Storica Cadorina di Vigo di Cadore. Fu anche paleografo e latinista.\nI moti del 48.\nNel 1848, nel corso dei moti rivoluzionari contro il dominio austriaco guidati da Pier Fortunato Calvi, fu attivo incitando con il consiglio e la parola i cadorini a mobilitarsi nella resistenza contro la dominazione straniera. La sua rimozione dal suo ufficio di rettore del Seminario Gregoriano di Belluno si inquadrava nel tentativo austriaco di liberarsi di uno scomodo personaggio per il quale rimasero tuttavia aperte le porte dei circoli culturali e delle associazioni benemerite bellunesi. Il suo impegno civile lo port\u00f2 alla ventennale direzione della locale Congregazione di Carit\u00e0.\nTerza guerra d'indipendenza.\nNel corso dei successivi avvenimenti legati al 1866, il suo nome venne indicato quale membro del governo provvisorio a Belluno in quanto \"uomo di mente e sentimenti patriottici\".\nGli ultimi anni della sua vita furono allietati dal coronamento del sogno dell'unit\u00e0 nazionale. Tuttavia rimaneva oggetto di profonda diffidenza da parte dell'ambiente clericale per il quale rimaneva un liberale.\nRicercatore.\nMonsignor De Don\u00e0 \u00e8 noto anche per lo studio delle carte del Capitolo della Cattedrale di Belluno. Inoltre, la sua fusione di letterato e storico, gli offr\u00ec la possibilit\u00e0 di illustrare taluni aspetti della storiografia bellunese, al cui contributo leg\u00f2 la sua traduzione dal latino della \"Cronaca Bellunese\" (1383-1412) del canonico Clemente Miari. A ci\u00f2 si aggiunse l'attivit\u00e0 di ricerca tendente alla ricostruzione genealogica delle pi\u00f9 antiche famiglie bellunesi e cadorine."}
{"id": "1670528", "revid": "2022787", "url": "https://it.wikipedia.org/wiki?curid=1670528", "title": "Refino", "text": "Refino (o Reffino, \"Ref\u00ec\" in dialetto bresciano) \u00e8 una localit\u00e0 del paese di Ponte Caffaro, posta sotto l'amministrazione del Comune di Bagolino in provincia di Brescia. La dicitura Reffino si presume fu concepita da un'errata traduzione dal dialetto all'italiano, ripresa dalle autorit\u00e0 comunali, probabilmente nata dall'idea che se C\u00e0far fu tradotto in Caffaro, Ref\u00ec doveva avere una doppia \"f\"; in questo caso non fu presa in considerazione la radice diversa dei due toponimi ma solo la provenienza dallo stesso dialetto. Dagli abitanti e dai confinanti la localit\u00e0 viene chiamata con una effe sia in dialetto sia in italiano, a volte col plurale \"Refini\". A riprova che il toponimo pi\u00f9 corretto sia Refino basti guardare il nome del ristorante che sorge nella localit\u00e0, che fin dalla sua nascita e nonostante le gestioni che si sono succedute nel tempo \u00e8 stato sempre chiamato con una \"f\".\nLa localit\u00e0 \u00e8 situata al confine con la provincia di Trento, tra le rive dei fiumi Caffaro e Chiese, affacciandosi sulla sponda bresciana del lago d'Idro.\nStoria.\nCome tutta Ponte Caffaro fu fondata dai monaci benedettini, stabiliti presso la chiesa di San Giacomo agli inizi del XV secolo. Prima del XV secolo il paese di Ponte Caffaro e la localit\u00e0 refinese erano ricoperti da una grossa palude che si era formata alle rive del fiume Caffaro; in seguito, grazie all'opera di bonifica dei monaci benedettini, il nuovo paese divenne abitabile.\nSolo nel secondo dopoguerra, alcune persone vi si trasferirono stabilmente. Nel 1980, fu costruita la prima strada asfaltata, dato che in precedenza le strade erano bianche.\nGeografia.\nPer qualche centinaio di metri la localit\u00e0 \u00e8 attraversata da un piccolo torrente di acque sorgive che affluisce nel fiume Caffaro.\nUrbanistica.\nLa localit\u00e0 si articola principalmente in tre vie:"}
{"id": "1670533", "revid": "92210203", "url": "https://it.wikipedia.org/wiki?curid=1670533", "title": "Stazione meteorologica di Novafeltria", "text": "La stazione meteorologica di Novafeltria \u00e8 la stazione meteorologica di riferimento relativa alla localit\u00e0 di Novafeltria.\nCoordinate geografiche.\nLa stazione meteorologica si trova nell'area climatica dell'Italia settentrionale, in Emilia-Romagna, in provincia di Rimini, nel comune di Novafeltria, a 293 m s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,9\u00a0\u00b0C, quella del mese pi\u00f9 caldo, agosto, \u00e8 di +22,8\u00a0\u00b0C ."}
{"id": "1670540", "revid": "991694", "url": "https://it.wikipedia.org/wiki?curid=1670540", "title": "Don Florestano Pizzarro", "text": ""}
{"id": "1670541", "revid": "125985964", "url": "https://it.wikipedia.org/wiki?curid=1670541", "title": "Joe Johnston", "text": "Ha raggiunto la popolarit\u00e0 dirigendo film quali \"Tesoro, mi si sono ristretti i ragazzi\", \"Jurassic Park III\", \"Jumanji\", \"Oceano di fuoco - Hidalgo\" e \"Captain America - Il primo vendicatore'..\nBiografia.\nDurante l'adolescenza ha frequentato gli istituti California State University (a Long Beach) e Art Center College of Design (a Pasadena). Ancora al college, ha risposto ad una chiamata della LucasFilm per un posto di artista storyboard. Dopo il periodo di prova, \u00e8 stato assunto definitivamente come capo storyboard, lavorando spesso come cameraman. Egli ha abbandonato la societ\u00e0 a causa del basso salario ricevuto, e coi soldi messi da parte \u00e8 riuscito a pagarsi una vacanza che lo ha portato a visitare molte parti del mondo.\nPrima di dedicarsi alla carriera cinematografica ha scritto un libro titolato \"Adventures of Teebo: A Tale of Magic and Suspense\". Vince nel 1982 un oscar tecnico per gli effetti speciali de \"I predatori dell'arca perduta\". Quando Johnston \u00e8 tornato in California nel 1984, Lucas ha proposto all'uomo di frequentare la USC School of Cinematic Arts con Lucas stesso come insegnante, e senza costi d'iscrizione e di insegnamento.\nLa sua fama inizia con la realizzazione di \"Jumanji\" nel 1995 e di \"Jurassic Park III\" nel 2001. Purtroppo in quest'ultimo film Johnston \u00e8 stato molto contestato dai fan di \"Jurassic Park\" e anche dai critici, i quali hanno definito il film abbastanza banale e caratterizzato da una trama priva di spessore. Inoltre, i fan si sono lamentati della scelta dello Spinosauro come antagonista al posto del T-rex. Nel 2010 esce \"Wolfman\" con Benicio Del Toro nella parte del protagonista. Nel 2011 esce \"Captain America - Il primo vendicatore\", trasposizione cinematografica del fumetto della Marvel Capitan America."}
{"id": "1670542", "revid": "991694", "url": "https://it.wikipedia.org/wiki?curid=1670542", "title": "Don Pizzarro", "text": ""}
{"id": "1670544", "revid": "5245", "url": "https://it.wikipedia.org/wiki?curid=1670544", "title": "Druids", "text": ""}
{"id": "1670547", "revid": "838137", "url": "https://it.wikipedia.org/wiki?curid=1670547", "title": "Dottor Arm\u00e0", "text": ""}
{"id": "1670550", "revid": "838137", "url": "https://it.wikipedia.org/wiki?curid=1670550", "title": "Arm\u00e0", "text": ""}
{"id": "1670551", "revid": "174063", "url": "https://it.wikipedia.org/wiki?curid=1670551", "title": "Ispettore Capo Japp", "text": ""}
{"id": "1670555", "revid": "991694", "url": "https://it.wikipedia.org/wiki?curid=1670555", "title": "Gianni Livore", "text": ""}
{"id": "1670557", "revid": "116944", "url": "https://it.wikipedia.org/wiki?curid=1670557", "title": "Stazione meteorologica di Pergola", "text": "La stazione meteorologica di Pergola \u00e8 la stazione meteorologica di riferimento relativa alla localit\u00e0 di Pergola.\nCoordinate geografiche.\nLa stazione meteorologica si trova nell'area climatica dell'Italia centrale, nelle Marche, in provincia di Pesaro e Urbino, nel comune di Pergola, a 306 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,0\u00a0\u00b0C, quella del mese pi\u00f9 caldo, agosto, \u00e8 di +23,3\u00a0\u00b0C."}
{"id": "1670565", "revid": "123456672", "url": "https://it.wikipedia.org/wiki?curid=1670565", "title": "Schopenhauer e Leopardi", "text": "Schopenhauer e Leopardi \u00e8 un saggio in forma di dialogo scritto da Francesco de Sanctis. Pubblicato per la prima volta nel dicembre 1858 sulla \"Rivista Contemporanea\", \u00e8 stato definito \"uno dei suoi saggi pi\u00f9 geniali\" (Muscetta).\nTrama.\nL'opera \u00e8 un dialogo tra due amici che discutono sulla filosofia di Schopenhauer. Uno di essi (il signor D.) \u00e8 il De Sanctis stesso e sta scrivendo un articolo su Schopenhauer per la \"Rivista Contemporanea\". L'altro (il signor A.) \u00e8 una persona che odia la filosofia, specialmente quella idealistica; \u00e8 convinto che la teologia e la filosofia siano destinate a sparire innanzi al progresso delle scienze naturali, come sono sparite l'astrologia e la magia, e che, in luogo di almanaccare e stillarsi il cervello, in luogo di spiegare un mistero con altri misteri pi\u00f9 tenebrosi, teologici o filosofici, \u00e8 meglio dire \"non la so\".\nNel dialogo vengono criticati gli idealisti e inizialmente viene esaltato Schopenhauer che \u00e8 \"nemico dell'idea\": \nViene esposta la filosofia di Schopenhauer: si parla del \"mondo come volont\u00e0 e rappresentazione\", del \"Wille\" (volont\u00e0 di vivere) e dei patimenti che causa all'uomo. E anche dei tre modi per superare il dolore: l'arte, l'etica e l'ascesi. Inoltre Schopenhauer viene paragonato a Leopardi. Scrive il De Sanctis:\nNella parte finale dell'opera la filosofia di Schopenhauer viene liquidata mentre il significato progressivo del nichilismo leopardiano viene rivalutato.\nSeguito.\nErnst Otto Lindner (traduttore dei \"Canti\" di Leopardi per la Vossische Zeitung) fece leggere a Schopenhauer l'articolo del De Sanctis. E a Schopenhauer il dialogo piacque molto nonostante le invettive alla fine contro di lui che lasci\u00f2 correre:\nA Schopenhauer piacque vedersi accostato a Leopardi, che considerava un \u00abfratello spirituale italiano\u00bb."}
{"id": "1670566", "revid": "1086846", "url": "https://it.wikipedia.org/wiki?curid=1670566", "title": "Atalanta Bergamasca Calcio 1977-1978", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 1977-1978.\nStagione.\nLa squadra parte bene in campionato, ottenendo i migliori risultati in trasferta: vittorie con Genoa, Milan, Lazio e Verona e pareggio sul campo della Juventus campione d'Italia. In contrapposizione stenta tra le mura amiche, con una flessione nella parte finale del torneo che rovina un campionato pi\u00f9 che positivo.\nIn Coppa Italia il cammino dei neroazzurri si interrompe al primo turno a gironi per via delle sconfitte con e Inter, del pareggio con il e della vittoria contro la Cremonese.\nLa squadra partecipa anche alla Coppa d'Estate, dove affronta i francesi del Metz (vittoria sia in casa 1-0 che in trasferta 1-0), i belgi del Liegi (sconfitta in Belgio 3-1 e pareggio a Bergamo 2-2) e i tedeschi del (sconfitta in trasferta 3-1 e sconfitta in casa per 2-1), venendo quindi eliminata nel primo turno.\nOrganigramma societario.\nArea direttiva\nArea tecnica\nArea sanitaria"}
{"id": "1670568", "revid": "48344", "url": "https://it.wikipedia.org/wiki?curid=1670568", "title": "Stazione meteorologica di Serrungarina Bargni", "text": "La stazione meteorologica di Serrungarina Bargni \u00e8 la stazione meteorologica di riferimento relativa all'omonima localit\u00e0 del territorio comunale di Serrungarina.\nCoordinate geografiche.\nLa stazione meteorologica si trova nell'area climatica dell'Italia centrale, nelle Marche, in provincia di Pesaro e Urbino, nel comune di Serrungarina, in localit\u00e0 \"Bargni\", a 273 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,4\u00a0\u00b0C, quella del mese pi\u00f9 caldo, agosto, \u00e8 di +23,4\u00a0\u00b0C ."}
{"id": "1670571", "revid": "1573940", "url": "https://it.wikipedia.org/wiki?curid=1670571", "title": "Tat'jana Anisimova", "text": "Ha conquistato anche una medaglia d'argento europea e due bronzi agli Europei indoor. Nel 1981 ha stabilito la miglior prestazione mondiale stagionale."}
{"id": "1670572", "revid": "767487", "url": "https://it.wikipedia.org/wiki?curid=1670572", "title": "Prodigy (rapper)", "text": "\u00c8 stato molto celebre negli anni novanta del XX secolo nell'East Coast hip hop per aver fatto parte del duo Mobb Deep con il rapper Havoc.\nBiografia.\nOrigini.\nNasce nel quartiere Long Island di New York, da genitori di origini etiopi e giamaicane. Affetto da anemia drepanocitica, una malattia genetica, per tutta la vita deve subirne gli effetti. Dopo aver conosciuto Havoc nella prestigiosa \"High School Art &amp; Design\" di Manhattan ed aver formato con lui il duo Mobb Deep, cerca di esprimere la vita di strada, fra droga e povert\u00e0, attraverso il rap.\nIl successo con \"Mobb Deep\".\nIl loro album di debutto \u00e8 \"Juvenile Hell\", pubblicato nel 1993, che ottiene un discreto successo. Prodigy partecipa alla rabbiosa rivalit\u00e0 hip hop tra East Coast e West Coast nella quale si schiera a fianco di The Notorious B.I.G. contro l'altro rapper coinvolto, Tupac. Sono numerosi gli episodi in cui Prodigy e Tupac si attaccano con violenti dissing, i riferimenti negativi pi\u00f9 o meno espliciti verso l'avversario.\nNel 1995 i Mobb Deep pubblicano uno degli album pi\u00f9 venduti nella storia dell'hip hop, \"The Infamous\", che li rende famosi a un vasto pubblico. In particolare si ricordano i singoli \"Shook Ones Pt. II\" e \"Survival of the Fittest\".\nIl terzo album, \"Hell on Earth\", del 1996, raggiunge la sesta posizione nella classifica di Billboard, risultato eccezionale in quegli anni per un album di hardcore hip hop.\nNel 1999 esce invece \"Murda Muzik\" che dopo alcuni problemi di produzione dovuta all'anticipata uscita su internet di alcuni singoli, scala rapidamente le classifiche portandosi alla terza posizione della classifica di Billboard, grazie anche al singolo \"Quiet Storm\".\nNel 2000 Prodigy pubblica un album da solista, \"H.N.I.C.\", dove collabora tra gli altri con B.G. e N.O.R.E.. Questo primo album da solista vende circa 700.000 copie.\nIl declino.\nNel 2001 Jay-Z attacca violentemente i Mobb Deep nel diss \"Takeover\", nel quale prende di mira anche Nas e in particolare ridicolizza Prodigy per una foto che lo ritrae vestito da ballerino. La risposta dei Mobb Deep non si fa attendere e nel dicembre dello stesso anno esce il singolo \"Burn\" come risposta a Jay-Z; tale singolo \u00e8 incluso nell'album \"Infamy\", che viene definito quello della svolta negativa del duo. Infatti il loro cambio di stile, pi\u00f9 vicino alla musica commerciale, fa crollare il numero di vendite e a fatica diventa disco d'oro, mentre l'album precedente, \"Murda Muzik\", era stato disco di platino.\nIl singolo \"Hey Luv\", in collaborazione con i 112, \u00e8 la prova del cambiamento dei Mobb Deep. Questo declino \u00e8 confermato dal fiasco di \"Amerikaz Nightmare\", l'album del 2004, che provoca l'uscita dei Mobb Deep dalla Jive Records, etichetta discografica che li aveva da poco messi sotto contratto. Tuttavia nel 2006 l'album torna in classifica vendendo due milioni di copie. Per la G-Unit Records pubblicano infine, nel 2006, \"Blood Money\".\nNell'ottobre del 2006 Prodigy \u00e8 trovato in possesso di una pistola nonostante non avesse il porto d'armi. A seguito di altri reati minori, \u00e8 condannato a 42 mesi di carcere. Esce dal carcere nel 2011.\nProdigy muore a 42 anni a Las Vegas, il 20 giugno 2017, dopo essere stato ricoverato in ospedale per problemi dovuti all'anemia drepanocitica, la malattia con la quale il rapper ha convissuto fin dalla nascita. Viene in seguito riportato che la causa della morte sia stata un soffocamento accidentale, durante il ricovero ospedaliero."}
{"id": "1670576", "revid": "119991", "url": "https://it.wikipedia.org/wiki?curid=1670576", "title": "Stazione meteorologica di Serrungarina", "text": ""}
{"id": "1670577", "revid": "119991", "url": "https://it.wikipedia.org/wiki?curid=1670577", "title": "Stazione meteorologica di Bargni", "text": ""}
{"id": "1670584", "revid": "1305772", "url": "https://it.wikipedia.org/wiki?curid=1670584", "title": "Kejiaquan", "text": "Kejiaquan (\u5ba2\u5bb6\u62f3, pugilato degli Hakka, pugilato della famiglia ospite) \u00e8 uno stile di arti marziali cinesi, classificabile come Nanquan e praticato dalla minoranza Kejia (\u5ba2\u5bb6) pi\u00f9 conosciuta in occidente come Hakka. Il Kejiaquan in realt\u00e0 si riferisce all'insieme di stili praticati dall'etnia Hakka in Guangdong: Zhujiaquan (\u6731\u5bb6\u62f3); Liujiaquan (\u5218\u5bb6\u62f3); Diaojiaquan (\u5201\u5bb6\u62f3); Zhongjiaquan (\u949f\u5bb6\u62f3); Lijiaquan (\u674e\u5bb6\u62f3); Yuejiaquan (\u5cb3\u5bb6\u62f3); Liuminquan (\u6d41\u6c11\u62f3); Liu Fengshan Pai (\u5218\u51e4\u5c71\u6d3e); Kunlunquan (\u6606\u4ed1\u62f3); Niujiaquan (\u725b\u5bb6\u62f3); ecc.\nQueste sono le armi utilizzate nel Kejiaquan: gun (\u68cd); gan (\u6746); shuangdao (\u53cc\u5200); Ti\u011bch\u01d0 (\u94c1\u5c3a); se (\u8272); gou (\u52fe); lian (\u9570); katou (\u5361\u5934); dadao (\u5927\u5200).\nZhujiaquan.\nZhujiaquan (\u6731\u5bb6 pugilato della famiglia Zhu) o Zhujiajiao (\u6731\u5bb6\u6559, insegnamento o dottrina della famiglia Zhu) \u00e8 uno stile delle arti marziali cinesi che \u00e8 classificabile come Nanquan ed appartiene agli stili praticati dalla minoranza Hakka (Kejiaquan). Questa scuola \u00e8 diffusa nella provincia di Guangdong in particolare nelle aree amministrative di Wuhua (\u4e94\u534e), Meixian (\u6885\u53bf), Zijin (\u7d2b\u91d1), Shantou (\u6c55\u5934), Xingning (\u5174\u5b81) e Meizhou (\u6885\u5dde).\nOrigini.\nSi racconta che lo Zhujiajiao sia nato dopo la rivolta dei Taiping allo scopo di sconfiggere la dinastia Qing e che, per sottolineare questo ruolo sovversivo, il nome Zhujiaquan (\u6731\u5bb6\u62f3) si riferisca al fondatore della dinastia Ming, Hongwu (\u6d2a\u6b66), che in origine si chiamava Zhu Yuanzhang. Infatti uno dei rivoltosi ricercati, con speciali abilit\u00e0 marziali, per far perdere le proprie tracce, avrebbe cambiato il proprio cognome in Zhu.\nQuesto personaggio sarebbe Zhu Huanger (\u6731\u9ec3\u4e8c), che in et\u00e0 avanzata fece ritorno alla propria casa natale (Wuhua) ed insegn\u00f2 a Zhu Yanan (\u6731\u4e9e\u5357). Zhu Yanan tramand\u00f2 a sua volta il pugilato al proprio figlio Zhu Jin (\u6731\u9032).\nUn maestro molto importante in Shantou nell'era repubblicana \u00e8 stato Huang Zhenqiang (\u9ec3\u632f\u5f37).\nSecondo Bob Melia e John Farrell vi sarebbe un grande maestro di questo stile che si chiama Chu Shiu Woon che sarebbe fuggito ad Hong Kong durante la rivoluzione culturale.\nLiujiaquan.\nIl Liujiaquan (\u5218\u5bb6\u62f3, pugilato della famiglia Liu) \u00e8 pi\u00f9 conosciuto nella pronuncia cantonese Laugarkuen. Esso \u00e8 uno dei Guangdong wu daming quan.\nLa paternit\u00e0 di questo stile \u00e8 attribuita a Liu Yiyan (\u5218\u4e00\u773c), a Liu Sheng (\u5218\u751f) oppure a Liu Qingshan (\u5218\u9752\u5c71), tutti marzialisti cantonesi.\nQuesto stile ha come Taolu a mano nuda: Dayuntian (\u5927\u8fd0\u5929); Xiaoyuntian (\u5c0f\u8fd0\u5929); Shiquan (\u5341\u62f3); Tianbianyan (\u5929\u8fb9\u96c1); Batugong (\u516b\u56fe\u529f); Liujia Wuxingquan (\u5218\u5bb6\u4e94\u5f62\u62f3).\nCon le armi: Liujia dao (\u5218\u5bb6\u5200); Liujia gun (\u5218\u5bb6\u68cd).\nDiaojiaquan.\nDiaojiaquan (\u5201\u5bb6\u62f3, pugilato della famiglia Diao) o Diaojiajiao (\u5201\u5bb6\u6559 , insegnamento della famiglia Diao) \u00e8 uno stile di arti marziali cinesi classificabile come Nanquan diffuso nella provincia di Guangdong. Lo stile \u00e8 stato tramandato nell'area di Xingningxian (\u5174\u5b81\u53bf) da Diao LongKang (\u5201\u9f99\u5eb7) e Diao Hulong (\u5201\u706b\u9f99). Lo stile ha circa 200 anni di storia.\nEsso possiede 8 Taolu a mano nuda: Jinziquan (\u91d1\u5b57\u62f3), Pinziquan (\u54c1\u5b57\u62f3), Yuanziquan (\u5706\u5b57\u62f3), Kouziquan (\u53e3\u5b57\u62f3), Gongziquan (\u5de5\u5b57\u62f3), Jingziquan (\u4e95\u5b57\u62f3), Chuanyangquan (\u7a7f\u7f8a\u62f3), Zhaojingquan (\u7167\u955c\u62f3). Cinque armi ed i seguenti esercizi in coppia (Duichai): guandao dui batou (\u5173\u5200\u5bf9\u94af\u5934), dao dui dao (\u5200\u5bf9\u5200), gun dui gun (\u68cd\u5bf9\u68cd), gun dui deng (\u68cd\u5bf9\u51f3), Kongshou dui dao (\u7a7a\u624b\u5bf9\u5200).\nZhongjiaquan.\nZhongjiaquan (\u949f\u5bb6\u6559, pugilato della famiglia Zhong) \u00e8 uno stile di arti marziali cinesi classificabile come Nanquan diffuso nella provincia di Guangdong. Lo stile \u00e8 stato tramandato nell'area di Xingningxian (\u5174\u5b81\u53bf) da Zhong Yougu (\u949f\u4f51\u53e4), che era stato allievo di Wu Zongjun (\u5434\u5b97\u94a7) del Fujian.\nQuesti i Taolu: Ruanquan niansi shou (\u8f6f\u62f3\u5eff\u56db\u624b, 24 mani di pugilato morbido)\uff0cYingquan niansi shou (\u786c\u62f3\u5eff\u56db\u624b, 24 mani di pugilato duro).\nQuesti gli esercizi di combattimento (Sanshou): Shuangshou hui (\u53cc\u624b\u4f1a, incontro di due mani), Bao li duanzhang (\u8c79\u529b\u65ad\u638cpalmo che spezza la forza del leopardo), Shuang long qiang zhu (\u53cc\u9f99\u62a2\u73e0i due draghi si contendono la perla).\nCome Duichai (\u5bf9\u62c6, attaccarsi in coppia, nome utilizzato per i Duilian) ha Liangren Duichai (\u4e24\u4eba\u5bf9\u62c6).\nLijiaquan.\nLijiaquan (\u674e\u5bb6\u62f3, pugilato della famiglia Li), pi\u00f9 famoso come Ligar kuen (in cantonese), \u00e8 uno stile di arti marziali cinesi, classificabile come Nanquan. Esso \u00e8 uno dei Guangdong wu daming quan.\nOrigini.\nUna tradizione vuole che sia stato creato nel 1782 da Li Yi (\u674e\u4e49), di un villaggio dell'Henan che attualmente si chiama Anmidicun (\u5cb8\u7c73\u5730\u6751), del distretto amministrativo di Huicheng (\u60e0\u57ce). Un'altra ne attribuisce la creazione al bonzo Li Xikai (\u674e\u9521\u5f00\u50e7\u4eba) del tempio Shaolin ed in seguito tramandata nel Guangdong, a Xinhui (\u65b0\u4f1a), da Li Youshan (\u674e\u53cb\u5c71). Youshan avrebbe insegnato come base lo Shaolin Wuxingquan (\u5c11\u6797\u4e94\u5f62\u62f3).\nSi dice che questa scuola del sud unisca per\u00f2 in s\u00e9 anche caratteristiche della scuola del Nord.\nYan Jingshan (\u4e25\u666f\u5c71) \u00e8 una sedicesima generazione di Lijiaquan.\nTaolu.\nQuesto stile possiede come forme: Wulianshou (\u4e94\u8fde\u624b); Zhongliulian (\u4e2d\u516d\u8fde); Qilianshou (\u4e03\u8fde\u624b); Sanshiliu zhou (\u4e09\u5341\u516d\u8098); Shaoda (\u54e8\u6253); Duankou (\u77ed\u6263); Zi niu lianhuangun (\u5b50\u5348\u8fde\u73af\u68cd); Shuangtou da quandian gun (\u53cc\u5934\u5927\u5708\u70b9\u68cd); Jinsuo lianhuan shuangdao (\u91d1\u9501\u8fde\u73af\u53cc\u5200).\nLiuminquan.\nLiuminquan (\u6d41\u6c11\u62f3, pugilato dei rifugiati) \u00e8 uno stile di arti marziali cinesi classificabile come Nanquan. \u00c8 praticato dalla minoranza Hakka e quindi \u00e8 un Kejiaquan.\nNella contea di Wuhuaxian (\u4e94\u534e\u53bf), nell'area amministrativa di Meizhou (\u6885\u5dde), si pratica un Liuminquan che si racconta essere stato trasmesso durante l'epoca della dinastia Qing da Yuan Shoushi (\u8881\u5bff\u58eb) a sua moglie Chen Yajiu (\u9648\u4e9a\u4e5d) e grazie a questi due personaggi si sarebbe sparso nell'area.\nNell'area amministrativa di Hukouxiang (\u6e56\u53e3\u9109) questo pugilato \u00e8 detenuto dalla famiglia Zhang (\u5f35\u5bb6).\nLa scuola di Wuhuaxian possiede 41 forme: Tianwang tuo ta (\u5929\u738b\u6258\u5854, la divinit\u00e0 prende in mano la pagoda); Guo jishou (\u8fc7\u673a\u624b); Jian xin (\u7bad\u65b0); Long Cheshui (\u9f99\u8f66\u6c34); San daozhang (\u4e09\u5200\u638c); Wu zhishou (\u4e4c\u6307\u624b); Fazhang chongquan (\u53cd\u638c\u51b2\u62f3); Zhujia paoshou (\u6731\u5bb6\u70ae\u624b, L'artigliere della famigli Zhu); Qian chongquan (\u524d\u51b2\u62f3); Cha shou (\u6748\u624b); Guanyin zuo lian (\u89c2\u97f3\u5750\u83b2, Guanyin seduta nella posizione del loto); Meinu zhao jing (\u7f8e\u5973\u7167\u955c, le lenti della bella donna brillano); Guodi chou xin (\u9505\u5e95\u62bd\u85aa); Jiyu bian bei (\u9cab\u9c7c\u6241\u80cc); Xiongying zhanchi (\u96c4\u9e70\u5c55\u7fc5, l'aquila possente sbatte le ali); Po zhang fei zhou (\u9887\u638c\u98de\u8098); Jinji duli (\u91d1\u9e21\u72ec\u7acb, il gallo d'oro in equilibrio su una gamba); Ge zhang tan ti (\u5272\u638c\u5f39\u8e22); Peng gou da rou (\u62a8\u52fe\u642d\u8089); Jiandao jian xue (\u5c16\u5200\u89c1\u8840, il pugnale sente il sangue); Jin hou qiang shi (\u91d1\u7334\u62a2\u98df la scimmia d'oro si affretta a mangiare); Bi jia hou tiaoqing (\u6bd4\u4f73\u7334\u8c03\u60c5); Xiannu lagong (\u4ed9\u5973\u62c9\u5f13, la donna immortale tende l'arco); Dao pi Huashan (\u5200\u5288\u534e\u5c71, la sciabola fende la montagna Hua); Fei ti you chongquan (\u98de\u8e22\u53f3\u51b2\u62f3); dao chong Paoquan (\u5012\u51b2\u70ae\u62f3); Jiu zhan shou (\u4e5d\u65a9\u624b); Li dao xue zhu (\u5229\u5200\u524a\u7af9, utilizzare la sciabola per tagliare il bamboo); Jiu fei zhi (\u4e5d\u98de\u6307, nove dita volanti); Wuya shai chi (\u4e4c\u9e26\u6652\u7fc5, il corvo espone le ali al sole); Mian zhuang (\u7720\u6869, in origine si chiamava Lao ji kai shan\u8001\u5993\u5f00\u81b3, cio\u00e8 la vecchia prostituta inizia a mangiare\uff09; Yinyang Baguazhang (\u9634\u9633\u516b\u5366\u638c); Fei zhou (\u98de\u8098, gomito volante); dandao zhiru (\u5355\u5200\u76f4\u5165); Tiao ji (\u6311\u51fb); Zuo xi you bo (\u5de6\u897f\u53f3\u62e8); Shangbu tan ti (\u4e0a\u6b65\u5f39\u8e22, calcio elastico avanzando con un passo); Mantianxing (\u6ee1\u5929\u661f, un cielo pieno di stelle); Luosiquan (\u87ba\u4e1d\u62f3); Huangfeng juan chao (\u9ec4\u8702\u5377\u5de2); Shou zhuang (\u6536\u6869).\nIl Liuminquan a Taiwan.\nOggi a Formosa lo stile \u00e8 rappresentato da Li Guangming (\u674e\u5149\u94ed) che \u00e8 una seconda generazione in quel posto e considerato direttore della scuola (Zhangmen, \u638c\u95e8).\nLi Guangming \u00e8 anche il presidente dell'Associazione Cinese del Liuminquan (Zhonghua Liuminquan zxiehui \u4e2d\u83ef\u6d41\u6c11\u62f3\u5354\u6703) che ha sede a Taipei (\u53f0\u5317) e si occupa di diffondere e preservare questo stile.\nLiu Fengshan Pai.\nLiu Fengshan Pai (\u5218\u51e4\u5c71\u6d3e, scuola di Liu Fengshan) \u00e8 una scuola di arti marziali cinesi classificabile come Nanquan. Diffusa nel Guangdong, in particolare nella contea di Meixian (\u6885\u53bf), \u00e8 praticato dalla minoranza Hakka e quindi considerato Kejiaquan. Il nome \u00e8 dovuto al fatto che questo stile \u00e8 stato creato da Liu Fengshan, originario di Potoukeng (\u5761\u5934\u5751) nell'area amministrativa di Dabuxian (\u5927\u57d4\u53bf). Liu Fengshan sarebbe nato circa a met\u00e0 dell'epoca della dinastia Qing e si sarebbe guadagnato da vivere come venditore ambulante di medicine e come insegnante.\nQuesto stile praticato in Dabuxian possiede 14 Taolu senza armi, 12 Taolu con armi, e 9 Duichai (\u5bf9\u62c6, demolire in coppia).\nQuesti alcuni nomi di forme che si studiano in questa scuola nella contea di Chaoshan: Shuangli (\u53cc\u529b), Sha Simenquan (\u6740\u56db\u95e8\u62f3), Pan ya Duichai (\u76d8\u96c5\u5bf9\u62c6)"}
{"id": "1670586", "revid": "93556", "url": "https://it.wikipedia.org/wiki?curid=1670586", "title": "Armistizio di Villa Incisa", "text": "L'armistizio di Villa Incisa fu firmato alle 19:15 del 24 giugno 1940 a Villa Incisa, sulla via Cassia all'Olgiata (Roma), tra la Francia e l'Italia, rappresentate rispettivamente dal generale Charles Huntziger e dal maresciallo Pietro Badoglio. Italia e Francia erano in guerra dal 10 giugno 1940.\nLe clausole.\nL'armistizio previde l'occupazione da parte italiana di alcuni territori francesi di confine, la smilitarizzazione dei confini franco-italiano e libico-tunisino per una profondit\u00e0 di 50 chilometri, nonch\u00e9 la smilitarizzazione della Somalia francese (odierno Gibuti) e la possibilit\u00e0 da parte italiana di usufruire del porto di Gibuti e della ferrovia Addis Abeba-Gibuti.\nI territori occupati.\nI dipartimenti francesi interessati dall'armistizio furono la Savoia, le Alte Alpi, le Basse Alpi e le Alpi Marittime.\nNel dipartimento della Savoia furono occupati i comuni di S\u00e9ez, Montvalezan, Sainte-Foy-Tarentaise; nell'alta valle dell'Is\u00e8re Bessans, Bramans, Lanslevillard; Lanslebourg, Termignon, Solli\u00e8res, Sardi\u00e8res, la frazione di Les Mottet-Versoye del comune di Bourg-Saint-Maurice sui fianchi del San Bernardo ed i comuni di Aussois e di Avrieux (in tutto 5.301 abitanti).\nNel dipartimento delle Alte Alpi furono occupati i comuni di Monginevro e di Ristolas, la frazione di Roux del comune di Abri\u00e8s, i comuni di N\u00e9vache e di Cervi\u00e8res (in totale 370 abitanti).\nNel dipartimento delle Basse Alpi furono occupate le frazioni di Combremond appartenente al comune di Saint-Paul-sur-Ubaye e Roche-M\u00e8ane del comune di Larche (per un totale di 32 abitanti).\nNel dipartimento delle Alpi Marittime furono occupati i comuni di Mentone, Fontan, le frazioni di La Blanche e Doans, entrambe nel comune di Santo Stefano di Tinea, e alcune case del comune di Isola. Inoltre i comuni di Castellaro, Breglio, Saorgio, Sospello, Rimplas, Valdiblora, San Martino Lantosca, Roccabigliera e Belvedere furono parzialmente occupati (per un totale di 22.820 abitanti, di cui 21.700 a Mentone).\nComplessivamente i territori occupati dall'Italia (e annessi \"de facto\") avevano un'estensione di 832\u00a0km\u00b2 ed una popolazione di 28.523 abitanti.\nFirmatari.\nPer la Francia:\nPer il Regno d'Italia:"}
{"id": "1670591", "revid": "1522738", "url": "https://it.wikipedia.org/wiki?curid=1670591", "title": "Styles Court", "text": ""}
{"id": "1670595", "revid": "121197742", "url": "https://it.wikipedia.org/wiki?curid=1670595", "title": "Chiunzi", "text": "Il valico di Chiunzi \u00e8 un passo dei Monti Lattari che collega l'agro nocerino-sarnese con la costiera amalfitana attraverso i comuni di Sant'Egidio del Monte Albino e Tramonti in provincia di Salerno.\nGeografia.\nIl valico si trova sul confine fra i territori comunali di Sant'Egidio del Monte Albino e Tramonti, collocato a 656 presso la vetta del monte Chiunzi (880\u00a0m), una cima del massiccio dell'Albino, appartenente ai monti Lattari.\nAl valico si accede tramite le strade provinciali 2/a San Lorenzo-Corbara-Chiunzi e la 2/b Chiunzi-Polvica-Maiori. Il primo tratto del percorso prevede l'attraversamento di Sant'Egidio del Monte Albino e di Corbara. Una volta arrivati al valico, si entra nel territorio di Tramonti e la strada presenta una biforcazione: il tronco viario principale si dirige verso Maiori, mentre un altro, la SP 1 Innesto SP 20 (Ravello)-Innesto SP 2 (Valico di Chiunzi) caratterizzato da una pendenza meno accentuata, a tratti con salita accentuata, e da una maggiore panoramicit\u00e0, si indirizza verso Ravello, attraverso la frazione di Cesarano e di l\u00ec ad Amalfi.\nL'origine del nome.\nIn molti documenti, a partire dall'epoca medioevale e fino alla seconda met\u00e0 del XIX sec., il nome Chiunzi lo si trova scritto come Punczo, la cui probabile etimologia \u00e8 la parola latina \"punctio\", cio\u00e8 puntura e, quindi, per estensione \"a forma di punta\", \"appuntito\".\nLa storia.\nProbabilmente, fin dai tempi remoti, il valico costitu\u00ec un'importante via di comunicazione tra l'entroterra ed il mare, anche se la strada, che lo collegava al fondovalle, era poco pi\u00f9 che una mulattiera (Via Mandrino - Sant'Egidio del Monte Albino), nota come la \"via delle tramontane\".\nA conferma della strategicit\u00e0 del tracciato, va evidenziato che il valico risulta presidiato da una imponente Torre normanna, ancora in ottimo stato di conservazione, che pu\u00f2 essere stata usata tanto per motivi militari (torre di avvistamento o presidio), che per motivi fiscali (posto di dogana).\nNell'alto medioevo la strada che portava a Chiunzi era nota come \"agella\", nome che stava ad indicare anche per\u00f2 due differenti aree della vicina Nocera.\nIl tratto viario Maiori-Chiunzi.\nLa questione di partenza, trascinatasi, forse, per qualche secolo, era costituita dal pessimo collegamento esistente tra Vietri sul Mare ed Amalfi, tanto che, nei secoli XVI, XVII e XVIII, i traffici commerciali tra Salerno e la costiera avvenivano quasi esclusivamente via mare, cosa che poneva seri problemi di approvvigionamento nei mesi invernali. Per cui, quando nel 1806, durante il \"decennio francese\", il governo del Regno di Napoli decise di occuparsi della faccenda, furono avanzate due proposte, una da parte di Amalfi, che chiedeva che si costruisse una strada che la collegasse con Gragnano e Castellammare di Stabia, e l'altra, da parte del Comune di Maiori, che chiedeva di realizzare un collegamento con Vietri e Salerno.\nTra le due proposte, ne fu scelta una terza.\nCon Decreto dell'11 giugno 1811, Gioacchino Murat dispose che si realizzasse una strada di collegamento tra Maiori e Nocera via Chiunzi. Tuttavia, a causa della sconfitta dei napoleonidi, fu realizzato solo il tratto tra Maiori e Chiunzi. Per il secondo tratto, quello che avrebbe dovuto unire il valico con l'Agro Nocerino, bisogn\u00f2 attendere altri sessanta anni e l'arrivo dei piemontesi.\nLa strada Chiunzi-Sant'Egidio del Monte Albino-Corbara.\nNel 1861, il Comune di Corbara si prefisse di realizzare un comodo accesso alla via Stabiana, la strada che, sin dal tempo dei romani, collega Nocera Inferiore con Castellammare di Stabia. Cos\u00ec, pur tra mille difficolt\u00e0, nel periodo tra il 1864 ed il 1877, l'opera fu realizzata.\nIn quegli stessi anni, l'ingegnere Giuseppe Bellotti veniva incaricato dall'amministrazione del neo costituito Regno d'Italia di redigere un progetto per la sistemazione e l'ampliamento della mulattiera, detta \"via delle tramontane\", per completare l'opera voluta da Murat.\nSollecitato dall'Amministrazione di Corbara, Bellotti, prese in considerazione la possibilit\u00e0 di apportare una variante al progetto, che prevedesse di includere l'abitato di Corbara nel tracciato a realizzarsi.\nDopo opportuni sopralluoghi, il tecnico si convinse che il nuovo tracciato presentava una serie di vantaggi: primo fra tutti il fatto che il dislivello tra la quota del Valico e Corbara era molto pi\u00f9 contenuto rispetto a quello esistente tra il Valico e il fondovalle. Per cui, il 23 agosto 1877, l'ing. Bellotti predispose un nuovo elaborato, che fu approvato subito dopo.\nVa detto, per\u00f2, che la sua realizzazione, venti anni dopo, era ancora in corso, sia per lo scarso interesse mostrato dal Comune di Sant'Egidio del Monte Albino verso l'opera, sia perch\u00e9 fu necessario apportare una variante importante al progetto Bellotti, nella parte di tracciato compresa tra la localit\u00e0 \"Torricchio\" e il \"Belvedere\" che guarda verso la grande parete rocciosa di Chiunzi.\nDurante il Giro d'Italia del 1997 Marco Pantani cadde in questa zona e dovette perci\u00f2 ritirarsi dal giro."}
{"id": "1670596", "revid": "2184720", "url": "https://it.wikipedia.org/wiki?curid=1670596", "title": "A ferro e fuoco", "text": "A ferro e fuoco \u00e8 il brano con il quale Mario Venuti ha partecipato al Festival di Sanremo 2008, classificandosi 19\u00ba.\nVenuti nella terza serata del festival ha eseguito il brano insieme al suo ex gruppo dei Denovo.\nIl brano, il cui singolo \u00e8 stato reso disponibile per il download digitale sulle piattaforme digitali, \u00e8 risultato uno dei pi\u00f9 trasmessi dalla radio italiane.\nIl video.\nIl video prodotto per \"A ferro e fuoco\" \u00e8 stato girato da Lorenzo Vignolo e vede il cantante nel ruolo del custode di un vecchio deposito di tram. Dentro ad uno dei tram si risveglia un giovane cavaliere medievale (Interpretato da Cristian D'Angella). Il cavaliere esce dal vagone e si aggira spaesato nella Torino del ventunesimo secolo alla ricerca della sua bella damigella, di cui porta un ritratto. Alla fine la trova, ma deve combattere con un cavaliere nero (interpretato da Mario Venuti) per riaverla. Alla fine il giovane si sveglia nuovamente all'interno del tram e si rende conto che \u00e8 stato tutto un sogno."}
{"id": "1670599", "revid": "767487", "url": "https://it.wikipedia.org/wiki?curid=1670599", "title": "Big Dismal", "text": "Big Dismal era una rock band cristiana. Il magazine Rolling Stone ha nominato i Big Dismal come una delle \"Cinque Band Cristiane Promettenti\" e il singolo della band \"Reality\" \u00e8 al 3\u00ba posto nella classifica della Christian Rock Radio. I video musicali sono stati fatti per le canzoni \"Rainy Day\" and \"Remember (I.O.U.)\" quest'ultima usata come canzone di tributo nello show di \"Raw\" dedicato a Chris Benoit."}
{"id": "1670600", "revid": "767487", "url": "https://it.wikipedia.org/wiki?curid=1670600", "title": "Jurassic 5", "text": "I Jurassic 5 sono un gruppo statunitense alternative hip hop, provenienti da Los Angeles, California e sono stati di notevole importanza nel genere Alternative hip hop.\nHanno iniziato la loro carriera come sestetto diventando poi successivamente quintetto. I rapper Chali 2na, Akil, Zaakir aka Soup, Mark 7even, e i turntabler DJ Nu-Mark e DJ Cut Chemist provenivano da due diversi gruppi: the Rebels of Rhythm and Unity Committee. Il 21 marzo 2007 Zaakir ha confermato lo scioglimento della band al termine del tour in programma."}
{"id": "1670604", "revid": "287204", "url": "https://it.wikipedia.org/wiki?curid=1670604", "title": "L'officina del fantastico", "text": "L'officina del fantastico \u00e8 il primo greatest hits di Mario Venuti.\nIl disco.\nL'album, uscito il 7 marzo 2008, contiene tutti i maggiori successi di Venuti, pi\u00f9 gli inediti \"A ferro e fuoco\", che il cantante ha presentato al festival di Sanremo 2008, \"L'Officina del Fantastico\" e \"Gli amanti di domani\"."}
