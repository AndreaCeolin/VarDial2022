{"id": "1613577", "revid": "729019", "url": "https://it.wikipedia.org/wiki?curid=1613577", "title": "Rinopatia cronica atrofica", "text": "La rinopatia cronica atrofica \u00e8 una forma di rinite cronica nata in seguito ad una malattia debilitante o in seguito ad un intervento chirurgico radicale dei turbinati (sindrome del naso vuoto).\nSintomatologia.\nI sintomi presentano soprattutto in una sensazione di ostruzione del setto nasale, questo non perch\u00e9 sia effettivamente come avverte la persona ma \u00e8 una conseguenza dell'atrofia delle terminazioni nervose. In tale alterazione la persona non percepisce pi\u00f9 l'aria che normalmente continua ad entrare nelle cavit\u00e0 nasali, poich\u00e9 la sensazione avveniva grazie al ruolo dei nervi e delle sue terminazioni. Altri sintomi comuni sono bruciore, tosse, disturbi dell'olfatto.\nEziologia.\nTale rinopatia nasce come conseguenza di malattie quali scarlattina, morbillo e similari che durante il loro sviluppo hanno portato ad una flogosi con esito necrotizzante (la cosiddetta cicatrice) comportando l'atrofia.\nFattori di rischio.\nMalnutrizione, assunzione di sostanze irritanti.\nTerapie.\nEssendo la patologia a carattere degenerativo il trattamento risulta non essere definitivo. La terapia utilizzata cerca di detergere tramite lavaggi con soluzioni saline le cavit\u00e0 nasali eliminando la formazione di croste, inoltre utile si \u00e8 dimostrata la crenoterapia sulfurea."}
{"id": "1613581", "revid": "1500233", "url": "https://it.wikipedia.org/wiki?curid=1613581", "title": "CATI", "text": "Il termine CATI (Computer-Assisted Telephone Interviewing) indica una modalit\u00e0 di rilevazione diretta di unit\u00e0 statistiche realizzata attraverso interviste telefoniche, dove l'intervistatore legge le domande all'intervistato e registra le risposte su un computer, tramite un apposito software.\nTecniche.\nProdurre interviste avvalendosi di questo sistema permette una documentazione precisa dei dati elementari ed esclude ogni possibile errore sistematico durante il rilevamento dei dati, in quanto il questionario statistico \u00e8 contenuto nel computer per cui le domande vengono poste esattamente come compaiono sul video e le risposte sono registrate direttamente su un dispositivo di memorizzazione. Il software utilizzato inoltre procede ad alcuni controlli di qualit\u00e0 sui dati automaticamente all'immissione degli stessi, cosicch\u00e9 i tempi dell'indagine risultano essere notevolmente accorciati.\nApplicazione.\nOltre a questi numerosi vantaggi pratici, la tecnica CATI presenta per\u00f2 anche varie difficolt\u00e0, soprattutto se realizzata in paesi dove la copertura telefonica non \u00e8 sufficientemente diffusa. In termini statistici, l'errore dovuto a questa mancanza, viene denominato errore di copertura.\nAltri problemi che possono derivare dall'utilizzo di questa tecnica, riguardano la necessit\u00e0 di dotarsi di rilevatori maggiormente preparati, e del sostenimento dei costi per la dotazione di computer ed eventualmente di software dedicato."}
{"id": "1613582", "revid": "68179511", "url": "https://it.wikipedia.org/wiki?curid=1613582", "title": "Cati", "text": ""}
{"id": "1613583", "revid": "47767", "url": "https://it.wikipedia.org/wiki?curid=1613583", "title": "Tanngnj\u00f3str e Tanngrisnir", "text": "Nella mitologia norrena, Tanngnj\u00f3str (\"che digrigna i denti\") e Tanngrisnir (\"che arrota i denti\") sono una coppia di capre magiche che trainano il carro del dio Thor.\nLa loro principale caratteristica \u00e8 il fatto che il dio possa cucinarle e mangiarle, e la mattina seguente, ricomponendo le ossa e la pelle, con l'aiuto del suo potente martello Mj\u00f6llnir esse magicamente ritornano in vita.\nQuesta caratteristica \u00e8 descritta nell'Edda in prosa di Snorri Sturluson, nel 44\u00ba capitolo:"}
{"id": "1613585", "revid": "713168", "url": "https://it.wikipedia.org/wiki?curid=1613585", "title": "Damballa", "text": "Damballa o Damballa Weddo (scritto anche \"Damballa Wedo\", \"Damballa Ueddu\", \"Damballah Weddo\" e \"Danbhala Weddo\"), \u00e8 un loa della conoscenza nella religione vud\u00f9, simboleggiato dalla biscia o dal boa. \n\u00c8 lo sposo di Ayida Wedo, la \"signora del cielo\" ed \u00e8 considerato il padre di tutti gli altri loa. Fornisce e comunica le conoscenze occulte e il sapere, \u00e8 un grande spirito fertile e saggio che aiuta anche ad evitare passi falsi e prendere le buone e giuste direzioni.\nRappresenta il principe del bene, e vive vicino a fiumi e sorgenti. Il suo colore \u00e8 il bianco, e chiede offerte di questo colore (uova, farina). I fedeli posseduti da Damballa cominciano a sibilare a strisciare come serpenti e a nutrirsi di uova come fanno i rettili.\n\u00c8 associato al San Patrizio cristiano, che cacci\u00f2 i serpenti dall'Irlanda, oltre ad essere considerato figlio del profeta Mos\u00e8, per la miracolosa trasformazione del bastone in serpente, eseguita davanti al faraone."}
{"id": "1613590", "revid": "123684968", "url": "https://it.wikipedia.org/wiki?curid=1613590", "title": "Conservatorismo nazionale", "text": "Il conservatorismo nazionale o nazional-conservatorismo \u00e8 una variante del conservatorismo che combina ad esso elementi di nazionalismo, ideologicamente di destra, e si concentra sulla difesa dell'identit\u00e0 nazionale e culturale.\nCondivide caratteristiche con il conservatorismo tradizionalista e il conservatorismo sociale, tre variazioni che si concentrano sulla conservazione e la tradizione. Mentre il conservatorismo nazionale cerca di preservare gli interessi nazionali, il conservatorismo classico enfatizza le istituzioni ancestrali. Inoltre, il conservatorismo sociale enfatizza un atteggiamento restrittivo e patriarcale nei confronti del comportamento morale per preservare il proprio status tradizionale nella societ\u00e0.\nI partiti nazional-conservatori hanno spesso radici in ambienti con una base rurale, tradizionalista o periferica, in contrasto con la base di appoggio pi\u00f9 urbana dei partiti liberal-conservatori. In Europa, la maggior parte abbraccia una qualche forma di euroscetticismo.\nSe i partiti conservatori ritengono sovente della patria, propriet\u00e0 privata e dell'identit\u00e0 nazionale temi significativi, quelli nazional-conservatori pongono questi concetti al centro della loro linea politica. Per questo, se i liberal-conservatori sono da considerarsi la \"sinistra\" del movimento conservatore, i nazional-conservatori ne sono la \"destra\" .\nIdeologia.\nL'azione politica \u00e8 inequivocabilmente legata alla tutela dell'interesse nazionale, nonch\u00e9 di un'identit\u00e0 precisa di cui essere orgogliosi, a difesa della tradizione religiosa, culturale e linguistica del Paese. Non mancano posizioni severe sui temi della sicurezza (con un approccio \"law and order\"), di rigida contrariet\u00e0 all'immigrazione clandestina, al multiculturalismo e alla globalizzazione incontrollata.\nA volte i conservatori nazionali possono assumere una postura populista, incline alla corrente definita in Italia come destra sociale. Fedeli ai principi del conservatorismo sociale, difendono strenuamente la \u201cfamiglia tradizionale\u201d, definita, da uno studioso austriaco, \"casa e centro dell'identit\u00e0, della solidariet\u00e0 e dell'emozione\"; contestano il relativismo culturale ed hanno una visione \"spirituale\" della vita, dal concepimento alla morte naturale.\nAl di l\u00e0 di questi elementi fondanti, i nazional-conservatori possono sostenere punti di vista differenti in base a logiche strettamente nazionali. In ambito economico, la loro visione spazia da una moderna economia sociale di mercato, alla preferenza per un'economia mista di tipo centrista, fino a posizioni di \"laissez-faire\".\nConservatorismo nazionale in Europa.\nIl filone, che ispir\u00f2 alcune involuzioni delle democrazie europee nella prima met\u00e0 del XX secolo, \u00e8 riemerso tra i partiti nazional-conservatori contemporanei a livello europeo: si possono ricordare Diritto e Giustizia (che \u00e8 anche riconducibile alle istanze della destra cristiana), il Partito Popolare Danese, il partito italiano Fratelli d'Italia, lo spagnolo Vox, l'Unione Democratica di Centro e, in genere, i membri del Partito dei Conservatori e dei Riformisti Europei e del Partito Identit\u00e0 e Democrazia.\nIn Italia.\nNel 1890, per contrastare il blocco socialista, che dopo i successi nelle elezioni amministrative dell'anno precedente appariva minaccioso, Fedele Lampertico propose la creazione di un partito conservatore con una piattaforma ideologica clericale e nazionalista. Tale formazione mutuava la struttura e le finalit\u00e0 di un abortito soggetto il cui programma era stato elaborato gi\u00e0 nel 1879.\nTra la fine dell'800 e l'inizio del '900, fu attorno al gruppo di Sidney Sonnino che si radun\u00f2 un gruppo composito di conservatori nazionali il cui principale esponente fu Antonio Salandra. Nel primo dopoguerra, tale gruppo salandrino fu la corrente maggioritaria prima del Partito Liberale Democratico Italiano e poi del Partito Liberale Italiano.\nSecondo il parere di numerosi studiosi, nel dopoguerra e per circa cinquant'anni in Italia \u00e8 mancato un vero e proprio partito apertamente riconducibile al conservatorismo nazionale, ad eccezione del Partito Nazionale Monarchico e della corrente del Movimento Sociale Italiano capeggiata da Arturo Michelini, che proponeva una politica estera filo-atlantista e che lavor\u00f2 per spezzare l'isolamento del partito, aprendo ad alleanze con monarchici, liberali ed esponenti della destra democristiana.\nIl conservatorismo nazionale \u00e8 riemerso con la creazione di Alleanza Nazionale ed \u00e8 oggi principalmente rappresentato da Fratelli d'Italia.\nA livello culturale \u00e8 propugnato anche dall'Associazione \"Nazione Futura\" di Francesco Giubilei, dal periodico \"Il Guastatore\", dal giornale \"Secolo d'Italia\", dalla \"Fondazione Alleanza Nazionale\", dalla \"Fondazione Giuseppe e Marzio Tricoli\", nonch\u00e9 dalla \"Fondazione Giuseppe Tatarella\" ."}
{"id": "1613591", "revid": "599013", "url": "https://it.wikipedia.org/wiki?curid=1613591", "title": "Jaguari (disambigua)", "text": "Jaguari Pu\u00f2 riferirsi a:"}
{"id": "1613592", "revid": "228587", "url": "https://it.wikipedia.org/wiki?curid=1613592", "title": "Ayida Wedo", "text": "Ayida Wedo o Ayida-Weddo o Aida Wedo \u00e8 un loa del vud\u00f9 haitiano.\nMoglie di Damballa, rappresenta la ricchezza, la fortuna, il benessere. Come il suo sposo, vive vicino a fiumi e sorgenti, e ha una preferenza per gli alberi di ogni tipo, per il cotone e la seta. Come lui, imita i movimenti della biscia, per altro il suo simbolo \u00e8 appunto quest'animale color arcobaleno.\nNella religione cattolica corrisponde alla Madonna dell'Immacolata Concezione."}
{"id": "1613594", "revid": "174925", "url": "https://it.wikipedia.org/wiki?curid=1613594", "title": "Archie L. Mayo", "text": ""}
{"id": "1613595", "revid": "287204", "url": "https://it.wikipedia.org/wiki?curid=1613595", "title": "Tanngnjostr e Tanngrisnir", "text": ""}
{"id": "1613596", "revid": "486946", "url": "https://it.wikipedia.org/wiki?curid=1613596", "title": "Eurynome", "text": ""}
{"id": "1613599", "revid": "118031", "url": "https://it.wikipedia.org/wiki?curid=1613599", "title": "Euryale", "text": ""}
{"id": "1613602", "revid": "767487", "url": "https://it.wikipedia.org/wiki?curid=1613602", "title": "Jaguari", "text": "Jaguari \u00e8 un comune del Brasile nello Stato del Rio Grande do Sul, parte della mesoregione Centro Ocidental Rio-Grandense e della microregione di Santa Maria."}
{"id": "1613606", "revid": "322321", "url": "https://it.wikipedia.org/wiki?curid=1613606", "title": "Bonifacio I (vescovo di Asti)", "text": "\u00c8 stato vescovo di Asti tra il 1198 ed il 1206 ed abate di san Giusto di Susa dal 3 novembre 1200, venne deposto dall'incarico episcopale da papa Innocenzo III il 26 gennaio 1206 ritirandosi presso il monastero di San Filippo e Jacopo dei Vallombrosani di Asti.\nBiografia.\nBonifacio astigiano, apparteneva alla regola di San Benedetto ed era stato abate dell'abbazia dei Santi Apostoli in Asti nel rione Santa Caterina.\nNel 1198, Innocenzo III consacr\u00f2 Bonifacio vescovo di Asti.\nIl 3 novembre 1200, Bonifacio venne anche eletto abate di San Giusto di Susa.\nDue documenti del Codex Astensis, rivelano l'investitura del vescovo Bonifacio gi\u00e0 nei primi mesi del 1198. Sono due atti di cessione del 26 maggio e 20 giugno di alcuni territori al comune di Asti.\nQuesti due atti di donazione furono premonitori della condotta politica del vescovo astigiano orientata nella cessione o nella vendita di molte propriet\u00e0 della diocesi al Comune o a signori locali.\nDai documenti pervenuti, si vede che il 24 ottobre 1198, il vescovo rinnov\u00f2 l'investitura del castello, la villa e le dipendenze di Cervere e Sarmatorio ai fratelli Sismondo e Sinfredo; l'8 novembre 1200, Bonifacio cedette le dipendenze ai signori di Bene in cambio di un censo annuo; nello stesso anno in occasione della sua elezione ad abate, fece larghe concessioni ai canonici di Oulx e nel 1205 cedette alcuni territori di Sant'Albano, alla certosa di Cassotto.\nIl vescovo Aiazza compilando il catalogo dei vescovi di Asti nel 1605, scrisse che nel 1201 Bonifacio cedette la chiesa di Valfenera al capitolo della Cattedrale di Asti.\nLa politica di Bonifacio indispett\u00ec il pontefice, che con bolla del 29 gennaio 1206 ordin\u00f2 ai suoi delegati (il vescovo di Vercelli, l'abate di Tiglieto e il prete Alberto) di comunicargli la destituzione dall'incarico.\nA Bonifacio il papa assegn\u00f2 una pensione annua di sei lire astesi.\nLa diocesi di Asti rimase per alcuni anni vacante, retta dall'amministratore apostolico Rebuffo.\nLa data della morte \u00e8 incerta. Il Bima lo dichiara deceduto nel 1206, al contrario del Gams che formula l'ipotesi della data intorno al 1210. Il Gabiani, afferma che esistono due documenti datati 1210 e 26 marzo 1212 che lo riguardano.\nIl Savio prolunga fino al 1219 la vita di Bonifacio, considerandolo il \"Bonifacius episcopus\", che compare quale testimone in un atto di donazione del marchese Ottone del Carretto alla certosa di Cassotto il 7 agosto."}
{"id": "1613609", "revid": "149485", "url": "https://it.wikipedia.org/wiki?curid=1613609", "title": "Jos\u00e9 Hierro", "text": "Biografia.\nTrascorse la sua adolescenza nella citt\u00e0 di Santander, Cantabria, nord della Spagna.\nFu imprigionato in giovent\u00f9 per motivazioni politiche. Da adulto ritorno a Santander e il suo mare fu una forte ispirazione per le sue poesie. Il mare come traslato dell'eterno, il mare che ridona all'uomo la joie de vivre giacch\u00e9 accoglie le sue sofferenze e le acquieta. Nel 1998 pubblica \"quaderno di New York\" (Cuaderno de Nueva York), che gli valse il premio europeo per la letteratura Aristeion. Opere principali sono: Proel (1944); Tierra sin nosotros (1947); Con las piedras, con el viento (1950), Libro de las alucinaciones (1964)."}
{"id": "1613614", "revid": "122680467", "url": "https://it.wikipedia.org/wiki?curid=1613614", "title": "Aero Trasporti Italiani", "text": "Aero Trasporti Italiani (abbreviato ATI) \u00e8 stata una compagnia aerea italiana fondata il 16 dicembre 1963 come filiale di Alitalia e di propriet\u00e0 della stessa Alitalia (90%) e dell'IRI (10%), con lo scopo di intensificare i collegamenti con l'Italia meridionale.\nStoria.\nLa sede ed hub principale dell'ATI era all'aeroporto di Napoli-Capodichino, il primo presidente della societ\u00e0 \u00e8 stato il generale Giovanni Buonamico e il direttore generale era il comandante M. Mainetti. A partire dal giugno 1964 ATI aveva assunto le rotte nazionali fino ad allora gestite da un'altra controllata Alitalia, la SAM - Societ\u00e0 Aerea Mediterranea, utilizzando una flotta di tre Fokker F27 Friendship 200.\nDal 15 giugno 1966 era diventato operativo un servizio di voli domestici in Libia, in accordo con la Kingdom of Libya Airlines (KLA), basando due Fokker F27 a Tripoli, che compivano anche collegamenti con Malta.\nDall'agosto 1967 ATI aveva assunto anche la gestione della compagnia elicotteristica Elivie.\nIl 20 marzo 1981, dai resti della compagnia aerea privata Itavia, ATI (45%) ed Alitalia (55%) avevano costituito la societ\u00e0 Aermediterranea, che era poi confluita interamente in ATI nel marzo 1985.\nL'ATI \u00e8 stata integrata in Alitalia il 30 ottobre 1994.\nFlotta.\nL'ATI ha usato aeroplani dotati di motori turboelica come il Fokker F27 Friendship e l'ATR 42 Colibr\u00ec e bimotori turboventola come il Douglas DC-9-32 e McDonnell Douglas MD-82:\nIncidenti.\nNella storia dell'ATI si registrano 5 incidenti e 1 dirottamento con conseguenze gravi:"}
{"id": "1613616", "revid": "30610", "url": "https://it.wikipedia.org/wiki?curid=1613616", "title": "Eledone moschata", "text": "Il moscardino (Eledone moschata Lamarck, 1798) \u00e8 un mollusco cefalopode appartenente alla famiglia Octopodidae.\nDescrizione.\nSimile al polpo, presenta una testa pi\u00f9 piccola del corpo con occhi sporgenti. Gli otto tentacoli hanno una sola fila di ventose. Colorazione grigio-bruna. Lunghezza media: 15\u201320\u00a0cm.\nCucina.\nViene utilizzato in cucina come il polpo, ma la carne \u00e8 meno pregiata."}
{"id": "1613617", "revid": "1745361", "url": "https://it.wikipedia.org/wiki?curid=1613617", "title": "Malphas", "text": "Malphas \u00e8 un demone, citato nella lista dei principali demoni stabilita dalla Chiesa durante il primo concilio di Braga.\nGrande presidente degli Inferi, Malphas \u00e8 robusto, ha la pelle abbronzata, viso squadrato, mascella pronunciata e grandi occhi blu. A volte quando appare pu\u00f2 mostrare solo gli occhi. Pu\u00f2 apparire con le sembianza di un corvo. \u00c8 specializzato nell'edificare cittadelle e torri inespugnabili e nel distruggere fortificazioni nemiche ma anche pensieri e desideri e nel conferire famigli. \n\u00c8 al comando di quaranta legioni di demoni."}
{"id": "1613619", "revid": "73125", "url": "https://it.wikipedia.org/wiki?curid=1613619", "title": "Jackson-Gwilt Medal", "text": ""}
{"id": "1613620", "revid": "106456", "url": "https://it.wikipedia.org/wiki?curid=1613620", "title": "Med Airlines", "text": "Med Airlines era una compagnia aerea siciliana.\nStoria.\nLa Med Airlines (Linee Aeree Mediterranee) viene costituita il 14 febbraio 1997 ad opera di un gruppo di imprenditori siciliani guidati da Francesco Castiglione, socio di una delle pi\u00f9 grandi industrie conserviere e di distribuzione di tonno ed altri prodotti ittici, ed alcuni professionisti del settore aeronautico provenienti dalla compagnia Air Sicilia.\nLo scopo della societ\u00e0 \u00e8 quello di istituire collegamenti di linea e charter dall'aeroporto di Trapani, colmando un vuoto lasciato dalla compagnia di bandiera che ha abbandonato lo scalo, mentre un secondo fulcro di attivit\u00e0 viene identificato in seguito a Parma, dove Med Airlines subentra a precedenti iniziative di altri vettori.\nLe attivit\u00e0 di volo iniziano alla fine di ottobre 1997, quando Med Airlines non ha ancora la licenza di operatore, utilizzando un ATR-42 della compagnia Aviosarda che copre le tratte Parma-Roma-Palermo e da Palermo per le isole di Lampedusa e Pantelleria.\nNel gennaio 1998 Med Airlines \u00e8 il primo vettore italiano a ricevere il Saab 2000 da 53 posti, al quale nel giugno successivo si aggiunge un secondo esemplare. Il veloce turboelica svedese, certificato per la prima volta in Italia, viene scelto per le notevoli prestazioni offerte (prima di tutto l'alta velocit\u00e0, pari quasi a quella di un aereo a getto) e il comfort di bordo. Con l'arrivo del secondo aereo, la compagnia acquisisce definitivamente il suo \"status\" di vettore aereo e all'operativo originario si aggiungono gradualmente ulteriori voli di linea, una serie di voli stagionali dal Nord Italia e da Roma verso le isole minori siciliane e la Sardegna, nonch\u00e9 alcune attivit\u00e0 charteristiche.\nMessa a punto tra la fine del 1998 e l'inizio del 1999 una generale ristrutturazione, sia nel management che nella rete, la compagnia riceve nell'agosto dello stesso anno il terzo Saab 2000, mentre un mese pi\u00f9 tardi viene annunciato un importante accordo di collaborazione con Meridiana, in base al quale viene operato in \"code sharing\" il servizio aereo Firenze-Palermo.\nPer la gravissima situazione finanziaria, gli ingenti debiti pregressi e le retribuzioni non pagate, il vettore siciliano \u00e8 costretto nel gennaio 2001 a sospendere tutti i voli di linea e a mettere a terra l'intera flotta.\nLa dichiarazione di fallimento giunge nel 2001 inoltrato: i Saab 2000 vengono cos\u00ec parcheggiati a Trapani Birgi e posti sotto sequestro per oltre un anno."}
{"id": "1613624", "revid": "36426", "url": "https://it.wikipedia.org/wiki?curid=1613624", "title": "Palazzo Del Monte", "text": "Il complesso monumentale del Palazzo Del Monte si trova a Monte San Savino in Provincia di Arezzo in Corso Sangallo 28. Di propriet\u00e0 del Comune, possiede dei giardini pensili ed \u00e8 un interessante esempio di residenza aristocratica rinascimentale, costruito per la famiglia nobile dei Del Monte (o Di Monte).\nStoria e descrizione.\nIl cardinale Antonio Del Monte alla fine del Quattrocento era influentissimo a Roma e pot\u00e9 permettersi di colmare l'avvallamento che separava la piazza del Cassero o Area Jalta dalla collina dove sorgeva la Pieve, per farvi costruire il Palazzo Di Monte, chiamando un grande nome dell'architettura fiorentina, Antonio da Sangallo il Vecchio.\nFu costruito tra il 1515 e il 1517. Per poter costruire il suo palazzo il cardinale aveva acquistato nel 1512 i terreni dalla Comunit\u00e0 di Monte San Savino in prossimit\u00e0 della \"Ruga Maestra\" (oggi Corso Sangallo).\nLa sobria facciata del palazzo, rivestita a piano terra a bugnato in pietra serena e caratterizzata dalle belle finestre con lesene ioniche e frontone triangolare al piano superiore, riflette nella sua compostezza lo stile di Raffaello. La massa \u00e8 armoniosamente scompartata da finestre e alleggerita da un balcone centrale al disopra del portone d'ingresso. La parte retrostante, che si affaccia su un grazioso giardino pensile costruito sopra una cisterna per raccogliere le acque, fu realizzata in seguito dal nipote del cardinale Antonio, Giovanni Maria di Monte. Il progetto fu affidato a Nanni di Baccio Bigio, il quale anim\u00f2 la facciata tergale con una loggia trifora e fece rivestire gli angoli di un solido e largo bugnato.\nUn cortile centrale porticato, con colonne, lascia vedere la luce del portone posteriore che si apre sui giardini pensili, sfondando prospetticamente: una meraviglia per l'epoca, che dava il senso di potenza della famiglia, al quale poteva mostrare all'interno delle mura di cinta del paese un cos\u00ec grande spazio verde, poggiato su basamenti di pietra serena con nicchie e cisterne e digradante fino alle mura.\nL'interno \u00e8 dotato di ampi saloni e porte intagliate. Vi si pu\u00f2 ammirare: nell'attuale Sala Consiliare, una elegante porta cinquecentesca intagliata da Fra Giovanni da Verona, e nel corridoio al primo piano una piccola galleria di ritratti di personaggi illustri di Monte San Savino e di membri delle famiglie regnanti di Toscana.\nDopo l'estinzione della famiglia del Monte, l'edificio pass\u00f2 in eredit\u00e0 alla nobile famiglia Galletti che lo tenne fino al 1824, poi fu adibito a Tribunale ed in seguito divenne sede del Municipio."}
{"id": "1613627", "revid": "5456", "url": "https://it.wikipedia.org/wiki?curid=1613627", "title": "Campionati mondiali di atletica leggera indoor 1989", "text": ""}
{"id": "1613628", "revid": "5456", "url": "https://it.wikipedia.org/wiki?curid=1613628", "title": "Campionati mondiali di atletica leggera indoor 1993", "text": ""}
{"id": "1613629", "revid": "5456", "url": "https://it.wikipedia.org/wiki?curid=1613629", "title": "Campionati mondiali di atletica leggera indoor 1995", "text": ""}
{"id": "1613633", "revid": "729019", "url": "https://it.wikipedia.org/wiki?curid=1613633", "title": "Rinopatia cronica ipertrofica", "text": "La rinopatia cronica ipertrofica \u00e8 una rinite che ha come principale caratteristica l'irreversibilit\u00e0 dell'ipertrofia nasale.\nEziologia.\nEsistono varie forme di rinite che possono essere collegate all'ipertrofia, come la rinite cronica ipertrofica e la rinopatia vasomotoria allergica. Le cause dell'ostruzione sono molteplici: la pi\u00f9 comune \u00e8 la deviazione del setto nasale, ma vi possono essere irritazioni croniche della mucosa o ancora forme di rinopatia vasomotoria come la neurodistonica.\nClinica.\nSegni e sintomi.\nI sintomi sono rapportati all'entit\u00e0 dell'ostruzione; nei casi pi\u00f9 gravi vi possono essere difficolt\u00e0 respiratorie e bruciore.\nEsami di laboratorio e strumentali.\nPer una corretta diagnosi basta effettuare l'esame rinoscopico.\nTrattamento.\nSe la causa \u00e8 data da un'irritazione bisogna comprendere quale sia il fattore e neutralizzarlo con decongestionanti, anche se possono causare ricadute in altre forme di riniti.\nIl trattamento solitamente \u00e8 chirurgico, tipici sono i casi di ricostruzione del setto nasale.\n\u00c8 consigliabile l'utilizzo di immuno stimolatori i quali possono rinforzare il sistema immunitario, cos\u00ec da garantire un miglioramento delle condizioni generali, facendo s\u00ec che gli episodi di infiammazione delle vie aeree superiori particolarmente comuni nei pazienti affetti riniti diminuiscano notevolmente, permettendo un miglioramento della vita del paziente senza ricorre all'utilizzo della medicina chirurgica."}
{"id": "1613638", "revid": "1684799", "url": "https://it.wikipedia.org/wiki?curid=1613638", "title": "Ann Packer", "text": "Biografia.\nAnn Packer era iscritta al \"Reading Athletic Club\" quando venne selezionata dalla nazionale d'atletica britannica. Fece parte della staffetta 4\u00d7100 metri che vinse la medaglia d'argento ai Giochi del Commonwealth di Perth del 1962 e vinse la medaglia di bronzo ai Campionati europei disputati a Belgrado nello stesso anno.\nAi Giochi olimpici di Tokyo 1964 partiva come favorita nei 400 metri, dove per\u00f2 giunse seconda alle spalle dell'australiana Betty Cuthbert, nonostante avesse realizzato il nuovo record europeo (52\"2).\nSuccessivamente partecip\u00f2 senza velleit\u00e0 agli 800 metri, disciplina alla quale si dedicava saltuariamente, ma fu proprio questa specialit\u00e0 che le permise di salire sul gradino pi\u00f9 alto del podio. La vittoria giunse anche grazie al fatto che la Packer riusc\u00ec a stabilire il nuovo record mondiale in 2'01\"1.\nA seguito della conquista della medaglia d'oro annunci\u00f2 il ritiro dalle competizioni all'et\u00e0 di soli 22 anni.\nSi spos\u00f2 con Robbie Brightwell, vincitore a sua volta e nella stessa edizione delle Olimpiadi di una medaglia d'argento della staffetta 4\u00d7400 metri. Dal matrimonio nacquero tre figli: Gary, Ian e David, questi ultimi due futuri calciatori del Manchester City."}
{"id": "1613639", "revid": "223378", "url": "https://it.wikipedia.org/wiki?curid=1613639", "title": "Magnum gelato", "text": ""}
{"id": "1613641", "revid": "1522738", "url": "https://it.wikipedia.org/wiki?curid=1613641", "title": "Urbe", "text": ""}
{"id": "1613642", "revid": "729019", "url": "https://it.wikipedia.org/wiki?curid=1613642", "title": "Battaglia di Nantes", "text": "La battaglia di Nantes fu una battaglia delle Guerre di Vandea combattuta tra i vandeani dell'Esercito cattolico e reale e i soldati della prima repubblica francese, il 29 giugno 1793.\nContesto storico.\nDall'inizio dell'insurrezione vandeana nel marzo 1793, i contadini-soldati guadagnarono successi impressionanti ed in due mesi, la riva sinistra della Loira era completamente conquistata. Le citt\u00e0 di Bressuire, Thouars, Saumur, ed Angers come pure Pornic e Machecoul sono state occupate dai vandeani.\nDopo la vittoria di Saumur il 10 giugno 1793, l'elezione a generalissimo di Jacques Cathelineau e la presa di Angers, il consiglio superiore dell'esercito cattolico e reale si riunisce il 20 giugno per decidere la prossima offensiva. I pareri sono cos\u00ec divisi: Henri de La Rochejaquelein e Jean Nicolas Stofflet vogliono andare su Parigi, gli altri preferiscono garantire la loro posizione a Saumur ed Angers, quindi dirigersi verso Nantes; infine decisero di prendere Nantes.\nLa situazione di Nantes nel giugno 1793.\n\u00c8 una citt\u00e0 di 90.000 abitanti, popolata di commercianti ricchi le cui residenze abbondano di beni di qualsiasi tipo. Contiene molte munizioni ed un grande numero di monarchici, ed apre anche per i vandeani la via verso la Bretagna e la Gran Bretagna, che permette un'eventuale giunzione con i Chouan.\nIl sindaco, Ren\u00e9 Gaston Baco della Chapelle, \u00e8 un importante e potente figura di Nantes: avvocato al parlamento della Bretagna, procuratore del re, portavoce della borghesia nel 1788, \u00e8 nominato deputato agli stati generali nel 1789. Si sistema con i Girondini ed \u00e8 eletto sindaco di Nantes nel 1792 e il popolo lo ammirava.\nIl comandante dell'esercito delle coste di Brest, Canclaux \u00e8 arrivato a Nantes il 14 giugno con un battaglione di fanteria ed alcuni volontari. In citt\u00e0 erano presenti 12.000 uomini della guardia nazionale ed una potente artiglieria che costituisce i mezzi con i quali Canclaux pensavano di difendere la citt\u00e0.\nLa battaglia del 29 giugno 1793.\nIl 26 giugno, Charette si mette in marcia alla testa di 5.000 uomini e presto la truppa si riunisce ad altri contingenti per formare un esercito di 10.000 uomini. Passano il giorno del 27 giugno a Saint-Colomban. Il 29 giugno, verso mezzanotte, arrivano al piccolo villaggio di Les Sorini\u00e8res ad otto chilometri di Nantes.\nSi allineano sul campo davanti a Nantes e iniziano l'attacco: Charette attacca i primi distaccamenti dei repubblicani, sul ponte Rousseau. Il fuoco di Nantes \u00e8 molto efficace e causa molto disordine nelle file vandeane. Quattro ore dopo, Lyrot con 5.000 uomini circa prende posizione nel quartiere di Saint-Jacques. Passa ancora qualche ora e i due capi vandeani non hanno ancora alcun notizia degli altri eserciti e nessun colpo di cannone si fa sentire dal nord o da est della Loira. Sono soli e decidono di rallentare gli attacchi.\nL'esercito cattolico e reale \u00e8 stato trattenuto da un esercito repubblicana a Nort-sur-Erdre, a trentadue chilometri da Nantes: la sera del 27 arriva una colonna di vandeani che trova il ponte tagliato e iniziano a fare fuoco; il 28 mattina, la colonna \u00e8 rafforzata ma i repubblicani resistono fino al momento in cui la cavalleria vandeana scopre un guado a tre chilometri pi\u00f9 a nord. Le file repubblicane vanno in confusione perch\u00e9 ignoravano la presenza di questo guado e verranno presi alle spalle. Meuris che comandava i repubblicani ha perso una grande parte dei suoi uomini e si ritira verso Nantes, in ogni caso \u00e8 riuscito a ritardare l'arrivo dei vandeani a Nantes cosa che ha causato molti problemi a Charette e Lyrot, che cominciavano ad essere in svantaggio.\nAlcune ore pi\u00f9 tardi, arriva Bonchamps ed i suoi 8.000 uomini e si posizionano nel quartiere di Saint-Donatien. Il combattimento \u00e8 violento ma vandeani avanzano ed arrivano fino alla cattedrale di Saint-Pierre. Ma l\u00ec si fermano perch\u00e9 Bonchamps si aspettava i cannoni di D'Elb\u00e9e e Cathelineau che per\u00f2 erano in ritardo, Charette, inizia cos\u00ec ad ordinare la ritirata delle sue truppe verso Ancenis.\nLe colonne di d'Elb\u00e9e e Cathelineau hanno avuto un cammino un po' pi\u00f9 lungo da percorrere ma alla fine riescono ad arrivare. Canclaux informato del loro arrivo, ordina alle truppe che hanno appena messo in rotta Charette di portandosi davanti al nemico. Nonostante tutto la battaglia sembra favorevole ai vandeani che riprendono vantaggio. Il principe de Talmont e Stofflet attaccano lungo la strada per Vannes, non rispettando il piano inizialmente previsto e costringono i repubblicani a ritirarsi nuovamente in citt\u00e0 e a combattere dentro Nantes.\nA questo momento, accade un fatto che cambier\u00e0 le sorti della battaglia: Cathelineau viene raggiunto da un proiettile, sparato da una finestra e resta gravemente ferito. D'Elb\u00e9e prova a trascinare l'esercito davanti ma i vandeani si scoraggiano e le truppe cominciano a disperdersi. Dopo una notte calma, ricominciano le cannonate sul ponte Rousseau, sul quartiere di Saint-Jacques e sulla via per Parigi, ma molto rapidamente, le truppe si ritirano e Nantes rimase in mano repubblicana."}
{"id": "1613643", "revid": "1543377", "url": "https://it.wikipedia.org/wiki?curid=1613643", "title": "Gene Colan", "text": " Ha legato il suo nome a numerose serie della Marvel Comics, tra cui in particolare \"Daredevil\", \"Howard the Duck\" e \"Tomb of Dracula\". Nel 2005 \u00e8 stato inserito nella Will Eisner Comic Book Hall of Fame.\nBiografia.\nGli anni giovanili.\nGene Colan frequent\u00f2 la George Washington High School a New York, nel quartiere di Washington Heights di Manhattan e prosegu\u00ec gli studi al Art Students League of New York. Venne influenzato, in quel periodo, principalmente da Syd Shores, Coulton Waugh e Milton Caniff.\nIn seguito svolse il servizio militare in una divisione speciale degli Army Air Corps nelle Filippine durante la seconda guerra mondiale, guadagnandosi i gradi di caporale e disegnando per il \"Manila Times\". Dopo il ritorno in patria, nel 1944, inizi\u00f2 a lavorare nel campo dei fumetti, illustrando la serie di avventure di fantascienza \"Wings Comics\" della casa editrice Fiction House.\nNel 1946 inizi\u00f2 a lavorare per la Timely Comics, la casa editrice degli anni quaranta che sarebbe diventata in seguito Marvel Comics. Colan, in un'intervista del 2005 ricorder\u00e0 che l'editore capo Stan Lee\nDopo che, due anni pi\u00f9 tardi, virtualmente tutto il personale della Timely fu licenziato durante la crisi del settore, Colan lavor\u00f2 come freelance per la National Comics, la futura DC Comics. Fissato della precisione, effettuava ricerche meticolose riguardo alle storie di guerra per la DC \"All-American Men at War\", \"Captain Storm\" e\"Our Army at War\", cos\u00ec come per quelle Atlas Comics \"Battle\", \"Battle Action\" \"Battle Ground\", \"Battlefront\", \"G.I. Tales\", \"Marines in Battle\", \"Navy Combat\" e \"Navy Tales\". Affittava film western a 16 millimetri di \"Hopalong Cassidy\" per controllare se esistessero similitudini con la serice DC che disegn\u00f2 dal 1954 al 1957.\nLa \"Silver Age\".\nDurante il suo periodo come freelance per i fumetti romantici della DC negli anni sessanta, Colan fece il suo primo lavoro nell'ambito dei supereroi per la Marvel sotto lo pseudonimo di Adam Austin. Adattandosi subito al nuovo formato, present\u00f2 il personaggio di Sub-Mariner all'interno di \"Tales to Astonish\" e succedette a Don Heck nel disegno di Iron Man in \"Tales of Suspense\".\nPoco dopo, firmandosi col suo vero nome, Colan divenne uno dei principali artisti della Silver Age della Marvel, illustrando una schiera di personaggi di primo piano come i Vendicatori, Capitan America, Dottor Strange (sia nella serie della fine degli anni sessanta che in quella della met\u00e0 degli anni settanta) ed il suo personaggio simbolo, Devil. La lunga sequenza della serie \"Darevedil\" comprende una serie ininterrotta (a parte tre numeri) di 81 numeri dal 20 (settembre 1966) al 100 (giugno 1973), Oltre al primo \"Daredevil Annual\" del 1967. Colan torn\u00f2 a disegnare dieci numeri tra il 1974 ed il 1979 ed una sequenza di otto numeri nel 1997.\nDracula e Batman.\nColan raccolse numerosi consensi negli anni settanta per aver illustrato la serie horror completa di 70 numeri \"Tomb of Dracula\" e per l'altra serie cult, scritta da Steve Gerber \"Howard the Duck\".\nTornato alla DC negli anni ottanta a causa di divergenze con l'editore capo di allora Jim Shooter, Colan port\u00f2 il proprio stile ombreggiato nell'interpretazione di Batman, svolgendo il ruolo di artista principale della testata dal 1982 al 1986, disegnando \"Detective Comics\" e \"Batman\". Fu anche l'artista di \"Wonder Woman\" dal febbraio 1982 al luglio del 1983. Oltre a partecipare all'ideazione di nuovi personaggi, Colan collabor\u00f2 con lo scrittore di \"Tomb of Dracula\" Marv Wolfman ad una sequenza di 14 numeri di \"Night Force\", con Cary Bates in una di 12 numeri di \"Silverblade\" e con Greg Potter in una di 12 numeri di \"Jemm, Son of Saturn\". Disegn\u00f2 inoltre i primi sei numeri della serie del 1987 di Doug Moench \"The Spectre\".\nLo stile di Colan, caratterizzato da un disegno fluido delle figure ed un esteso uso delle ombreggiature, era insolito tra gli artisti della silver age e divenne pi\u00f9 pronunciato col progredire della sua carriera. Di solito svolgeva il ruolo di disegnatore, avvalendosi della collaborazione di inchiostratori come Klaus Janson e Tom Palmer. Colan usc\u00ec dal consueto schema disegnatore/inchiostratore/colorista tipico della produzione di fumetti di massa creando disegni finiti a carboncino ed acquerello. Esempi degni di nota sono le miniserie realizzate tra il 1984 ed il 1986 per la DC \"Nathaniel Dusk\" e \"Nathaniel Dusk II\" e \"Ragamuffins\" nelle serie della Eclipse Comics, tutte scritte da Don McGregor con cui collabor\u00f2 di frequente.\nI lavori di Colan per le case indipendenti comprendono le graphic novel \"Detectives Inc.: A Terror Of Dying Dreams\" del 1985, scritta da McGregor e le miniserie \"Predator: Hell &amp; Hot Water\" della Dark Horse Comics. Tra la fine degli anni ottanta e l'inizio dei novanta collabor\u00f2 con la Archie Comics disegnando ed occasionalmente scrivendo alcune storie.\nTornato alla Marvel, collabor\u00f2 di nuovo con Marv Wolfman per una serie di \"Tomb of Dracula\" e con McGregor per una serie di storie di Pantera Nera per l'antologia \"Marvel Comics Presents\".\nL'ultima parte della carriera.\nNegli anni 2000 Colan \u00e8 ritornato alle storie di vampiri disegnando un paio di storie per \"Buffy the Vampire Slayer\" della Dark Horse Comics.\nColan ha insegnato a varie riprese alla School of Visual Arts ed al Fashion Institute of Technology di Manhattan ed ha tenuto diverse mostre alla Bess Cutler Gallery di New York ed alla Elm Street Arts Gallery di Manchester nel Vermont dove si \u00e8 trasferito con la seconda moglie Adrienne.\nNel 2007 ha disegnato le pagine finali del numero 12 della seconda serie di \"Blade\", che raffigura un flashback in cui il personaggio si rivede nei classici panni che portava negli anni settanta. Ha disegnato alcune pagine del numero 100 della seconda serie di \"Daredevil\" in cui erano anche ristampati due dei suoi numeri classici della prima serie, il 90 ed il 91.\nColan stava lavorando con Ed Brubaker a una storia di Capitan America, prima di morire per le conseguenze di una lunga malattia al fegato e della rottura di un'anca, dopo un breve coma.\nPremi.\nColan, dopo essere stato candidato per lo \"Shazam Award\" come migliore disegnatore nel 1974, ha ricevuto l'Eagle Award nel 1977 e nel 1979 per il miglior fumetto umoristico con \"Howard the Duck\" ed \u00e8 stato candidato cinque volte nel 1978.\nNel 2005 \u00e8 stato introdotto nella Hall of Fame degli Eisner Award.\nCritica.\nI critici e gli storici del fumetto hanno scritto che lo stile del tratto profondo e ombreggiato di Colan lo rende particolarmente adatto alla stampa in bianco e nero, come nelle storie della Warren Publishing \"Eerie\" e \"Blazing Combat\" negli anni sessanta e in quelle della Marvel \"Dracula Lives!\", \"Hulk\", \"The Savage Sword of Conan\", e \"Savage Tales\" degli anni settanta. Questo fatto \u00e8 anche evidente nella pubblicazione antologica della sua serie \"Tomb of Dracula\"."}
{"id": "1613646", "revid": "118565821", "url": "https://it.wikipedia.org/wiki?curid=1613646", "title": "Enzo Foglianese", "text": "Biografia.\n. Divenuto professionista dal 1\u00ba agosto 1963, fu redattore ordinario della sede Sede Rai di Bari.\nNella sua carriera di radiocronista ha seguito soprattutto le squadre di calcio pugliesi (soprattutto il Bari Calcio) e dell'Italia centro-meridionale. La sua presenza alla radio divenne costante, dagli anni Settanta, nella trasmissione \"Tutto il calcio minuto per minuto\".\n Il 12 febbraio 1997, dallo Stadio di Wembley di Londra, ha effettuato la prima radiocronaca di una partita della Nazionale di calcio italiana non andata in onda su RadioRai n\u00e9 su RaiTv per motivi legati ai diritti radiotelevisivi: si trattava della partita di Inghilterra-Italia (Gruppo 2), valevole per le qualificazioni al Campionato del Mondo 1998, vinta dagli italiani per 1-0.\nIl 7 gennaio 2010 \u00e8 tornato ai microfoni di Radio Rai, dapprima ospite del programma radiofonico \"Zona Cesarini\"; poi, "}
{"id": "1613649", "revid": "124123", "url": "https://it.wikipedia.org/wiki?curid=1613649", "title": "Marco Porcio Catone Liciniano", "text": "Nacque dal ben pi\u00f9 noto Marco Porcio Catone detto \"il Censore\" e la prima moglie, Licinia, da cui prese il nome di Liciniano per distinguerlo Marco Porcio Catone Saloniano nato in seguito da Salonina.\nPrima educazione.\nIl padre pose grande cura alla sua educazione sia fisica che intellettuale sforzandosi di tenerlo lontano da ogni tentazione non morale. Impar\u00f2 a cavalcare, nuotare, lottare e, forse per irrobustire una debole costituzione, fu esposto alle dure condizioni di caldo e freddo. Il padre non permise che la sua educazione fosse affidata, come spesso gi\u00e0 accadeva nel mondo romano, a uno schiavo, Chilo; ritenendo il Censore che il figlio avrebbe potuto acquisire una mentalit\u00e0 perdente. A questo fine scrisse lui stesso libri di storia in caratteri di grandi dimensioni e in seguito prepar\u00f2 una sorta di enciclopedia. Il risultato di questa educazione form\u00f2 un uomo saggio e virtuoso.\nServizio militare.\nIl suo ingresso nella vita militare avvenne quale soldato, in Liguria, nel 173 a.C. sotto il comando di Marco Popilio Lenate. La sconfitta e lo sbandamento della legione cui apparteneva lo costrinse a ripetere l'esperienza militare, sempre dietro consiglio del padre, in quanto solo cos\u00ec gli sarebbe stato legalmente riconosciuto di aver combattuto contro i nemici di Roma.\nNel 168 a.C. combatt\u00e9 nella battaglia di Pidna contro Perseo di Macedonia ai comandi del console Lucio Emilio Paolo Macedonico di cui in seguito spos\u00f2 la figlia Emilia Tertia. Nella battaglia si distinse per valore e sfortuna avendo perduto ma poi ritrovato la propria spada. \nRitornato fra i commilitoni coperto di ferite fu ricevuto dal console con un applauso. Fu esonerato dal servizio per potersi curare e il padre stesso lo convinse a non prendere parte ai successivi combattimenti in quanto, dopo l'esonero, poteva considerarsi non pi\u00f9 un militare\nIl giurista.\nDopo la parentesi militare, necessaria per l'ingresso nella vita politica e sociale romana, Liciniano si dedic\u00f2 alla pratica legale, nella quale sembra abbia raggiunto alti risultati dal momento che molti autori latini ne inneggiano la figura. \nMarco Porcio Catone Liciniano raggiunse la carica di pretore designato. E in tale carica mor\u00ec, nel 152 a.C., pochi anni prima del padre stesso. Questi accolse la morte del figlio con rassegnazione riuscendo a dargli, a causa della povert\u00e0, solo un funerale senza grandi onoranze. \nFamiglia.\nCatone Liciniano spos\u00f2 Emilia Tertia figlia di Lucio Emilio Paolo Macedonico da cui ebbe due figli: il maggiore Marco Porcio Catone, console nel 118 a.C., e il minore Gaio Porcio Catone, console nel 114 a.C."}
{"id": "1613653", "revid": "2048534", "url": "https://it.wikipedia.org/wiki?curid=1613653", "title": "Alienante", "text": ""}
{"id": "1613654", "revid": "599013", "url": "https://it.wikipedia.org/wiki?curid=1613654", "title": "Giovanni Bussei", "text": "Carriera.\nNel biennio 1995 e 1996 prende parte al Thunderbike Trophy (categoria antesignana del campionato mondiale Supersport inserita nel contesto delle gare del motomondiale), terminando le due stagioni al venticinquesimo e trentaduesimo posto.\nNel 1997 si spost\u00f2 nel mondiale Supersport si classific\u00f2 9\u00ba nella stagione successiva. Dal 1999 al 2007 ha preso parte, anche se in maniera non continuativa all campionato mondiale Superbike. In questo lasso di tempo guida per tutte e quattro le moto giapponesi di questo campionato e per Ducati. Il suo miglior risultato nel mondiale Superbike \u00e8 un 14\u00ba posto nella classifica finale del 2005. Per quanto concerne la singola gara, il miglior risultato \u00e8 il sesto posto, ottenuto in tre diverse occasioni l'ultima delle quali in Gara 2 al Gran Premio di Brands Hatch durante la stagione 2004.\nDal 2006 corre nel mondiale Supermoto in sella a una Honda e partecipa ad alcune gare del mondiale Superbike come pilota sostitutivo. Anche spostandosi nel mondiale Supermoto continua a non staccare mai i piedi dalle pedane, toccando terra con il ginocchio in stile Superbike.\nBiografia.\nLa famiglia di Bussei \u00e8 imparentata con la Famiglia Agnelli."}
{"id": "1613655", "revid": "287204", "url": "https://it.wikipedia.org/wiki?curid=1613655", "title": "Stazione meteorologica di Bordeaux", "text": "La stazione meteorologica di Bordeaux \u00e8 la stazione meteorologica di riferimento per il servizio meteorologico francese e per l'Organizzazione Mondiale della Meteorologia, relativa alla citt\u00e0 di Bordeaux.\nCoordinate geografiche.\nLa stazione meteorologica \u00e8 situata in Francia, nell'Aquitania, nel dipartimento della Gironda, nel comune di Bordeaux, a 61 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +6,4\u00a0\u00b0C, mentre quella del mese pi\u00f9 caldo, agosto, \u00e8 di +20,9\u00a0\u00b0C.\nLe precipitazioni medie annue superano i 950 mm, distribuite mediamente in 130 giorni, con un picco tra l'autunno e l'inverno ed un minimo relativo estivo."}
{"id": "1613659", "revid": "755885", "url": "https://it.wikipedia.org/wiki?curid=1613659", "title": "Un giorno migliore", "text": "Un giorno migliore \u00e8 un singolo del gruppo musicale italiano L\u00f9napop, pubblicato il 27 novembre 1999 come secondo estratto dall'unico album in studio \"...Squ\u00e9rez?\".\nDescrizione.\nIl singolo viene pubblicato nei negozi il 27 novembre, arrivando alla vetta dei brani pi\u00f9 trasmessi il 22 dicembre 1999, rimanendoci fino a marzo 2000.\nIl verso della canzone \"Apri le tue ali e vola via con me\" \u00e8 ripreso dalla canzone di Freddie Mercury\" Mr. Bad Guy\": \"Spread your wings and fly away with me\", di significato identico, \u00e8 praticamente uguale anche nelle note.\nLa struttura armonica e il testo sono invece straordinariamente simili a \"Better Day\" degli Ocean Colour Scene, anche se Cesare Cremonini si \u00e8 difeso dalle accuse di plagio sostenendo di aver scritto \"Un giorno migliore\" prima del 1996."}
{"id": "1613660", "revid": "124472609", "url": "https://it.wikipedia.org/wiki?curid=1613660", "title": "Prospekt Vernadskogo", "text": "Prospekt Vernadskogo () \u00e8 una stazione della Metropolitana di Mosca, situata sulla Linea Sokol'ni\u010deskaja, all'incrocio tra Prospekt Vernadskogo e Via Udaltsova.\nCostruita nel 1963, \u00e8 conforme al design standard con i piloni utilizzati per tutte le stazioni degli anni sessanta. La fermata presenta pilastri ricoperti di marmo giallo degli Urali e mura dipinte di strisce gialle e blu. L'ingresso sulla banchina contiene un busto di colui che d\u00e0 il nome alla stazione, Vladimir Ivanovi\u010d Vernadskij. Gli architetti furono Ivan Taranov e Nadezhda Bykova."}
{"id": "1613662", "revid": "228587", "url": "https://it.wikipedia.org/wiki?curid=1613662", "title": "Luigi Alessandro di Borbone", "text": ""}
{"id": "1613664", "revid": "767487", "url": "https://it.wikipedia.org/wiki?curid=1613664", "title": "Budju", "text": "Il budju \u00e8 stata una moneta d'argento coniata dal governo ottomano in Algeria dal 1808 al 1839.\nPesava circa 10 grammi e fu coniata con al dritto la tughra del sultano Mahmud II ed al rovescio l'indicazione della zecca e dell'anno. La monetazione dell'Algeria era strettamente collegata con quella dell'Impero ottomano.\nIl \"budju\" era suddiviso in 24 \"muzuna\", ognuno di 2 \"kharub\" o 29 \"asper\" (ak\u00e7e).\nGi\u00e0 nel XVIII secolo esistevano frazioni di questa moneta.\nFu sostituito dal franco quando il paese fu occupato dalla Francia.\nLa parola viene dal turco b\u00fct\u00fcn, nel significato di \"intero\", \"unit\u00e0\". Si trova indicato anche come \"bucu\", \"boudjou\", \"piastre d'Algier\" e \"riyal budju\"\nMoneta.\nAgli inizi del XIX secolo furono coniate monete di rame da 2 e 5 asper, in biglione da 1 kharub, in argento da 3, 4, 6, 8 e 12 muzuna e da 1 e 2 budju ed in oro da \u00bc, \u00bd e 1 \"sultani\"."}
{"id": "1613665", "revid": "599013", "url": "https://it.wikipedia.org/wiki?curid=1613665", "title": "Idioti", "text": ""}
{"id": "1613669", "revid": "1318658", "url": "https://it.wikipedia.org/wiki?curid=1613669", "title": "Qualcosa di grande", "text": "Qualcosa di grande \u00e8 un singolo del gruppo musicale italiano L\u00f9napop, pubblicato il 3 aprile 2000 come terzo estratto dall'unico album in studio \"...Squ\u00e9rez?\".\nSuccesso commerciale.\nIl brano fa vincere al gruppo l'edizione 2000 del Festivalbar.\nIl singolo debutta in radio e nei negozi il 3 aprile 2000 e rimane in rotazione fino a dicembre. Il brano viene inoltre scelto come colonna sonora per il film \"E adesso sesso\" diretto da Carlo Vanzina.\nIl singolo di \"Qualcosa di grande\" esce anche in Spagna con il titolo \"Algo grande\" il 7 maggio 2001. Nel singolo \u00e8 contenuta anche la versione in inglese di \"50 Special\".\nNel 2021 la canzone viene certificata disco di platino per la prima volta. Questo \u00e8 il secondo platino totale dei L\u00f9napop dopo \"50 Special\" "}
{"id": "1613674", "revid": "256896", "url": "https://it.wikipedia.org/wiki?curid=1613674", "title": "Economic Commission for Europe", "text": ""}
{"id": "1613677", "revid": "599013", "url": "https://it.wikipedia.org/wiki?curid=1613677", "title": "Ram\u00f3n Diaz", "text": ""}
{"id": "1613680", "revid": "124890075", "url": "https://it.wikipedia.org/wiki?curid=1613680", "title": "Moon and Stars", "text": "Moon and Stars \u00e8 una manifestazione a carattere musicale che si svolge annualmente a Locarno (Svizzera) nella prima parte del mese di luglio. \nOgni sera viene proposto in Piazza Grande un concerto con artisti di fama mondiale.\nNasce nel 2004 grazie alla collaborazione con \"Good News Production AG\", che collabora tuttora alla sua riuscita. Nel corso degli anni ha acquisito molta popolarit\u00e0 sia tra la gente comune (85.000-90.000 spettatori totali sull'arco dell'intera rassegna) come pure tra gli artisti.\nFra i musicisti presenti in edizioni passate si possono citare: Depeche Mode, Anastacia, Peter Gabriel, John Legend, Roger Waters, Vasco Rossi, Zucchero Fornaciari, Sam Smith, Lenny Kravitz, Muse, Eric Clapton, Bryan Adams, Neil Young, Status Quo, Jovanotti, R.E.M., Juanes, Eros Ramazzotti, Coldplay, James Blunt, Avril Lavigne, Roger Waters, Deep Purple, Stevie Wonder, Carlos Santana, ZZ Top, Elton John, Green Day, Laura Pausini, Ligabue, Gianna Nannini, Pink.\nCuriosit\u00e0.\nSono al momento 16 le date che hanno registrato il tutto esaurito:"}
{"id": "1613681", "revid": "962319", "url": "https://it.wikipedia.org/wiki?curid=1613681", "title": "Tiro con l'arco ai Giochi della VII Olimpiade", "text": "Le competizioni di tiro con l'arco ai Giochi della V Olimpiade si sono svolte a \"Nachtegalen Park \"ad Anversa i giornia dal 22 luglio al 3 agosto 1920.\nDue tipi di eventi di tiro con l'arco si sono svolti alle Olimpiadi del 1920 - \"target archery\" e \"pole archery\". Il primo \u00e8 il caso standard, utilizzato oggi, nella quale gli arcieri tirarono frecce ad un bersaglio con anelli concentrici di punteggio.\nIl \"pole archery\" consisteva di tirare a sagome di uccelli sospesi da terra. \nFonti storiche hanno erroneamente definito gli eventi \"target archery \"come \"Bersaglio in movimento\" e gli eventi \"pole archery\" come \"Bersaglio fisso\".\nSi sono svolti 10 eventi, solamente maschili. Molti risultati ufficiali sono incompleti."}
{"id": "1613688", "revid": "1543377", "url": "https://it.wikipedia.org/wiki?curid=1613688", "title": "Tiro con l'arco ai Giochi della IV Olimpiade", "text": "Le prove di tiro con l'arco ai Giochi della IV Olimpiade si sono svolte dal 17 al 18 luglio allo Stadio di White City di Londra. \nIl programma prevedeva 3 eventi, 2 maschili e 1 femminile, con 57 arcieri (32 uomini e 25 donne) da 3 nazioni."}
{"id": "1613689", "revid": "2184720", "url": "https://it.wikipedia.org/wiki?curid=1613689", "title": "Se ci sarai", "text": " \nSe ci sarai \u00e8 un singolo promozionale del gruppo italiano L\u00f9napop, pubblicato nel 2000.\nDescrizione.\nEstratto dal loro album \"...Squ\u00e9rez?\", \u00e8 scritto dal batterista del gruppo Alessandro De Simone.\nIl brano \u00e8 stato interpretato, nella versione originale dell'album, ossia la prima ad essere uscita, dal batterista Lillo (Alessandro De Simone), mentre nella versione \"Special 2000\" risulta interpretata da Cesare Cremonini, che la canta anche nel videoclip.\n\u00c8 stato frequentemente trasmesso in radio, raggiungendo la posizione numero 1 dell'airplay."}
{"id": "1613691", "revid": "320578", "url": "https://it.wikipedia.org/wiki?curid=1613691", "title": "Primera Division Costaricana 1923", "text": ""}
{"id": "1613694", "revid": "114690939", "url": "https://it.wikipedia.org/wiki?curid=1613694", "title": "Poggio San Romualdo", "text": "Poggio S. Romualdo (gi\u00e0 Porcarella) \u00e8 una frazione nel comune di Fabriano, nella provincia di Ancona, nella regione Marche. \u00c8 situato sulla vetta dell'omonimo monte.\nSi tramanda che il nucleo originario sia stato costituito per volere del Conte Tarulfo di Monte Marte nel 976 d.C.\nPer certo il castello, di cui oggi rimango alcuni ruderi, fu costruito nel 1251 dal Comune di Fabriano per difendere i confini orientali.\nCome altri toponimi nel territorio: Porcaro (Viacce), Mote Porcaro (Marischio-Ceresola) ha origine dall'allevamento dei suini qui praticato fin dal Medioevo, forse gi\u00e0 in epoca longobarda quando un'economia silvo-pastorale si sostituisce a quella agricola prevalente nella societ\u00e0 romana e tardo-antica. Allevamenti di suini sono attestati qui fino alla met\u00e0 del XX secolo.\nSecondo un'altra recente ipotesi Porcarella, potrebbe derivare anche dalla parola \"presa\" (XIV sec.), divisione del terreno con solchi distanti due metri, fatte dai mezzadri sulle grandi estensioni a loro affidate. \"Presa\" (parola dialettale umbro-marchigiana) deriva da \"Prosa\" o \"Porca-larga\". La \"Porca\" \u00e8 un terreno coltivato compreso tra solchi distanti da 0,80 a 2 metri, (per capirci: il terreno tra due solchi, sul quale sono piantati i pomodori, le insalate... quello \u00e8 una \"porca\" da 0,80). Invece, le suddivisioni in \"prese\" venivano fatte per far mietere, le tante \"opre\" , pezzi della stessa superficie. Le \"prese\", che venivano realizzate a Porcarella e in poche altre localit\u00e0, sono \"sparite\" nel 1960, cio\u00e8 da quando, per mietere, non si adoper\u00f2 pi\u00f9 la \"serrecchia\". \nPorcarella, pianoro di montagna con superficie di 5\u00a0km\u00b2, era propriet\u00e0 dei frati Camaldolesi di Valdicastro, ma nel 1814 se ne appropri\u00f2 Napoleone e la assegn\u00f2 al figliastro Eugenio di Beauharnais; nel 1870 venne acquistata dai marchesi Serafini; dal 1946 divenne propriet\u00e0 - ora di uno ora di un altro - di vari acquirenti. \nPorcarella perse tale nome nel 1936, quando Mussolini la \"ribattezz\u00f2\" e la chiam\u00f2 Poggio San Romualdo. \nIl nome Porca \u00e8 di origine indo-europea; in latino \u00e8 P\u00f2rca, in tedesco \u00e8 Furche. A Valdicastro (che con Vigne forma la parrocchia di Porcarella) visse e mor\u00ec San Romualdo, nato a Ravenna. San Romualdo, il cui cognome era \"Degli Onestii\", fu ispiratore dell'Ordine monastico dei Camaldolesi: \"I frati bianchi\".\nLa frazione \u00e8 meta di villeggianti, specialmente nella stagione calda, che desiderano tranquillit\u00e0 e clima mite.\nIl paese \u00e8 noto anche per essere stato uno dei set del film \"...altrimenti ci arrabbiamo!\"\nNote.\nLe notizie sono tratte da uno dei racconti del libro: \"E' mamma! E' mamma!\" di Poeta Silvano, scritti in dilaletto fabrianese, maceratese, piceno e tradotti in Italiano. L'autore, che \u00e8 anche l'editore del libro stampato a Fabriano nel dicembre 2016, \u00e8 nativo di Porcarella."}
{"id": "1613696", "revid": "35813", "url": "https://it.wikipedia.org/wiki?curid=1613696", "title": "Beatrice di Castiglia e di Molina", "text": ""}
{"id": "1613697", "revid": "320578", "url": "https://it.wikipedia.org/wiki?curid=1613697", "title": "Primera Division Costaricana 1922", "text": ""}
{"id": "1613699", "revid": "92723", "url": "https://it.wikipedia.org/wiki?curid=1613699", "title": "Pentathlon moderno ai Giochi olimpici", "text": "Il pentathlon moderno \u00e8 una combinazione di sport creati appositamente per i Giochi olimpici estivi dal fondatore dei Giochi olimpici moderni il barone Pierre de Coubertin, ispirato dal pentathlon dei Giochi olimpici antichi in cui si competeva su discipline di cui doveva essere dotato il soldato ideale. Su quest'esempio, il moderno pentathlon si ispira alla cavalleria del XIX secolo di fronte alla linea nemica, quindi: in grado di cavalcare un destriero sconosciuto; in grado di combattere e con la pistola e con la spada, oltre a saper sia nuotare che correre.A tal proposito il pentatleta gareggia nelle seguenti discipline:\nMedagliere.\nAggiornati ai . In \"corsivo\" le nazioni (o le squadre) non pi\u00f9 esistenti."}
{"id": "1613702", "revid": "320578", "url": "https://it.wikipedia.org/wiki?curid=1613702", "title": "Primera Division Costaricana 1921", "text": ""}
{"id": "1613703", "revid": "599013", "url": "https://it.wikipedia.org/wiki?curid=1613703", "title": "Alessandro Carlini", "text": "Caratteristiche tecniche.\nImpiegato a inizio carriera come mezzala, ha successivamente arretrato la propria posizione come mediano, centromediano e a fine carriera come terzino.\nCarriera.\nDopo aver esordito con il Dopolavoro Ferroviario Rimini, milita nel Forlimpopoli, in Serie C, e nel 1939 viene ingaggiato dal , in Serie A.\nBari.\nCon i \"galletti\", sotto la guida di Raffaele Costantino, esordisce in Serie A il 18 febbraio 1940 nello 0-0 contro l'Ambrosiana; nella sua prima stagione colleziona 3 presenze senza reti. A partire dal campionati di Serie B 1941-1942 diventa stabilmente titolare nella formazione pugliese, con cui disputa complessivamente 8 campionati di Serie A e uno di Serie B risultando, con 236 gare giocate, l'ottavo calciatore di tutti i tempi per numero di presenze in maglia biancorossa; inoltre, con 179 presenze nella massima serie, \u00e8 il giocatore barese con il maggior numero di presenze in Serie A. Lascia il Bari solamente nel 1944 per una breve interruzione in cui, riavvicinatosi a casa temporaneamente, torna al Forlimpopoli disputando 12 partite gare nel Campionato Alta Italia 1944.\nTorna a Bari nel 1945, e contribuisce al primo posto dei pugliesi nel girone centromeridionale del campionato 1945-1946.\nSPAL.\nRimane al Bari fino al 1950 quando, dopo la retrocessione in Serie B, va alla SPAL di Paolo Mazza: qui compone con Raffaele Guaita la coppia di terzini titolari della squadra che per la prima volta viene promossa in Serie A. Viene riconfermato anche per il successivo campionato, nel quale la formazione ferrarese ottiene il nono posto.\nLucchese, Minatori Perticara e Rimini.\nNel 1952 Carlini lascia la SPAL e passa alla per una stagione in Serie B. Conclude la carriera scendendo in IV Serie, con due annate nel \"Minatori Perticara\" (formazione della Valmarecchia), prima di passare al , in Promozione, dove chiude nel 1956 a 37 anni con il calcio.\nCarlini ha giocato complessivamente 229 partite in Serie A e 84 in Serie B."}
{"id": "1613706", "revid": "339392", "url": "https://it.wikipedia.org/wiki?curid=1613706", "title": "Variabile casuale di Bernoulli", "text": ""}
{"id": "1613709", "revid": "287204", "url": "https://it.wikipedia.org/wiki?curid=1613709", "title": "Stazione meteorologica di Marsiglia", "text": "La stazione meteorologica di Marsiglia \u00e8 la stazione meteorologica di riferimento per il servizio meteorologico francese e per l'Organizzazione Mondiale della Meteorologia, relativa alla citt\u00e0 di Marsiglia.\nCoordinate geografiche.\nLa stazione meteorologica \u00e8 situata in Francia, nella regione Provenza-Alpi-Costa Azzurra, nel dipartimento delle Bocche del Rodano, nel comune di Marsiglia, a 36 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +7,1\u00a0\u00b0C, mentre quella del mese pi\u00f9 caldo, luglio, \u00e8 di +24,1\u00a0\u00b0C.\nLe precipitazioni medie annue sono inferiori ai 600\u00a0mm, distribuite mediamente in 56 giorni, con un picco in autunno ed un minimo estivo."}
{"id": "1613710", "revid": "320578", "url": "https://it.wikipedia.org/wiki?curid=1613710", "title": "Primera Division Costaricana 1962-1963", "text": ""}
{"id": "1613711", "revid": "1571097", "url": "https://it.wikipedia.org/wiki?curid=1613711", "title": "Resta con me (singolo)", "text": "Resta con me \u00e8 un brano musicale del gruppo italiano L\u00f9napop, scritto da Alessandro De Simone e Cesare Cremonini. \u00c8 il quinto singolo estratto dall'album \"...Squ\u00e9rez?\" del 1999 ed \u00e8 uno degli ultimi singoli del gruppo, insieme a \"Vorrei\".\nIl singolo.\nLa versione del brano contenuta nel singolo \u00e8 sensibilmente diversa rispetto a quella contenuta in \"...Squ\u00e9rez?\". \u00c8 infatti pi\u00f9 simile al taglio rock che era stato dato a \"Resta con me\" durante il tour, ed eseguita al Festivalbar 2001."}
{"id": "1613715", "revid": "110157", "url": "https://it.wikipedia.org/wiki?curid=1613715", "title": "Stavkirke di Eidsborg", "text": "La stavkirke di Eidsborg (in norvegese \"Eidsborg stavkyrkje\") \u00e8 una \"stavkirke\" costruita nella met\u00e0 del XIII secolo a Tokke, nella contea di Vestfold og Telemark in Norvegia. Da questa chiesa vengono molte leggende: una di esse narra che la chiesa sia stata costruita da \"forze superiori\".\nLa chiesa, la cui costruzione risale alla seconda met\u00e0 del XIII secolo, \u00e8 oggi una delle stavkirke norvegesi meglio preservate, ma \u00e8 stata in parte ricostruita nel XIX secolo. Il coro attuale risale al 1845-50. I lavori di ricostruzione non ne hanno comunque modificato la struttura e la forma. Nel corso del restauro, avvenuto nel 1927, sono stati scoperti dipinti e ornamenti rinascimentali e murales settecenteschi.\nLa chiesa \u00e8 stata dedicata al patrono viaggiatore, San Nicola di Bari.\n\u00c8 molto famosa perch\u00e9 presenta le scandole, oltre che sul tetto, anche sulle pareti."}
{"id": "1613716", "revid": "309289", "url": "https://it.wikipedia.org/wiki?curid=1613716", "title": "Marcha (affluente della Lena)", "text": "La Marcha (anche traslitterata come \"Marha\" o \"Markha\") \u00e8 un fiume della Siberia orientale (Jacuzia-Sacha), affluente di sinistra della Lena.\nScorre nella regione dell'altopiano della Lena, con direzione mediamente sudorientale in un bacino ricco di specchi d'acqua (circa 800); il maggiore affluente \u00e8 il Namyld\u017eilach (184\u00a0km).\nCome tutti i fiumi della zona, \u00e8 interessato da lunghi periodi di congelamento delle acque, mediamente dalla seconda met\u00e0 di ottobre a met\u00e0 maggio."}
{"id": "1613717", "revid": "767487", "url": "https://it.wikipedia.org/wiki?curid=1613717", "title": "Amparo de S\u00e3o Francisco", "text": "Amparo de S\u00e3o Francisco \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613718", "revid": "287204", "url": "https://it.wikipedia.org/wiki?curid=1613718", "title": "Brejo Grande", "text": "Brejo Grande \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613721", "revid": "110157", "url": "https://it.wikipedia.org/wiki?curid=1613721", "title": "Canhoba", "text": "Canhoba \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613725", "revid": "339392", "url": "https://it.wikipedia.org/wiki?curid=1613725", "title": "Fondazione residenza universitaria internazionale", "text": ""}
{"id": "1613726", "revid": "1305772", "url": "https://it.wikipedia.org/wiki?curid=1613726", "title": "Cedro de S\u00e3o Jo\u00e3o", "text": "Cedro de S\u00e3o Jo\u00e3o \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613728", "revid": "965226", "url": "https://it.wikipedia.org/wiki?curid=1613728", "title": "Fabrizio Saccomanni", "text": "Dal 28 aprile 2013 al 22 febbraio 2014 \u00e8 stato ministro dell'economia e delle finanze nel Governo Letta.\nDal 13 aprile 2018 al giorno della sua scomparsa \u00e8 stato il presidente del consiglio d'amministrazione di UniCredit.\nEx Presidente e membro del direttorio integrato dell'Istituto per la vigilanza sulle assicurazioni (Ivass), \u00e8 stato membro del Cda della Banca dei Regolamenti Internazionali (BRI) e supplente del governatore nel consiglio direttivo della Bce. Il 2 ottobre 2006 venne nominato direttore generale della Banca d'Italia, ruolo dal quale si dimise il giorno del conferimento dell'incarico di Governo.\nBiografia.\nCarriera accademica.\nDopo la laurea in Economia e Commercio alla Universit\u00e0 commerciale Luigi Bocconi di Milano, dopo dieci anni, ha seguito corsi di perfezionamento in economia monetaria e internazionale presso la Princeton University, nel New Jersey.\nLa carriera nella Banca d'Italia.\nDopo essere entrato a far parte della Banca d'Italia nel 1967, ha lavorato, sempre quale rappresentante della Banca centrale italiana, presso il Fondo Monetario Internazionale, la Banca centrale europea, la Banca dei Regolamenti Internazionali e l'Unione europea.\nInoltre, dal 2003 al 2006 \u00e8 stato vicepresidente della Banca Europea per la Ricostruzione e lo Sviluppo.\nSaccomanni fu membro del consiglio direttivo dell'Einaudi Institute of Economics and Finance, membro del consiglio direttivo dell'Istituto italiano di tecnologia, membro del Consiglio Direttivo dell'Istituto Affari Internazionali, membro della Societ\u00e0 italiana degli economisti e componente del Collegio di Indirizzo della Bologna University Business School.\nIl 2 ottobre 2006 \u00e8 stato nominato direttore generale della Banca d'Italia, carica alla quale \u00e8 stato riconfermato nel luglio del 2012. Il 30 maggio 2014 il Consiglio superiore dell'Istituto di emissione gli ha conferito il titolo di Direttore Generale onorario, titolo conferito in passato anche a Niccol\u00f2 Introna, Antonino Occhiuto e Vincenzo Desario. Tra i Governatori dell'Istituto di emissione a ricevere il titolo onorario vi sono stati Donato Menichella, Paolo Baffi, Carlo Azeglio Ciampi, e Mario Draghi. \nIn un documento sulle dichiarazioni patrimoniali e reddituali rese dai titolari di cariche elettive e direttive di alcuni enti, a cura della Presidenza del Consiglio dei Ministri ai sensi dell'art. 12 della legge 5 luglio 1982 n. 441, risulta che il manager vanti per il 2010, redditi annui pari a 838.596 \u20ac.\nDal gennaio all'aprile 2013 \u00e8 stato presidente e membro del direttorio integrato dell'Istituto per la vigilanza sulle assicurazioni (IVASS) secondo quanto stabilito dal decreto-legge 6 luglio 2012, n. 95, emanato dal Governo Monti nell'ambito delle politiche di spending review, che ha previsto che sia il direttore generale della Banca d'Italia a guidare il nuovo istituto nato dalle ceneri dell'ISVAP (l'Istituto per la vigilanza sulle assicurazioni private).\nMinistro dell'Economia.\nIl 28 aprile 2013 viene nominato ministro dell'economia e delle finanze del Governo Letta e il giorno stesso giura dinanzi al presidente della Repubblica. Mantiene la carica fino al 24 febbraio 2014, quando lo sostituisce Pier Carlo Padoan.\nPresidente di UniCredit.\nIl 13 aprile 2018 \u00e8 nominato presidente del consiglio d'amministrazione di UniCredit dall'assemblea degli azionisti, dopo che l'8 novembre 2017 \u00e8 stato cooptato all'unanimit\u00e0 nel cda dell'istituto dopo l'addio di Fabrizio Palenzona.\nMorte.\nMuore improvvisamente l'8 agosto 2019 all\u2019et\u00e0 di 76 anni, dopo essere stato colpito da un arresto cardiaco mentre si trovava in vacanza nella spiaggia di Puntaldia nel comune di San Teodoro, in Sardegna. Il giorno prima, a Milano, aveva partecipato a una conferenza stampa in occasione della semestrale di UniCredit."}
{"id": "1613729", "revid": "339392", "url": "https://it.wikipedia.org/wiki?curid=1613729", "title": "Variabile aleatoria di Pascal", "text": ""}
{"id": "1613730", "revid": "110157", "url": "https://it.wikipedia.org/wiki?curid=1613730", "title": "Ilha das Flores", "text": "Ilha das Flores \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613731", "revid": "339392", "url": "https://it.wikipedia.org/wiki?curid=1613731", "title": "Variabile casuale di Pascal", "text": ""}
{"id": "1613732", "revid": "767487", "url": "https://it.wikipedia.org/wiki?curid=1613732", "title": "S\u00e3o Valentim", "text": " S\u00e3o Valentim \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim."}
{"id": "1613733", "revid": "110157", "url": "https://it.wikipedia.org/wiki?curid=1613733", "title": "Ne\u00f3polis", "text": "Ne\u00f3polis \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613738", "revid": "110157", "url": "https://it.wikipedia.org/wiki?curid=1613738", "title": "Nossa Senhora de Lourdes", "text": "Nossa Senhora de Lourdes \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613739", "revid": "110157", "url": "https://it.wikipedia.org/wiki?curid=1613739", "title": "Propri\u00e1", "text": "Propri\u00e1 \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613742", "revid": "1566286", "url": "https://it.wikipedia.org/wiki?curid=1613742", "title": "Edmo Fenoglio", "text": "Biografia.\nEdmo Fenoglio si era diplomato in regia all\u2019Accademia nazionale d'arte drammatica \"Silvio D\u2019Amico\" nel 1954, lo stesso anno dell'inizio delle trasmissioni della televisione italiana.\n\u00c8 stato regista di un numero notevole di romanzi sceneggiati e spettacoli per il teatro di prosa trasmessi sul piccolo schermo. Si ricordano in particolare \"I Giacobini\", del 1962, derivato dal dramma di Federico Zardi, e \"Il conte di Montecristo\" del 1966, con Andrea Giordana e Giuliana Lojodice, oltre che l'unica interpretazione drammatica di Peppino De Filippo nella versione televisiva del dramma di Harold Pinter \"Il guardiano\" con Ugo Pagliai e Lino Capolicchio, del 1977.\nHa diretto inoltre anche spettacoli goldoniani come \"La bottega del caff\u00e8\".\n\u00c8 deceduto a 68 anni."}
{"id": "1613746", "revid": "287204", "url": "https://it.wikipedia.org/wiki?curid=1613746", "title": "Santana do S\u00e3o Francisco", "text": "Santana do S\u00e3o Francisco \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613747", "revid": "244750", "url": "https://it.wikipedia.org/wiki?curid=1613747", "title": "Porta Ostiensis", "text": ""}
{"id": "1613748", "revid": "287204", "url": "https://it.wikipedia.org/wiki?curid=1613748", "title": "...Squerez?", "text": ""}
{"id": "1613749", "revid": "110157", "url": "https://it.wikipedia.org/wiki?curid=1613749", "title": "Telha", "text": "Telha \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Propri\u00e1."}
{"id": "1613750", "revid": "834", "url": "https://it.wikipedia.org/wiki?curid=1613750", "title": "L\u00f9na Pop", "text": ""}
{"id": "1613751", "revid": "33277", "url": "https://it.wikipedia.org/wiki?curid=1613751", "title": "Suor Maria della Passione", "text": ""}
{"id": "1613754", "revid": "110157", "url": "https://it.wikipedia.org/wiki?curid=1613754", "title": "Canind\u00e9 de S\u00e3o Francisco", "text": "Canind\u00e9 de S\u00e3o Francisco \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613755", "revid": "110157", "url": "https://it.wikipedia.org/wiki?curid=1613755", "title": "Feira Nova (Sergipe)", "text": "Feira Nova \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613757", "revid": "110157", "url": "https://it.wikipedia.org/wiki?curid=1613757", "title": "Gararu", "text": "Gararu \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613758", "revid": "2181160", "url": "https://it.wikipedia.org/wiki?curid=1613758", "title": "Castello ducale Orsini", "text": "Il Castello ducale Orsini si trova a Fiano Romano nella citt\u00e0 metropolitana di Roma Capitale.\nIl Castello fu costruito tra il 1489 e il 1493 su commissione di Niccol\u00f2 III Orsini, conte di Pitigliano, Sovana e Nola.\nIl Castello ha assunto la denominazione di Castello ducale solo nel Seicento, con il passaggio del feudo di Fiano dalla famiglia Orsini a Caterina de' Nobili, madre del cardinale Francesco Sforza. Quest'ultimo, a cui la madre don\u00f2 poi il feudo nel 1606, fece erigere Fiano a ducato con una bolla di Papa Paolo V del 18 luglio 1608 per il figlio, legittimo e riconosciuto, Sforzino Sforza.\nStoria.\nNel 1489, su committenza di Niccol\u00f2 III Orsini, vennero avviati i lavori per l'edificazione della Rocca di Fiano Romano su un insediamento gi\u00e0 presente e di epoca medievale. I lavori si conclusero probabilmente nel 1493, anno inciso su uno dei camini delle sale del Castello (Sala del Melograno). Ai lavori voluti dal Conte Orsini si deve l'ala prospicente Porta Capena, la porta di ingresso al borgo, dalla tipica struttura Rinascimentale con un arco a tutto sesto a conci bugnati .\nA causa della scarsit\u00e0 di notizie certe, \u00e8 estremamente difficile affermare con certezza chi sia stato l'architetto o quali siano state le maestranze che presero parte ai lavori di edificazione. Dalle fonti di Niccol\u00f2 III Orsini, si apprende per\u00f2 che, nei suoi frequenti contatti e riunioni romane, entr\u00f2 in contatto con il grande costruttore di fortificazioni medievali Giuliano da Sangallo, al quale commission\u00f2 il rifacimento del Palazzo Orsini di Pitigliano, che evidenzia molte analogie con gli elementi architettonici e strutturali di quello di Fiano Romano .\nOspiti del Castello furono, tra gli altri, anche Papa Alessandro VI e il suo seguito, durante una visita a Fiano il 19 dicembre del 1493 per omaggiare il conte Orsini dei servigi resigli contro il suo rivale Giuliano della Rovere, avendone il Conte sconfitto i mercenari assoldati da quest'ultimo nelle campagne romane. Della visita del Papa in quell'occasione resta ancora oggi testimonianza nella lapide in travertino posta su una delle pareti della scalinata esterna che conduce al piano nobile del Castello. La lapide non era originariamente collocata all'interno del Castello, ma posta all'ingresso dell'antica chiesa di Santa Maria delle Grazie (o Nostra Signora delle Grazie) e dalla quale venne asportata qualche tempo prima che la stessa chiesa fu distrutta da un incendio .\nDurante il suo viaggio verso Roma, nell'aprile del 1504, anche Pietro Bembo fu ospite all'interno del Castello. Bembo racconta nei suoi scritti che \u00abil giorno 24 del mese di aprile, dopo aver lasciato Citt\u00e0 di Castello, a distanza di sedici miglia da Ocriculo, circa alle ore 23\u00bb arriva nella \u00abterra di Fiano\u00bb, viene ricevuto dal Conte di Pitigliano e ospitato per quattro giorni. Il giorno 28, sempre del mese di aprile, lascia Fiano e si avvia verso Roma, fermandosi a Prima Porta \u00abche dista soltanto sette miglia dalla citt\u00e0\u00bb.\nAlla morte di Niccol\u00f2 III Orsini, il feudo di Fiano e i relativi possedimenti, compreso il Castello, divenne di propriet\u00e0 del cardinale Francesco Sforza (1606) e dal 1621 di Orazio Ludovisi, generale della Santa Chiesa e fratello di Papa Gregorio XV. Nel 1690 il ducato venne poi assegnato a Marco Ottoboni, generale delle Galee pontificie. La figlia di Marco Ottoboni, Maria Francesca Ottoboni, sposer\u00e0 poi Pier Gregorio Boncompagni Ludovisi. Quest'ultimo assumer\u00e0 il cognome della moglie, e il ducato e il Castello resteranno ai suoi discendenti per pi\u00f9 di duecento anni, fino al 1897, quando Marco Boncompagni Ludovisi Ottoboni vender\u00e0 l'intera propriet\u00e0 al commendatore Carlo Menotti, importante costruttore e latifondista dell'epoca.\nCon l'avvento del fascismo e poi con la fine della Seconda Guerra Mondiale, gli eredi di Carlo Menotti in parte venderono, in parte donarono l'intera propriet\u00e0 alle Suore Domenicane di Santa Caterina da Siena.\nNel 1993, il Castello \u00e8 stato acquistato dal Comune di Fiano Romano e da bene ecclesiastico \u00e8 diventato di propriet\u00e0 dell'ente locale.\nDescrizione.\nLa parte principale del castello \u00e8 a pianta rettangolare. Delle torri sono poste a difesa del castello. La pi\u00f9 piccola \u00e8 quandrangolare con scarpata nella parte pi\u00f9 bassa. La pi\u00f9 grande, detta mastio, \u00e8 circolare, \u00e8 posta nel cassero, \u00e8 alta 30 metri ed consta di mura larghe 2,70 metri.\nAll'interno vi \u00e8 un cortile; una scalinata porta dal cortile al piano nobile, ove, a mezzogiorno il sole illumina gli interni. La terrazza \u00e8 adornata da merlatura guelfa ove i signori del castello amavano mirare tutti i loro terre.\nL'ala quattrocentesca fu realizzata da Niccol\u00f2 III Orsini, divisa in nove sale, collegate tra loro da porte nei cui stipiti ricorre la scritta \"Nicolaus Tirtius Ursinus 1493\", ossia la data in cui i lavori furono eseguiti e, verosimilmente, quando gli affreschi furono ultimati."}
{"id": "1613759", "revid": "110157", "url": "https://it.wikipedia.org/wiki?curid=1613759", "title": "Gracho Cardoso", "text": " Gracho Cardoso, o anche Graccho Cardoso, \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613762", "revid": "110157", "url": "https://it.wikipedia.org/wiki?curid=1613762", "title": "Itabi", "text": "Itabi \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613764", "revid": "110157", "url": "https://it.wikipedia.org/wiki?curid=1613764", "title": "Monte Alegre de Sergipe", "text": "Monte Alegre de Sergipe \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613765", "revid": "1632387", "url": "https://it.wikipedia.org/wiki?curid=1613765", "title": "Collegi universitari legalmente riconosciuti", "text": "I Collegi Universitari di Merito legalmente riconosciuti dal Ministero dell'universit\u00e0 e della ricerca italiano sono \"strutture residenziali unitarie destinate a ospitare studenti delle Universit\u00e0 italiane, statali e non statali, che nel corso degli studi superiori abbiano dimostrato doti e impegno particolari e ottenuto risultati di eccellenza\". L'ammissione ai Collegi Universitari di Merito \u00e8 per concorso nazionale. I Collegi di Merito offrono agli allievi, oltre a vitto e alloggio, una serie di servizi formativi e culturali volti alla valorizzazione del merito e dell'interdisciplinarit\u00e0 della preparazione accademica, assicurando a ciascuno studente, sulla base di un progetto educativo personalizzato, una formazione complementare a quella offerta dal corso universitario di appartenenza.\nCollegi Universitari di Merito riconosciuti e accreditati.\nIl D.Lgs 68/12 ha rinnovato la disciplina dei Collegi di Merito e ha introdotto le nuove figure di \"Collegio Universitario di Merito riconosciuto\" e \"Collegio Universitario di Merito accreditato\".\nIl Collegio Universitario di Merito riconosciuto.\nIl riconoscimento del Collegio Universitario di Merito da parte del MIUR prevede il soddisfacimento di requisiti e standard minimi istituzionali, funzionali e logistici. In particolare, il riconoscimento del Collegio prevede i seguenti requisiti:\nIl Collegio Universitario di Merito accreditato.\nL'accreditamento del Collegio Universitario di Merito da parte del MIUR \u00e8 riservato ai Collegi riconosciuti da almeno 5 anni e prevede il soddisfacimento di requisiti pi\u00f9 stringenti rispetto al riconoscimento stesso. In particolare, l'accreditamento del Collegio prevede, oltre a quanto gi\u00e0 previsto per il riconoscimento:\nLa Conferenza dei Collegi Universitari di Merito.\nLa Conferenza dei Collegi Universitari di Merito legalmente riconosciuti dal Ministero dell'Istruzione, Universit\u00e0 e Ricerca (CCUM) \u00e8 l'associazione che riunisce e rappresenta presso le istituzioni e i gruppi di interesse nazionali e internazionali i 15 Enti che gestiscono 56 Collegi di Merito su tutto il territorio nazionale. Con la loro attivit\u00e0 formativa e didattica i Collegi affiancano gli Atenei italiani con un modello interdisciplinare che pone al centro di ogni attivit\u00e0 lo studente come persona capace di sviluppare senso critico, capacit\u00e0 di giudizio e senso di responsabilit\u00e0. Promuovono e potenziano, in dimensione internazionale, forme di collaborazione con l'Universit\u00e0 e di collegamento con la societ\u00e0 civile, con una attenzione particolare alla formazione delle competenze trasversali (soft skills) funzionali anche all'inserimento nel mondo del lavoro.\nFanno parte della Conferenza dei Collegi: Almo Collegio Borromeo, Associazione CUIR, Collegio Ghislieri, Collegio Lamaro - Pozzani, Collegio Nuovo, Collegio Don Mazza, Collegio S. Caterina, Collegio ARCES, Collegio Einaudi, Collegio di Milano, Collegio San Carlo di Modena, Fondazione CEUR, Fondazione Rui, Collegio universitario Fondazione Comunit\u00e0 Domenico Tardini, I.P.E.-Istituto per ricerche e attivit\u00e0 educative, Collegio Universitario Luigi Lucchini di Brescia."}
{"id": "1613766", "revid": "65161117", "url": "https://it.wikipedia.org/wiki?curid=1613766", "title": "Castra peregrina", "text": ""}
{"id": "1613767", "revid": "486946", "url": "https://it.wikipedia.org/wiki?curid=1613767", "title": "Castra misenatium", "text": ""}
{"id": "1613769", "revid": "486946", "url": "https://it.wikipedia.org/wiki?curid=1613769", "title": "Castra equitum singolarium", "text": ""}
{"id": "1613770", "revid": "66682150", "url": "https://it.wikipedia.org/wiki?curid=1613770", "title": "Castra urbana", "text": ""}
{"id": "1613771", "revid": "36426", "url": "https://it.wikipedia.org/wiki?curid=1613771", "title": "Castra praetoria", "text": ""}
{"id": "1613772", "revid": "1514393", "url": "https://it.wikipedia.org/wiki?curid=1613772", "title": "Ottocento (sceneggiato)", "text": ""}
{"id": "1613773", "revid": "110157", "url": "https://it.wikipedia.org/wiki?curid=1613773", "title": "Nossa Senhora da Gl\u00f3ria", "text": "Nossa Senhora da Gl\u00f3ria \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613775", "revid": "1005847", "url": "https://it.wikipedia.org/wiki?curid=1613775", "title": "SOSE", "text": "La SOSE - Soluzioni per il Sistema Economico Spa \u00e8 una societ\u00e0 per azioni creata dal Ministero dell'economia e delle finanze e dalla Banca d'Italia per l'elaborazione degli ISA -Indici Sintetici di Affidabilit\u00e0 fiscale (strumento che ha sostituito gli studi di settore) nonch\u00e9 per determinare i cosiddetti fabbisogni standard, anche in attuazione del federalismo fiscale oltre che per svolgere altre attivit\u00e0 di studio e ricerca in materia tributaria.\nAttivit\u00e0.\nLa Societ\u00e0 \u00e8 operativa dal 1999 e svolge tutte le attivit\u00e0 relative alla costruzione, realizzazione e aggiornamento degli studi di settore, nonch\u00e9 ogni altra attivit\u00e0 di analisi strategica dei dati e di supporto metodologico all'Amministrazione finanziaria in materia tributaria e di economia d'impresa, al fine di creare sistemi di prevenzione dell'evasione, nonch\u00e9 di determinare i cosiddetti fabbisogni standard, anche in attuazione del federalismo fiscale."}
{"id": "1613778", "revid": "110157", "url": "https://it.wikipedia.org/wiki?curid=1613778", "title": "Po\u00e7o Redondo", "text": "Po\u00e7o Redondo \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613780", "revid": "107652126", "url": "https://it.wikipedia.org/wiki?curid=1613780", "title": "Stazione meteorologica di Siviglia", "text": "La stazione meteorologica di Siviglia \u00e8 la stazione meteorologica di riferimento per il servizio meteorologico spagnolo e per l'Organizzazione Mondiale della Meteorologia, relativa alla citt\u00e0 di Siviglia.\nCoordinate geografiche.\nLa stazione meteorologica \u00e8 situata in Spagna, in Andalusia, nella provincia di Siviglia, nel comune di Siviglia, a 31 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +10,6\u00a0\u00b0C, mentre quella del mese pi\u00f9 caldo, luglio, \u00e8 di +28,2\u00a0\u00b0C.\nLe precipitazioni medie annue sono inferiori ai 550\u00a0mm, distribuite mediamente in 65 giorni, con un moderato picco in autunno-inverno un minimo estivo molto accentuato."}
{"id": "1613782", "revid": "110157", "url": "https://it.wikipedia.org/wiki?curid=1613782", "title": "Porto da Folha", "text": "Porto da Folha \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione Sergipana del Sert\u00e3o do S\u00e3o Francisco."}
{"id": "1613784", "revid": "204012", "url": "https://it.wikipedia.org/wiki?curid=1613784", "title": "Rinopatia cronica ipetrofica", "text": ""}
{"id": "1613786", "revid": "111319", "url": "https://it.wikipedia.org/wiki?curid=1613786", "title": "Lagarto (Sergipe)", "text": ""}
{"id": "1613791", "revid": "372624", "url": "https://it.wikipedia.org/wiki?curid=1613791", "title": "Giovanni Piancastelli", "text": "Biografia.\nGiovanni era figlio di Pasquale e di Domenica Raccagni. Il padre faceva di mestiere il \"canapino\" e la madre era tessitrice. Aveva tre fratelli: Pio, Francesco, Leonardo e quattro sorelle: Antonia, Vincenza, Giovanna e Giuseppa.\nFece i primi studi presso il convento dei frati minori cappuccini. Successivamente si iscrisse alla Scuola di disegno di Faenza dove vinse due medaglie. Poi si trasfer\u00ec a Roma, dove complet\u00f2 la sua formazione all'Accademia di San Luca di Roma. Nel 1865 vinse il concorso riservato agli studenti che l'Accademia istituiva ogni anno. Piancastelli present\u00f2 un disegno a penna.\nA Roma Giovanni Piancastelli si fece ben presto apprezzare nel circolo ristretto della chiusa aristocrazia della capitale, sia come ritrattista di stampo accademico sia come consulente artistico.\nFu richiesto in un primo momento come insegnante di disegno dal principe Marcantonio Borghese e in questa veste dette lezioni anche alla regina Margherita di Savoia. Assunse l'incarico di Curatore delle collezioni d'arte del principe Borghese. Fu il primo a catalogarne le opere in una specie di archivio che fu la base per il catalogo che nel 1893 fece Adolfo Venturi. Fu il primo Direttore della Galleria Borghese di Roma quando nel 1902 lo Stato italiano acquis\u00ec Villa Borghese e le sue collezioni artistiche facenti parte del cosiddetto \"Commisso\" Borghese dopo il clamoroso fallimento del nobile casato nel 1892.\nGiovanni Piancastelli fu anche un appassionato collezionista soprattutto di disegni e stampe antiche la cui vendita aliment\u00f2 le raccolte di vari importanti musei sia nazionali che esteri. Nel 1906 si ritir\u00f2 a vivere a Bologna, nella palazzina di Porta Saragozza acquistata con la vendita della sua collezione di stampe alle due facoltose sorelle statunitensi Sarah e Eleanor Hewitt.\nA Bologna il Piancastelli si dedic\u00f2 a decorare la sua casa riprendendo a collezionare stampe antiche e divenendo imprescindibile punto di riferimento per il mondo artistico bolognese nel primo quarto del '900. Come omaggio al suo paese natale esegu\u00ec e don\u00f2 la copia del ritratto dell'insigne suo concittadino, l'incisore rinascimentale Giovanni Bernardi (1494-1553) il cui originale si conserva nella Pinacoteca Nazionale di Napoli.\nMor\u00ec, celibe, terziario francescano, il 23 settembre 1926 nella sua amata casa di Porta Saragozza a Bologna.\n\u00c8 sepolto alla Certosa di Bologna, nel Campo posteriore al Campo nuovo, gi\u00e0 Campo ex infetti.\nEsposizioni.\nPiancastelli partecip\u00f2 alle seguenti esposizioni:\nOpere.\nLa produzione di Piancastelli ammonta pi\u00f9 di 300 ritratti, oltre ai quadri di genere e di tema religioso."}
{"id": "1613794", "revid": "287204", "url": "https://it.wikipedia.org/wiki?curid=1613794", "title": "Lagarto", "text": ""}
{"id": "1613801", "revid": "94902", "url": "https://it.wikipedia.org/wiki?curid=1613801", "title": "Monkey Fist", "text": ""}
{"id": "1613803", "revid": "725642", "url": "https://it.wikipedia.org/wiki?curid=1613803", "title": "Marco Lombardo", "text": "Marco Lombardo nella Divina Commedia.\nDante, insieme con Virgilio nel corso del suo viaggio ultraterreno, incontra questo personaggio nel XVI canto del Purgatorio, nella terza cornice (tra gli iracondi, che espiano la loro pena immersi in un fumo densissimo e pungente). Gli chiede se la fine della cortesia e il trionfo della corruzione derivino dall'influsso astrale o dalla volont\u00e0 degli uomini; Marco risponde che responsabili sono gli uomini con il loro libero arbitrio ( 'lume v'\u00e8 dato a bene e a malizia, v.75; \"Per\u00f2, se 'l mondo presente disvia, / in voi \u00e8 la cagione...\" vv.82-83), e la Chiesa che insidia l'autorit\u00e0 temporale dell'Impero (\"... ed \u00e8 giunta la spada / col pasturale...\" vv.109-110)."}
{"id": "1613805", "revid": "85053", "url": "https://it.wikipedia.org/wiki?curid=1613805", "title": "Riachuelo", "text": ""}
{"id": "1613807", "revid": "177744", "url": "https://it.wikipedia.org/wiki?curid=1613807", "title": "Pacatuba", "text": ""}
{"id": "1613810", "revid": "767487", "url": "https://it.wikipedia.org/wiki?curid=1613810", "title": "Stazione meteorologica di M\u00e1laga", "text": "La stazione meteorologica di M\u00e1laga \u00e8 la stazione meteorologica di riferimento per il servizio meteorologico spagnolo e per l'Organizzazione Mondiale della Meteorologia, relativa alla citt\u00e0 di Malaga.\nCoordinate geografiche.\nLa stazione meteorologica \u00e8 situata in Spagna, in Andalusia, nella provincia di M\u00e1laga, nel comune di Malaga, a 31 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +12\u00a0\u00b0C, mentre quella del mese pi\u00f9 caldo, agosto, \u00e8 di +25,4\u00a0\u00b0C.\nLe precipitazioni medie annue sono inferiori ai 550\u00a0mm, distribuite mediamente in 59 giorni, con un moderato picco in autunno-inverno un minimo estivo molto accentuato e prolungato ."}
{"id": "1613812", "revid": "287204", "url": "https://it.wikipedia.org/wiki?curid=1613812", "title": "Stazione meteorologica di Malaga", "text": ""}
{"id": "1613815", "revid": "1543377", "url": "https://it.wikipedia.org/wiki?curid=1613815", "title": "Lawrence Gonzi", "text": "Gonzi \u00e8 stato inoltre presidente del Parlamento dal 1988 al 1996 e Ministro delle politiche sociali dal 1998 al 2004, nonch\u00e9 Vice Primo Ministro dal 1999 al 2004. Ha servito praticamente in tutte le posizioni in Parlamento, essendo anche leader della Camera, parlamentare semplice e leader dell'opposizione.\nIn sostituzione del Primo Ministro di Eddie Fenech Adami, Lawrence Gonzi ha guidato Malta nei delicati primi anni di adesione all'UE . Ha pilotato cruciali riforme economiche e politiche, inclusa l'adozione dell'euro da parte di Malta e l'ingresso nell'accordo di Schengen . La sua decisione di privatizzare i cantieri navali di Malta e la riforma delle pensioni si sono rivelate impopolari. A seguito di una risicata vittoria elettorale nel 2008, la percezione dell'arroganza nel suo gabinetto, fomentata dall'opposizione del Partito laburista e dai parlamentari ribelli, ha danneggiato il suo secondo mandato. Il suo governo perse la fiducia del Parlamento nel dicembre 2012. Il partito nazionalista fu sconfitto alle successive elezioni generali, portando alle dimissioni di Gonzi e al suo ritiro dalla politica.\n Nella diplomazia internazionale, Gonzi \u00e8 stato lodato per il suo ruolo nella Rivoluzione libica, interrompendo la lunga relazione di Malta con il regime di Gheddafi e schierandosi con i ribelli. Inoltre, la sua risposta umanitaria alle pressioni migratorie intorno a Malta ha portato al primo patto volontario europeo sulla condivisione degli oneri migratori.\nBiografia.\nLawrence Gonzi \u00e8 nato il 1\u00ba luglio 1953 alla Valletta, figlio di Luigi Gonzi (1921 - 2010) e Ines Galea. \u00c8 nipote di Mikiel Gonzi, arcivescovo di Malta dal 1944 al 1976. Suo fratello minore, Michael Gonzi, \u00e8 un deputato nazionalista. Gonzi ha trascorso gli anni della sua infanzia nella sezione giovanile dell'Azione Cattolica locale, il \"Circolo Giovent\u00f9 Cattolica.\"\nGonzi ha studiato al Seminario Arcivescovile di Floriana e all'Universit\u00e0 di Malta, laureandosi in legge nel 1975. Dopo aver esercitato la professione legale in uno studio privato, ha lavorato come avvocato aziendale presso la Mizzi Organisation, prestando servizio come presidente del gruppo tra il 1989 e il 1997.\nGonzi \u00e8 stato molto attivo nel settore del volontariato, in particolare nelle aree relative alla disabilit\u00e0 e alle questioni di salute mentale. Il suo forte impegno per la sua fede cattolica lo ha portato a unirsi al Movimento di azione cattolica di Malta, di cui \u00e8 stato presidente generale tra il 1976 e il 1986. \u00c8 stato anche il primo presidente del \"Kummissjoni Nazzjonali Persuni b'Di\u017cabilit\u00e0\" (KNPD), una commissione nazionale per le persone con disabilit\u00e0.\n\u00c8 sposato con Catherine Callus (\"Kate Gonzi\"). La coppia ha tre figli (David, Mikela e Paul) e cinque nipoti e vive a Marsaskala.\nPresidente del Parlamento.\nLe turbolenze politiche e religiose a Malta negli anni '80 lo hanno spinto a impegnarsi nella politica locale. Dopo aver contestato senza successo le elezioni generali del 1987 con il Partito nazionalista, Gonzi \u00e8 stato nominato presidente della Camera dei rappresentanti il 10 ottobre 1988, riconfermato unanimemente da maggioranza e opposizione il 4 aprile 1992.\nDurante il suo mandato, Gonzi ha riformato le procedure parlamentari, incluse le commissioni permanenti e la tempistica dei dibattiti.\nMembro del Parlamento.\nGonzi ha contestato le elezioni generali dell'ottobre 1996 ed \u00e8 stato eletto in Parlamento il 29 ottobre 1996. Nel novembre 1996, \u00e8 stato nominato Whip dell'opposizione, segretario del gruppo parlamentare e ministro-ombra delle Politiche sociali. L'anno seguente fu eletto segretario generale del Partito nazionalista. Dopo che il Partito nazionalista vinse le elezioni del 1998, Gonzi fu nominato Ministro delle Politiche Sociali e capogruppo parlamentare l'8 settembre 1998. \u00c8 stato anche Vice Primo Ministro dal maggio 1999 al marzo 2004.\nCome ministro delle politiche sociali, Gonzi \u00e8 stato il motore di molte riforme sociali ed economiche, tra cui due pietre miliari che hanno rivoluzionato il dialogo sociale e le relazioni industriali a Malta. Con un'economia che veniva riformata e aperta in vista dell'adesione di Malta all'Unione europea, divenne urgente la necessit\u00e0 di rivedere la legislazione sulle relazioni industriali. Gonzi ha redatto un nuovo atto del parlamento, l'Employment and Industrial Relations Act (2002). Ha anche contribuito a creare il quadro per il Consiglio per lo sviluppo economico e sociale di Malta, consentendo alle parti sociali di formulare raccomandazioni su questioni sociali ed economiche. Queste riforme dell'impiego e delle relazioni industriali sono state applicate alla ristrutturazione dei cantieri navali di Malta e all'introduzione di una rigorosa politica di tolleranza zero per le frodi a beneficio.\nGonzi \u00e8 stato rieletto alle elezioni del 2003 e nominato Vice Primo Ministro e Ministro delle Politiche sociali il 15 aprile 2003.\nPrimo ministro.\nA seguito delle dimissioni di Eddie Fenech Adami, Gonzi si \u00e8 candidato a capo del partito, contro John Dalli e Louis Galea. Al primo turno del 28 febbraio 2004 ha ottenuto 508 voti (59,3%), e 808 voti (94,1%) al ballottaggio il 3 marzo.\nLawrence Gonzi \u00e8 stato nominato Primo Ministro e Ministro delle finanze il 23 marzo 2004. Malta ha aderito all'Unione europea il 1\u00ba maggio 2004 e, in qualit\u00e0 di Primo Ministro, Gonzi ha partecipato alla cerimonia ufficiale dell'allargamento dell'UE che si \u00e8 svolta a Dublino, in Irlanda, dove la bandiera maltese \u00e8 stata issata per la prima volta insieme a quelle degli altri Stati membri.\nGonzi, sotto la sua responsabilit\u00e0 per il portafoglio finanziario, ha gestito con successo il processo per raggiungere i criteri di convergenza di Maastricht, permettendo a Malta di aderire all'Eurozona il 1\u00ba gennaio 2008. Ha anche intrapreso un tentativo di migliorare la gestione delle finanze pubbliche, concentrandosi fortemente sul miglioramento della competitivit\u00e0 di Malta nel mercato internazionale e accelerando il processo di ristrutturazione del settore pubblico. Gonzi ha sottolineato l'importanza di attrarre settori economici ad alto valore aggiunto, in particolare tecnologia dell'informazione, biotecnologia e prodotti farmaceutici.\nLa prima priorit\u00e0 del governo di Gonzi era di far avanzare il paese, riformando diversi settori dell'economia come la ristrutturazione di Air Malta, i cantieri navali di Malta, la linea di navigazione del \"Canale di Gozo\", i trasporti pubblici e altri. Questi sono diventati una priorit\u00e0 dopo l'adesione di Malta all'UE, le riforme economiche sono diventate cruciali per lo sviluppo del paese. Anche se impopolare, Gonzi ha anche spinto per una riforma del sistema pensionistico, per garantire la sua sostenibilit\u00e0 futura. Nonostante i costi per il suo partito e la popolarit\u00e0 personale, Lawrence Gonzi ha continuato a portare avanti queste riforme, cercando di garantire a Malta il massimo vantaggio dei finanziamenti dell'UE disponibili per i nuovi Stati membri.\nCrisi finanziaria e rielezione del 2008.\nGonzi \u00e8 stato rieletto Primo Ministro l'8 marzo 2008, in un'elezione profondamente contestata; \u00e8 stato il primo Primo Ministro nell'area dell'euro ad essere rieletto dopo aver introdotto l'euro. Il Partito nazionalista ha vinto queste elezioni con una maggioranza di meno di 1.200 voti, il che si \u00e8 tradotto in una maggioranza di un solo seggio.\nNel suo primo messaggio alla nazione all'inizio di questa legislatura, Gonzi ha affermato che il lavoro del suo governo si sarebbe basato sullo sviluppo sostenibile, mettendo l'ambiente alla pari con l'istruzione e l'economia. Ha rinunciato alla carica di Ministro delle finanze a favore di Tonio Fenech, ma ha assunto la responsabilit\u00e0 dell'Autorit\u00e0 per l'ambiente e la pianificazione di Malta (MEPA), in vista della sua riforma.\nIl secondo governo Gonzi ha affrontato le ripercussioni della crisi finanziaria del 2007-2008 . Il suo gabinetto ha avviato vari progetti edilizi, come SmartCity Malta e la nuova City Galte di Renzo Piano a La Valletta. Il governo di Gonzi ha fornito aiuti finanziari e sostegno alle industrie locali, consentendo agli investimenti di continuare senza ostacoli e mantenendo bassa la disoccupazione nel paese. Sono state inoltre fornite garanzie alle societ\u00e0 del settore pubblico. Nella sua risposta alla crisi, l'attenzione macroeconomica di Gonzi si basava sulla creazione di opportunit\u00e0 di lavoro.\nDurante la sua amministrazione come primo ministro, la ristrutturazione dell'economia maltese \u00e8 stata accelerata; Malta \u00e8 diventata un luogo attraente per gli investimenti esteri diretti in servizi finanziari, tecnologia dell'informazione, hub marittimi e aerei e cluster produttivi ad alto valore aggiunto.\nPolitica sulla Libia.\nLa crisi libica \u00e8 stata una grande sfida di politica estera per Lawrence Gonzi e il suo governo. Il Primo Ministro ha denunciato i crimini contro l'umanit\u00e0 perpetrati dal regime di Gheddafi sin dall'inizio del conflitto. Durante tutta la crisi Malta \u00e8 stata il fulcro dell'evacuazione di cittadini stranieri dalla Libia. Gonzi ha fornito assistenza umanitaria e medica alla Libia, e concesso asilo a due piloti dell'aeronautica libica che hanno disertato dopo aver ricevuto l'ordine di bombardare i manifestanti a Bengasi. Lawrence Gonzi ha rifiutato di restituire i jet al regime di Gheddafi, consentendo alla NATO di atterrare a Malta per far rispettare una zona di non volo stabilita dalle Nazioni Unite, e scambiando informazioni sul conflitto libico con la NATO. Gonzi offr\u00ec anche un prezioso supporto ad altre nazioni europee, negoziando il rilascio di due piloti olandesi tenuti prigionieri dalle forze di Gheddafi.\nLawrence Gonzi ha anche chiarito, nel marzo 2011, che l'uscita di Gheddafi dalla Libia era \"inevitabile\", un messaggio che ha ribadito all'inizio di aprile. Gonzi ha detto al vice ministro degli Esteri libico in visita, Abdul-Ati al-Obeidi, che Gheddafi e la sua famiglia \"se ne devono andare\" e che il desiderio del popolo libico di democrazia doveva essere rispettato. Il sostegno di Malta alla rivoluzione libica \u00e8 stato apprezzato dai nuovi reggenti del paese e il presidente del Consiglio nazionale di transizione, Mustafa Abdul Jalil, ha chiarito che Malta avrebbe avuto un \"ruolo specifico\" nella ricostruzione della Libia.\nSconfitta alle elezioni del 2013.\nLa debole maggioranza di un seggio della seconda amministrazione di Gonzi lasciava porta aperta a divisioni interne e ribellioni. Tra questi, il sabotaggio dei piani per la costruzione di un museo sotto la concattedrale di San Giovanni a La Valletta da parte di Jeffrey Pullicino Orlando, che poi ha continuato a votare contro il governo con una mozione che chiedeva le dimissioni del rappresentante permanente di Malta presso il UE, Richard Cachia Caruana. Jesmond Mugliett, deputato nazionalista, si astenne da questa mozione citando preoccupazioni per la riattivazione della collaborazione di Partnership for Peace di Malta con la NATO, che riteneva fosse spinta da Cachia Caruana.\nIn un'altra crisi, Franco Debono, terzo deputato ribelle, si astenne da un voto di fiducia sul ministro dei trasporti Austin Gatt, e vot\u00f2 per la sfiducia al ministro degli interni, Carm Mifsud Bonnici . All'inizio del 2012, Lawrence Gonzi perse la maggioranza quando Pullicino Orlando si dichiar\u00f2 deputato indipendente. L'esecutivo del Partito nazionalista condann\u00f2 i tre parlamentari ribelli per i loro voti sulle mozioni contro Mifsud Bonnici e Cachia Caruana. Tuttavia, Gonzi riusc\u00ec a mantenere il suo partito al governo fino al voto di bilancio del 10 dicembre 2012, quando Franco Debono si un\u00ec all'opposizione laburista votando contro il bilancio. Le ragioni di Debono includevano la sua convinzione che il governo avesse gestito male le principali iniziative di privatizzazione, cos\u00ec come dozzine di ingiurie percepite alla sua persona. Tale voto fece cadere il governo nazionalista, e il parlamento fu sciolto il 7 gennaio 2013. Le elezioni svoltesi a marzo portarono a una vittoria laburista, con un ampio margine di 35.107 voti.\nA mezz'ora dall'inizio del conteggio dei voti, Gonzi ammesse la sconfitta e si dimise da capo del partito, assumendosi la \"responsabilit\u00e0 totale\" per la sconfitta. Tuttavia ha insistito sul fatto che i risultati socioeconomici di Malta, un'eccezione nel panorama europeo, dipendevano dalle prestazioni del suo gabinetto nel bel mezzo di una ribellione parlamentare. I suoi detrattori criticarono la sua mancanza di determinazione nell'affrontare i tre dissidenti, Jeffrey Pullicino Orlando, Franco Debono e Jesmond Mugliett. Inoltre, la riluttanza di principio di Gonzi a votare a favore dell'introduzione del divorzio in Parlamento, approvata in occasione del referendum del 2011, si rivel\u00f2 impopolare. Il suo voto di coscienza contro il divorzio, tuttavia, non gli imped\u00ec di garantire che ci fossero abbastanza voti in Parlamento per la sua approvazione definitiva.\nGonzi divenne brevemente capo dell'opposizione il 20 marzo 2013, dimettendosi da questo incarico il 13 maggio 2013. Gli successe Simon Busuttil. Lawrence Gonzi rassegn\u00f2 le dimissioni dal parlamento il 17 luglio 2013, dicendo che il suo posto avrebbe dovuto essere occupato da qualcuno \"che pu\u00f2 dare all'elettorato tutta la sua energia\". Da allora Gonzi si \u00e8 ritirato dalla vita politica attiva. Tuttavia, ha tenuto conferenze per ospiti in diverse universit\u00e0 e varie conferenze. I suoi ricordi delle decisioni critiche che hanno portato alla rottura di Malta con Gheddafi sono stati pubblicati come memorie nel dicembre 2013. Gonzi ha anche guidato il Commonwealth Observer Group per le elezioni presidenziali delle Maldive del 2013 ."}
{"id": "1613816", "revid": "104930096", "url": "https://it.wikipedia.org/wiki?curid=1613816", "title": "Circo Variano", "text": "Il Circo Variano (latino: \"circus Varianus\") era un circo di Roma, che prese il nome dall'imperatore Eliogabalo (Sesto Vario Avito Bassiano).\nStoria.\nFu costruito nel complesso residenziale imperiale detto \"Ad Spem Veterem\", nella parte orientale di Roma; iniziato dall'imperatore Settimio Severo (193-211), fu completato da Eliogabalo (218-222). Questo complesso comprendeva anche il Palazzo Sessoriano e l'anfiteatro Castrense: nell'anfiteatro e nel circo si tenevano i giochi gladiatorii e le corse dei carri di cui Eliogabalo era amante, tanto che partecip\u00f2 ad alcune gare.\nIn seguito il circo continu\u00f2 ad essere utilizzato, sia per spettacolo che per le manovre militari in onore dell'imperatore, fin quando non vennero costruite le Mura Aureliane, a oriente della moderna basilica di Santa Croce in Gerusalemme.\nI suoi resti furono trovati in scavi successivi, l'ultimo dei quali \u00e8 avvenuto nel 1959.\nStruttura.\nIn origine lungo 630\u00a0m e largo 125\u00a0m, superava il Circo Massimo di almeno 9\u00a0m, venne poi ridotto a 565\u00a0m, era comunque uno dei circhi pi\u00f9 grandi, pi\u00f9 grande del circo di Massenzio. Sulla spina del circo era collocato l'obelisco di Antinoo, fatto trasportare dall'Egitto da Adriano ed eretto sulla via Labicana in onore dell'amante dell'imperatore; Eliogabalo, anche lui bisessuale come Adriano, fece ricollocare l'obelisco nel proprio circo; oggi si trova sul Pincio.\nLa parte occidentale del circo, il lato della partenza, \u00e8 stato ritrovato all'interno delle mura, mentre il lato orientale incurvato si trovava all'altezza di via Alcamo; il lato settentrionale del circo ha fornito poi il sostegno per l'ultimo tratto dell'Acqua Felice."}
{"id": "1613818", "revid": "185700", "url": "https://it.wikipedia.org/wiki?curid=1613818", "title": "Contadina", "text": ""}
{"id": "1613823", "revid": "486946", "url": "https://it.wikipedia.org/wiki?curid=1613823", "title": "Pro Vasto", "text": ""}
{"id": "1613826", "revid": "36426", "url": "https://it.wikipedia.org/wiki?curid=1613826", "title": "Vite (Vasari)", "text": ""}
{"id": "1613834", "revid": "36426", "url": "https://it.wikipedia.org/wiki?curid=1613834", "title": "Le vite", "text": ""}
{"id": "1613847", "revid": "767487", "url": "https://it.wikipedia.org/wiki?curid=1613847", "title": "Trouble Walkin'", "text": "Trouble Walkin' \u00e8 l'album di debutto solista dell'ex chitarrista dei Kiss Ace Frehley, pubblicato nel 1989 per l'etichetta discografica Megaforce Records.\nIl disco.\nLa formazione assemblata per questo disco era composta da Sandy Slavin, batterista per Riot e Adam Bomb, Richie Scarlett alla chitarra, John Regan, bassista gi\u00e0 reduce dall'esperienza con i Frehley's Comet e John Waite,\nTra i vari ospiti parteciparono l'ex batterista dei Kiss Peter Criss, i membri degli Skid Row Rachel Bolan, Sebastian Bach e Dave Sabo ed il batterista Anton Fig gi\u00e0 membro dei Frehley's Comet.\n\"\"Do Ya\" composta dall'artista e songwriter britannico Jeff Lynne, \u00e8 una cover degli Electric Light Orchestra.\nLa traccia \"Five Card Stud\" venne composta da Frehley con il chitarrista dei Keel e Cold Sweat Marc Ferrari. \"Hide Your Heart\"\", composta da Desmond Child, Paul Stanley e Holly Knight, venne inclusa anche nel disco dei Kiss \"Hot in the Shade\", pubblicato nello stesso periodo."}
{"id": "1613850", "revid": "104066", "url": "https://it.wikipedia.org/wiki?curid=1613850", "title": "Un anno sull\u2019altipiano", "text": ""}
{"id": "1613851", "revid": "2143966", "url": "https://it.wikipedia.org/wiki?curid=1613851", "title": "Stazione meteorologica di Budapest", "text": "La stazione meteorologica di Budapest \u00e8 la stazione meteorologica di riferimento per il servizio meteorologico ungherese e per l'Organizzazione Mondiale della Meteorologia, relativa alla citt\u00e0 di Budapest.\nCoordinate geografiche.\nLa stazione meteorologica \u00e8 situata in Ungheria, nel comune di Budapest, a 138 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -1,4\u00a0\u00b0C, mentre quella del mese pi\u00f9 caldo, luglio, \u00e8 di +21\u00a0\u00b0C.\nLe precipitazioni medie annue si aggirano sui 500 mm, distribuite mediamente in 78 giorni in modo pressoch\u00e9 uniforme nell'arco dell'anno.\nTemperature estreme mensili dal 1901 in poi.\nNella tabella sottostante sono indicate le temperature estreme mensili registrate dal 1901 ad oggi con il relativo anno in cui sono state registrate. La temperatura massima assoluta finora registrata \u00e8 di +40,1\u00a0\u00b0C e risale al luglio 2007, mentre la temperatura minima assoluta finora rilevata \u00e8 di -23,4\u00a0\u00b0C ed appartiene al febbraio 1929."}
{"id": "1613853", "revid": "339392", "url": "https://it.wikipedia.org/wiki?curid=1613853", "title": "Abkazia", "text": ""}
{"id": "1613856", "revid": "729019", "url": "https://it.wikipedia.org/wiki?curid=1613856", "title": "Motomondiale 1959", "text": "La stagione 1959 \u00e8 stata l'undicesima del Motomondiale; rispetto all'anno precedente il numero dei gran premi sal\u00ec a 8 con il ritorno in calendario del Gran Premio motociclistico di Francia.\nIl contesto.\nNessuna modifica particolare venne inserita nei regolamenti in merito ai punteggi assegnati e alle regole sui risultati validi per la classifica finale.\nCome l'anno precedente furono poche le case motociclistiche che partecipavano in forma ufficiale al mondiale, ancora assenti quelle italiane che avevano firmato il patto d'astensione e le principali britanniche, le novit\u00e0 in questo campo sono il ritorno della Benelli dopo un'assenza dal 1951 e il debutto nel mondiale della Honda, prima casa giapponese a farlo, al Tourist Trophy, dove guadagna un sesto posto in 125.\nConseguenza fu che l'annata sia stata caratterizzata dall'en plein MV Agusta, che port\u00f2 facilmente a casa i titoli in tutte le classi (sidecar esclusi, dove l'equipaggio BMW-ista Schneider-Strau\u00df biss\u00f2 il successo della stagione precedente, davanti all'eterno secondo Camathias).\nSi registrarono due doppiette dei piloti MV Agusta, con Ubbiali che ottenne i titoli in 125 e 250 e Surtees quelli in 350 e 500.\nTra le curiosit\u00e0 da segnalare la prima vittoria in un GP, nella 125, di un giovane pilota inglese, Mike Hailwood (al GP dell\u2019Ulster).\nLe classi.\nClasse 500.\nIl campionato si svolse su 7 prove, con l'unica esclusione il GP di Svezia: in questo gran premio le 500 corsero secondo i regolamenti provati dalla FIM quell'anno con la creazione della \"classe F1\", dove i classici prototipi da GP erano affiancati da modelli derivati dalla produzione di serie.\nIn tutte e sette le occasioni su cui si svilupp\u00f2 il campionato, la vittorie arrise a John Surtees che in tutte le occasione affianc\u00f2 alla vittoria anche il giro pi\u00f9 veloce in corsa.\nClasse 350.\nAnche in questa classe, come gi\u00e0 nella classe regina, il dominatore assoluto fu il britannico John Surtees su MV Agusta che si aggiudic\u00f2 tutte le 6 prove in calendario. La categoria non si disput\u00f2 n\u00e9 in Olanda, n\u00e9 in Belgio: in entrambe le occasioni le 350 gareggiarono secondo il regolamento della \"classe F1\".\nClasse 250.\nLa classe 250 venne disputata in 6 degli 8 gran premi in calendario; le eccezioni furono il GP di Francia e GP del Belgio.\nDiversamente dalle classi maggiori, la 250 vide 3 diversi vincitori: si aggiudicarono due gare a testa Carlo Ubbiali e Tarquinio Provini sulle MV Agusta ufficiali mentre le due restanti furono appannaggio di Gary Hocking sulla MZ. La classifica finale del campionato li vide piazzarsi in quell'ordine.\nClasse 125.\nCome in 250, anche nella classe di minor cilindrata il campionato, disputatosi su 7 prove (unico GP non disputato quello di Francia), fu un affare a due tra i piloti ufficiali della MV Agusta; in totale si aggiudicarono 5 prove e il risultato finale li vide classificarsi nello stesso ordine della 250 con Carlo Ubbiali che precedette Tarquinio Provini.\nOltre che il debutto della prima casa motociclistica giapponese si registr\u00f2 anche la prima presenza in classifica di un pilota della stessa nazione, Naomi Taniguchi che port\u00f2 la Honda al sesto posto nel Tourist Trophy.\nUna vittoria and\u00f2 alla Ducati di Mike Hailwood e un'altra alla MZ con Ernst Degner.\nTra le curiosit\u00e0 si pu\u00f2 citare anche il fatto che alcuni piloti cambiarono marca di motocicletta a stagione iniziata: Luigi Taveri che aveva iniziato la stagione come pilota MZ pass\u00f2 alla Ducati e Gary Hocking che, sempre dalla MZ, pass\u00f2 alla MV Agusta in occasione dell'ultimo gran premio stagionale.\nClasse sidecar.\nLa stagione delle motocarrozzette fu quella che ebbe il calendario pi\u00f9 ridotto, con sole 5 prove. La classifica fu letteralmente dominata da veicoli BMW con le prime 9 posizioni occupate da equipaggi dotati da mezzi bavaresi.\nTra le curiosit\u00e0 la presenza tra i passeggeri dei sidecar di Jo Siffert che, anni dopo, si fece maggiormente conoscere come pilota di Formula 1."}
{"id": "1613860", "revid": "923674", "url": "https://it.wikipedia.org/wiki?curid=1613860", "title": "Heike Drechsler", "text": " In carriera \u00e8 stata campionessa olimpica di salto in lungo ai Giochi di e di .\nBiografia.\nSoprannominata \"la figlia del vento\" (in analogia al soprannome \"il figlio del vento\" attribuito a Carl Lewis, eccellente anch'egli nelle specialit\u00e0 dello sprint e del salto in lungo), \u00e8 l'unica donna ad aver vinto due medaglie d'oro olimpiche nel salto in lungo; a queste ha aggiunto due titoli mondiali, sempre nel lungo, e due Mondiali indoor (200 metri piani e lungo).\nNel 1986 la Drechsler eguagli\u00f2 due volte il record mondiale di Marita Koch nei 200 m piani, mentre fra il 1985 e il 1986 miglior\u00f2 due volte il record nel lungo e ne eguagli\u00f2 uno. Ha saltato in gara pi\u00f9 di 400 volte oltre i 7 metri, come nessun'altra atleta ha mai fatto finora. In carriera ha vinto 4 ori europei nel lungo (1986, 1990, 1994, 1998) ed uno nei 200 metri (1986), oltre ad un argento nei 200 metri (1990). Tra il 22 settembre 1985 e l'11 giugno 1988 \u00e8 stata detentrice del record mondiale del salto in lungo.\nDa adolescente era attiva politicamente nella Freie Deutsche Jugend (FDJ) e nel 1984 fu eletta alla Volkskammer della Germania Est.\nNel 1999 fu tra le finaliste del premio IAAF di \"atleta donna del secolo\", attribuito poi a Fanny Blankers-Koen."}
{"id": "1613862", "revid": "287204", "url": "https://it.wikipedia.org/wiki?curid=1613862", "title": "Hadramawt", "text": "LHadramawt o Hadramaut () \u00e8 la regione meridionale della Penisola arabica che si estende a est dello Yemen e che confina a sud con l'Oceano Indiano, a nord con il Rub' al-Khali e a est con l'\u2018Om\u0101n.\nIl toponimo sud-arabico locale (hadramita) \"\u1e25\u1e0drmt\", cos\u00ec come quello sabeo \"\u1e25\u1e0drmwt\", sembra derivi dalla radice &lt;\u1e0d-r-m&gt;, che significa \"caldo ardente\", in cui il suffisso \"-\u014dt\" sembra avere la funzione dell'articolo determinativo.\nEt\u00e0 preislamica.\nL'Hadramawt \u00e8 una delle aree in cui maggiormente si svilupp\u00f2 l'antica cultura sudarabica, unitamente allo Yemen, al Qataban e ad Awsan, e in cui sono rimaste tracce epigrafiche di notevole rilevanza, sebbene non numerose. Tali testimonianze sono comunque fondamentali per tracciare in maniera storicamente ragionata alcune linee essenziali per la comprensione di una complessa \"civilt\u00e0 idraulica\" (riprendendo l'espressione proposta da Wittfogel), particolarmente vocata al commercio transarabico di spezie e di altre sostanze assai richieste sui mercati mediterranei, oltre che su quelli della Mesopotamia e della Persia fin dal II millennio a.C.\nTracce di un antico sviluppo urbano sono state trovate nel centro di Madh\u0101b, presso l'attuale \u1e24uray\u1e0da, fin dalla fine degli anni trenta dello scorso secolo. Oggetto di particolare attenzione \u00e8 l'antica citt\u00e0 di Shabwa.\nIl suo primo sovrano di cui si abbiano tracce epigrafiche \u00e8 \"\u0161mr yhr\u2018\u0161\", vocalizzato in ambito arabofono come Shamir Yur\u2018ish.\nSorto dopo una lunga serie di guerre, specialmente con il regno sabeo che si estendeva ad occidente, il regno hadramitico non aveva altre possibilit\u00e0 per svilupparsi a parte dedicarsi alla pesca e alla navigazione oppure di commerciare uno dei beni a maggior utilit\u00e0 marginale che si sviluppava sui suoi territori: l'incenso. Pur essendo buoni navigatori, capaci di sfruttare sapientemente i monsoni, gli abitanti dell'Hadramawt scelsero pi\u00f9 decisamente la seconda via, come pure faranno Sabei, Qatabanici, Minei e Awsanici.\nSembra che nell'Hadramawt, prima che altrove, il sentimento religioso (per lo pi\u00f9 politeistico ma ruotante intorno a una divinit\u00e0 \"dionisiaca della vegetazione\", con qualche possibile accostamento all'Eracle greco) si evolvesse, nelle et\u00e0 precedenti il manifestarsi della fede islamica, verso forme di culto monoteistico e che la divinit\u00e0 da essi adorata fosse chiamata Ra\u1e25m\u0101n (lett. \"Misericordioso\"), nome che nell'Islam, probabilmente non a caso, sar\u00e0 indicato da Dio come suo nome proprio, unitamente a quello pi\u00f9 noto di Allah:\nSecondo le fonti islamiche, l'Hadramawt era la regione da cui proveniva la trib\u00f9 dei B. Kinda, noti per aver creato un'effimera confederazione tribale di cui erano i capi (fra essi si ricorder\u00e0 il padre del noto poeta preislamico Imru l-Qays) che serv\u00ec forse da riferimento per la primissima \"Umma\" islamica.\nEt\u00e0 islamica.\nL'Hadramawt vide decrescere notevolmente la sua importanza in et\u00e0 islamica.\nIl primo governatore musulmano della regione fu Ziy\u0101d ibn Lab\u012bd al-Ans\u0101r\u012b ed \u00e8 ipotizzabile che questi e i suoi successori dipendessero in qualche modo dal \"wali\" di San\u02bf\u0101\u02be.\nL'Hadramawt - come ogni regione periferica - fu luogo ideale per garantire rifugio ai dissidenti politico-religiosi dell'Islam. Gi\u00e0 lungo tutto il periodo omayyade, in esso si ha notizia della consistente presenza del Kharigismo di tipo ibadita e forse del loro potere egemonico in buona parte del territorio.\nLa regione fu presa dagli sciiti Sulayhidi yemeniti nel 1047, ma il loro potere fu abbastanza contrastato e, di fatto, assai precario, tanto da obbligare i Sulayhidi ad avvalersi dell'interfaccia dei Banu Zuray\u02bf.\nNel XII secolo il paese cadde nelle mani degli Ayyubidi, sostituiti nel secolo successivo dai Rasulidi.\nNel XV secolo fu la volta dei Tahiridi e, il secolo successivo, dei Kathiridi dello af\u0101r e infine i Banu Y\u0101fi\u02bfi.\nEt\u00e0 contemporanea.\nA partire dalla prima met\u00e0 del XIX secolo la zona cadde progressivamente sotto l'influenza britannica, che aveva occupato la vicina Colonia di Aden. I Britannici siglarono infatti con i potentati locali dei trattati che diedero vita ad una sorta di protettorato.\nNel XX secolo l'Hadramawt, nel periodo del Protettorato britannico, fu governato dai Kathiridi con sede a Say\u02be\u016bn e dagli Y\u0101fi\u02bfi con sede invece ad al-Mukall\u0101.\nLa situazione rimase immutata fino all'accesso nel 1967 dello Yemen (di cui l'Hadramawt faceva parte) alla piena indipendenza.\nLa capitale, e anche la pi\u00f9 popolosa citt\u00e0 dell'Hadramawt, \u00e8 il porto di al-Mukall\u0101, che nel 1994 contava 122.400 abitanti e nel 2003 174.700, mentre il porto della cittadina di al-Shahir \u00e8 cresciuta da 48.600 abitanti a 69.400 nel medesimo periodo di tempo."}
{"id": "1613863", "revid": "87499", "url": "https://it.wikipedia.org/wiki?curid=1613863", "title": "Moon and stars", "text": ""}
{"id": "1613866", "revid": "36426", "url": "https://it.wikipedia.org/wiki?curid=1613866", "title": "Mabillon", "text": ""}
{"id": "1613878", "revid": "2143966", "url": "https://it.wikipedia.org/wiki?curid=1613878", "title": "Stazione meteorologica di Seghedino", "text": "La stazione meteorologica di Seghedino \u00e8 la stazione meteorologica di riferimento per il servizio meteorologico ungherese e per l'Organizzazione Mondiale della Meteorologia, relativa alla citt\u00e0 di Seghedino.\nCoordinate geografiche.\nLa stazione meteorologica \u00e8 situata in Ungheria, nella provincia di Csongr\u00e1d, nel comune di Seghedino, a 82 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -1,6\u00a0\u00b0C, mentre quella del mese pi\u00f9 caldo, luglio, \u00e8 di +20,9\u00a0\u00b0C.\nLe precipitazioni medie annue sono di poco inferiori ai 500 mm, distribuite mediamente in 77 giorni in modo pressoch\u00e9 uniforme nell'arco dell'anno.\nTemperature estreme mensili dal 1901 in poi.\nNella tabella sono indicate le temperature estreme mensili registrate dal 1901 in poi con il relativo anno in cui sono state registrate. La temperatura massima assoluta finora registrata \u00e8 di +39,8\u00a0\u00b0C risalente al 22 e 24 luglio 2007, mentre la temperatura minima assoluta rilevata dall'inizio delle misurazioni \u00e8 di -29,1\u00a0\u00b0C ed \u00e8 datata 24 gennaio 1942."}
{"id": "1613881", "revid": "119991", "url": "https://it.wikipedia.org/wiki?curid=1613881", "title": "Stazione meteorologica di Szeged", "text": ""}
{"id": "1613895", "revid": "729019", "url": "https://it.wikipedia.org/wiki?curid=1613895", "title": "Motomondiale 1960", "text": "La stagione 1960 \u00e8 stata la dodicesima del Motomondiale; inizialmente il calendario previsto era identico a quello dell'anno precedente ma sorsero dei problemi per quanto riguardava l'effettuazione del Gran Premio motociclistico di Svezia; in conseguenza a ci\u00f2 il mondiale venne disputato su 7 gran premi.\nIl contesto.\nDopo il tentativo del 1959 poco fruttuoso di inserire una nuova classe che comprendesse sia i prototipi da corsa che le moto derivate dalla serie, si torn\u00f2 al regolamento precedente, senza modifiche in merito ai punteggi e ai metodi di conteggio nelle classifiche di fine anno.\nPerdurando l'assenza delle case italiane che avevano firmato il patto d'astensione, nonch\u00e9 di quelle britanniche, era prevedibile che la MV Agusta, che aveva anche mantenuto i piloti dell'anno precedente, facesse man bassa di titoli; in effetti cos\u00ec fu, con le classifiche praticamente identiche a quelle del motomondiale 1959: John Surtees vincitore in 500 e 350, Carlo Ubbiali vincitore in 250 e 125.\nIn questo modo, per la terza volta consecutiva, la MV Agusta conquist\u00f2 tutti i titoli per quanto riguarda le moto sciolte (lasciando alla BMW i sidecar).\nDurante quest'anno si registr\u00f2 un maggiore sforzo nell'attivit\u00e0 sportiva da parte della Honda e anche due altre case motociclistiche giapponesi si affacciarono alle competizioni motociclistiche: Suzuki e Yamaha. Tra le altre nuove arrivate la Aermacchi che aveva appena firmato un accordo con la Harley Davidson.\nLa conclusione di questo campionato vide anche il ritiro dalle competizioni dei campioni del mondo in carica: Ubbiali si ritir\u00f2 dopo aver ottenuto 9 titoli iridati e Surtees, che ne aveva ottenuti 7, decise di passare completamente all'automobilismo dopo che gi\u00e0 in questo stesso anno aveva partecipato ad alcune gare di Formula 1.\nLe classi.\nClasse 500.\nLa competizione in questa classe, che si disput\u00f2 su tutte e sette le prove in calendario, non fu particolarmente accesa, con John Surtees che gi\u00e0 dopo la quinta prova si era assicurato matematicamente il titolo. Le uniche vittorie nei gran premi che gli sfuggirono furono nel GP d'Olanda in cui si ritir\u00f2 e il successo arrise al suo compagno di squadra Remo Venturi e nel GP dell'Ulster dove John Hartle port\u00f2 al successo una Norton.\nClasse 350.\nLa 350 si disput\u00f2 su due prove in meno rispetto alla classe regina (non si disput\u00f2 n\u00e9 in Belgio n\u00e9 in Germania) e anche qui il successo arrise a Surtees, seppure in maniera meno facile che in 500. Il suo compagno di squadra Gary Hocking ottenne due vittorie e una arrise anche a John Hartle che nel Tourist Trophy era occasionalmente alla guida di una MV Agusta.\nClasse 250.\nIl calendario della 250 prevedeva la disputa di 6 prove (con l'unica esclusione del GP di Francia) e il campionato visse sulla lotta tra i due compagni di squadra alla MV Agusta, Carlo Ubbiali e Gary Hocking che, fino alla quarta prova, erano perfettamente appaiati in classifica con due primi e due secondi posti a testa; la sfida si risolse a favore del pilota italiano quando l'avversario rodesiano fu costretto per due volte al ritiro mentre Ubbiali ottenne altrettante vittorie.\nIn questa classe si cominciarono anche a registrare i primi buono risultati da parte della Honda che ottenne il quarto posto in classifica grazie a Jim Redman.\nIn occasione del Gran Premio motociclistico di Germania, durante le prove, perse la vita Bob Brown, pilota australiano che, pur non essendo mai riuscito a salire sul primo gradino del podio, aveva raccolto dei buoni risultati negli anni precedenti.\nClasse 125.\nNella categoria di minor cilindrata, disputata su 5 prove (esclusi i GP di Francia e Germania), ai primi due posti si piazzarono gli stessi due compagni di squadra alla MV, Ubbiali e Hocking, in questo caso con minore lotta, visto che il campionato era gi\u00e0 deciso alla penultima prova in programma.\nUbbiali si impose in 4 delle 5 gare in programma e l'unico altro a salire sul gradino pi\u00f9 alto del podio fu Ernst Degner su una MZ.\nClasse sidecar.\nAnche per quest'anno la lotta per le posizioni di vertice fu esclusivamente riservata a equipaggiati dotati di veicoli BMW con Helmut Fath che, con Alfred Wohlgemuth quale passeggero, si aggiudic\u00f2 il suo primo titolo iridato e quattro vittorie su cinque gare."}
{"id": "1613896", "revid": "14223783", "url": "https://it.wikipedia.org/wiki?curid=1613896", "title": "Edmo", "text": ""}
{"id": "1613899", "revid": "486946", "url": "https://it.wikipedia.org/wiki?curid=1613899", "title": "Formula 1 Anno 2002", "text": ""}
{"id": "1613900", "revid": "124835923", "url": "https://it.wikipedia.org/wiki?curid=1613900", "title": "Raffaele Di Fusco", "text": "Biografia.\nRaffaele Di Fusco nasce a Riardo, in provincia di Caserta, il 6 ottobre del 1961. Fin da piccolo si appassiona al mondo del calcio e verso la met\u00e0 degli anni settanta partecipa a vari provini sportivi. Si trasferisce per un certo periodo a Roma e frequenta le scuole medie a Pietramelara, dove anni dopo sposer\u00e0 l'architetto Matilde Mitrano, avendo poi due figlie, Giorgia e Ginevra.\nCarriera.\nGiocatore.\nDopo aver fatto l'intera trafila nelle giovanili del , inizia la sua carriera fra i professionisti, in prestito nel , dove rimane per tre stagioni tra Serie B e Serie C1 per poi tornare a Napoli, squadra con la quale milita pressoch\u00e9 per il resto della sua carriera, escluse le esperienze con e .\nPur vantando poche presenze nel corso della sua militanza partenopea, vince nel Napoli di Maradona due scudetti (1986-1987 e 1989-1990), una Coppa Italia nel 1987 e una Coppa UEFA nel 1989. Mantiene il secondo posto di estremo difensore della compagine azzurra sino a fine carriera, chiusa nel 1998 con la retrocessione della squadra in Serie B dopo trentadue anni.\nTra Ottavio Bianchi e Diego Maradona vi era un rapporto a dir poco burrascoso, Luca Ferlaino (figlio di Corrado) in un'intervista a Genteditalia.org raccont\u00f2 un particolare aneddoto. Anno 86/87, quello del primo Scudetto. \u201cA fine campionato il Napoli and\u00f2 a pareggiare con l\u2019Ascoli per far retrocedere il Como (che era la squadra di Bianchi). Allora Bianchi fece entrare Di Fusco (il portiere di riserva, ndr) come centravanti in segno di sfregio alla squadra che aveva fatto uno sfregio a lui. Ma questo gesto assunse un significato preciso all\u2019interno della squadra\".\n\"Da quel momento Maradona, quando voleva prendere in giro Bianchi, durante le partitelle (visto che giocava spesso con la seconda squadra) metteva Di Fusco in attacco per farlo segnare\". E dimostrare che, se avesse voluto, avrebbe vinto anche con Raffaele Di Fusco centravanti.\n\u201cTra l\u2019altro questo ti dimostra che Maradona poteva fare quello che voleva col pallone. Ma non perch\u00e9 si allenava o si sacrificava, gli veniva proprio naturale. E dimostra che lui poteva vincere le partite da solo. Nonostante fosse un selvaggio, non proprio una persona di cultura e si contornasse di gente discutibile, aveva questa forza, questo carisma, che riusciva a fare delle cose impensabili\u201d, raccont\u00f2 Luca Ferlaino.\nNella sua lunga carriera napoletana \u00e8 stato il vice di Luciano Castellini, Claudio Garella, Giuliano Giuliani, Giovanni Galli e Giuseppe Taglialatela. Curiosamente l'11 giugno 1989, durante la partita di campionato -Napoli (2-0), l'allenatore azzurro Ottavio Bianchi, trovandosi completamente senza pi\u00f9 giocatori, schiera Di Fusco in attacco sostituendo Careca al 79'.\nAllenatore.\nAppese le scarpette al chiodo, intraprende la carriera di allenatore rimanendo nei ranghi del Napoli, come allenatore del settore giovanile prima e poi come preparatore dei portieri. Dopo le esperienze sulle panchine di e , riprende l'attivit\u00e0 di preparatore dei portieri prima al e poi al , chiamato dall'ex compagno Bruno Giordano all'epoca mister della compagine siciliana.\nNel 2008 approda alla , sempre come allenatore dei portieri; nell'aprile del 2010 diventa l'allenatore ad interim dei bustocchi. Nella stagione successiva diviene il preparatore dei portieri del . Dal gennaio del 2013 \u00e8 l'allenatore in seconda e allenatore dei portieri del , nello staff di Antonio Toma.\nHa ideato e brevettato il deviatore di traiettoria, uno strumento atto all'ausilio della preparazione dei portieri."}
{"id": "1613901", "revid": "486946", "url": "https://it.wikipedia.org/wiki?curid=1613901", "title": "Formula 1 Anno 2004", "text": ""}
{"id": "1613903", "revid": "486946", "url": "https://it.wikipedia.org/wiki?curid=1613903", "title": "Formula 1 Anno 2005", "text": ""}
{"id": "1613906", "revid": "486946", "url": "https://it.wikipedia.org/wiki?curid=1613906", "title": "Formula 1 Anno 2001", "text": ""}
{"id": "1613907", "revid": "486946", "url": "https://it.wikipedia.org/wiki?curid=1613907", "title": "Formula 1 Anno 2000", "text": ""}
{"id": "1613909", "revid": "486946", "url": "https://it.wikipedia.org/wiki?curid=1613909", "title": "Formula 1 Anno 1999", "text": ""}
{"id": "1613910", "revid": "486946", "url": "https://it.wikipedia.org/wiki?curid=1613910", "title": "Formula 1 Anno 1998", "text": ""}
{"id": "1613911", "revid": "486946", "url": "https://it.wikipedia.org/wiki?curid=1613911", "title": "Formula 1 Anno 1997", "text": ""}
{"id": "1613912", "revid": "88882", "url": "https://it.wikipedia.org/wiki?curid=1613912", "title": "Battaglia di Tenochtitl\u00e1n", "text": ""}
{"id": "1613913", "revid": "486946", "url": "https://it.wikipedia.org/wiki?curid=1613913", "title": "Formula 1 Anno 1996", "text": ""}
{"id": "1613916", "revid": "110512388", "url": "https://it.wikipedia.org/wiki?curid=1613916", "title": "Tom Petersson", "text": "\u00c8 il bassista dei Cheap Trick. Dal 1980 al 1988 lasci\u00f2 la band e partecip\u00f2 ad altri progetti.\nPetersson \u00e8 noto per aver concepito il basso elettrico a 12 corde, che poi ha usato."}
{"id": "1613919", "revid": "486946", "url": "https://it.wikipedia.org/wiki?curid=1613919", "title": "Formula 1 Anno 1995", "text": ""}
{"id": "1613920", "revid": "486946", "url": "https://it.wikipedia.org/wiki?curid=1613920", "title": "Formula 1 stagione1995", "text": ""}
{"id": "1613921", "revid": "2130303", "url": "https://it.wikipedia.org/wiki?curid=1613921", "title": "Chiesa di Santa Maria di Loreto (Lugano)", "text": "La chiesa di Santa Maria di Loreto \u00e8 un edificio religioso che fonde elementi dell'architettura rinascimentale e di quella barocca e che si trova a Lugano, nel quartiere di Lugano-Loreto.\nStoria.\nA volere la costruzione dell'edificio, nel quale fu assorbita una cappella del XV secolo, fu la Vicinia di Lugano, che lo fece realizzare fra il 1520 e il 1524. Dal 1632 al 1634, grazie a un finanziamento della Confraternita di San Carlo Borromeo, furono realizzati il portico e il campanile. Proprio al primo piano del portico, a partire dalla fine dei lavori, prese a riunirsi la Confraternita.\nNel 1728, inoltre, la chiesa fu ulteriormente modificata e ampliata con la Santa Casa. Nel 1874 la chiesa fu chiusa e nel 1904 il comune di Lugano la cedette alla diocesi, che l'anno successivo l'affid\u00f2 ai francescani. Cos\u00ec, nel 1907, la chiesa sub\u00ec una importante ristrutturazione degli interni, fu consacrata e torn\u00f2 alle funzioni originarie.\nCon l'agosto 2007 \u00e8 ritornata nella disponibilit\u00e0 della Diocesi di Lugano. La chiesa \u00e8 un santuario mariano di un certo rilievo, gemellato con l'omonimo grande santuario italiano e con la Basilica dell'Annunciazione di Nazareth."}
{"id": "1613922", "revid": "486946", "url": "https://it.wikipedia.org/wiki?curid=1613922", "title": "Formula 1 Anno 1994", "text": ""}
{"id": "1613923", "revid": "486946", "url": "https://it.wikipedia.org/wiki?curid=1613923", "title": "Formula 1 Anno 1993", "text": ""}
{"id": "1613924", "revid": "486946", "url": "https://it.wikipedia.org/wiki?curid=1613924", "title": "Formula 1 Anno 1992", "text": ""}
{"id": "1613925", "revid": "85709", "url": "https://it.wikipedia.org/wiki?curid=1613925", "title": "Guglielmo I conte di Borgogna", "text": ""}
{"id": "1613926", "revid": "309289", "url": "https://it.wikipedia.org/wiki?curid=1613926", "title": "Kjulenke", "text": "Il Kjulenke (anche traslitterato come \"Kyulenke\") \u00e8 un fiume della Siberia nordorientale (Jacuzia-Sacha), affluente di sinistra della Lena.\nScorre nella parte settentrionale del bassopiano della Jacuzia centrale; i maggiori affluenti sono Orto-Kjulenke (87\u00a0km) e Sjukel'd\u017een (77\u00a0km). \u00c8 gelato, mediamente, dai primi di ottobre a fine maggio - primi di giugno."}
{"id": "1613927", "revid": "80339", "url": "https://it.wikipedia.org/wiki?curid=1613927", "title": "Kyulenke", "text": ""}
{"id": "1613929", "revid": "123818105", "url": "https://it.wikipedia.org/wiki?curid=1613929", "title": "Bun E. Carlos", "text": "Ha militato nei Cheap Trick fino al 2010."}
{"id": "1613932", "revid": "834", "url": "https://it.wikipedia.org/wiki?curid=1613932", "title": "Malo (singolo)", "text": ""}
{"id": "1613935", "revid": "1924342", "url": "https://it.wikipedia.org/wiki?curid=1613935", "title": "Jenny from the Block", "text": "Jenny from the Block \u00e8 un brano scritto da Jennifer Lopez, Jean Claude \"Poke\" Olivier, Samuel Barnes, Troy Oliver, Andre \"Mister Deyo\", Lawrence Parker, Simon Sterlin, e Jose Fernando Arbex Miro per il terzo album \"This Is Me... Then\" del 2002. Prodotto da Cory Rooney, Oliver, e Poke &amp; Tone, vede la partecipazione dei rapper Styles P e Jadakiss. Pubblicato come primo singolo dell'album nell'autunno del 2002, il singolo ha raggiunto la posizione #1 in Argentina e Canada, ed \u00e8 entrato nella \"top ten\" della maggior parte delle classifiche in cui \u00e8 apparso.\nIl tema del brano \u00e8 il contrasto della vita di Jennifer Lopez come \"diva\" con il suo passato vissuto nel Bronx. La cantante nel brano dichiara che, nonostante il successo ed i soldi lei \u00e8 ancora \"Jenny from the block\" (\"Jenny del quartiere\"), cosa che le \u00e8 costata qualche accusa di ipocrisia da parte della critica. Faith Hill nel 2005 e Fergie nel 2007 hanno tentato di affrontare lo stesso argomento, con meno clamore. \nComposizione.\nLa parte strumentale del brano contiene campionamenti presi da diversi pezzi: nell'introduzione \u00e8 presente un sample della canzone \"Heaven and Hell Is on Earth\" della 20th Century Steel Band del 1975, mentre il ritornello utilizza una interpolazione di \"Hijack\" di Enoch Light, cover del brano omonimo dei Barrab\u00e1s\ndel 1974. Nel bridge \u00e8 presente un ulteriore campionamento, tratto dal pezzo del 1987 \"South Bronx\" dei Boogie Down Productions. Diverse polemiche furono sollevate dai Beatnuts, che accusarono la Lopez di aver plagiato la base del loro singolo del 1999 \"Watch Out Now\", anch'esso basato sullo stesso sample di \"Hijack\", e nel 2004 hanno perfino registrato una canzone, \"Confused Rappers\", dove hanno insultato pesantemente la cantante.\nVideo musicale.\nDiretto da Francis Lawrence, il video vede la partecipazione dell'attore Ben Affleck, all'epoca fidanzato della cantante. Vengono mostrate scene di vita quotidiana della Lopez ed altre della cantante con Affleck, in atteggiamenti romantici. Alcune scene vengono inframmezzate con sequenze di Styles P e Jadakiss che seguono il loro rap. In una scena i due fidanzati vengono sorpresi da un gruppo di paparazzi. Inoltre quasi tutte le scene sono mostrate come se qualcuno stesse facendo delle foto. L'intenzione del video, infatti, era di mostrare quanto fosse stata pubblicizzata la storia d'amore di Jennifer Lopez e Ben Affleck.\n\"Jenny From The Block\" \u00e8 il quinto video della cantante ad essere stato presentato in anteprima mondiale su MTV Making The Video.\nPer il 2022, ventennale d'uscita del brano, \u00e8 in progetto un remake del video che dovrebbe vedere nuovamente la partecipazione di Ben Affleck oltre a quella della cantante .\nTracce.\nUK CD #1 \nUK CD #2 \nAustralia CD Single \nRemix.\nFavulous nel 27 set 2015 ha rilasciato un remix di Jenny from the Block sul canale Frequency Alternative, riscuotendo cos\u00ec tanto successo da avere pi\u00f9 di 1.000.000 di visualizzazioni."}
{"id": "1613937", "revid": "2039387", "url": "https://it.wikipedia.org/wiki?curid=1613937", "title": "Stefano Vivacqua", "text": "Biografia.\nLaureato in giurisprudenza, avvocato di Stato, dal 1988 al 1991 \u00e8 segretario provinciale del Partito Socialista Italiano ad Agrigento, salvo poi dimettersi per contrasti con le federazioni locali ed accantonare l'attivit\u00e0 politica.\nRitorna in politica nel 1994 in vista delle elezioni amministrative: candidato presidente della provincia di Agrigento da una coalizione di centrosinistra (comprendente PDS, PPI, PSI e La Rete), vinse a sorpresa le consultazioni al ballottaggio con il 51,2% dei voti.\nLa fragile maggioranza in consiglio provinciali gli impose per\u00f2 le dimissioni con un anno d'anticipo rispetto alla naturale scadenza del mandato.\nRipresentatosi in rappresentanza dell'Ulivo in occasione delle elezioni amministrative del 1998, ottenne il 44,8% dei voti venendo sconfitto da Vincenzo Fontana.\nSi \u00e8 definitivamente ritirato dalla vita politica attiva, se si esclude la sua partecipazione nel 2001 alla nascita di \"Primavera siciliana\", una lista civica di centrosinistra vicina a Rita Borsellino."}
{"id": "1613938", "revid": "767487", "url": "https://it.wikipedia.org/wiki?curid=1613938", "title": "Dolfino Landolfi", "text": "Vita.\n\"Dolfino Landolfi\" nacque a Poschiavo (Grigioni). Nel 1545 divenne podest\u00e0 di Traona e fond\u00f2 a Poschiavo la prima stamperia delle Tre Leghe (cos\u00ec era denominato l'attuale Cantone dei Grigioni), legalizzata di fatto soltanto nel 1549, con la concessione del cosiddetto privilegio. In questa tipografia furono stampati innumerevoli testi per la diffusione della Riforma Protestante nonch\u00e9 la prima edizione di un'importante opera giuridica, \"Li statuti di Valtellina riformati nella Citt\u00e0 di Coira nell'anno del Signore MDXLVIII\" conservato all'Archivio di Stato dei Grigioni di Coira.\nIl Landolfi conobbe diversi protagonisti della Riforma, tra cui il frate e predicatore Giulio Della Rovere, che pot\u00e9 propagandare i propri scritti evangelici e le proprie prediche attraverso la sua opera, durante il proprio esilio in Svizzera. Anche Pier Paolo Vergerio tra le sue 171 pubblicazioni annovera un catechismo pubblicato dal Landolfi nel 1549 intitolato \"Institutione Christiana\". Nel 1560 usciva probabilmente a Poschiavo, presso lo stesso tipografo, la prima Bibbia protestante scritta in romancio. Da fonti storiche risulta che lo stampatore si recava spesso in Italia per acquistare la carta da stampa. La tipografia sembra sia andata distrutta a causa di un incendio nel 1615, la famiglia ha lasciato una residenza nobiliare in Poschiavo, tuttora esistente.\nMor\u00ec molto probabilmente a Poschiavo nel 1571 a settantuno anni d'et\u00e0."}
{"id": "1613945", "revid": "104458", "url": "https://it.wikipedia.org/wiki?curid=1613945", "title": "Rudolf Nierlich", "text": "Fu in grado di ottenere otto successi in Coppa del Mondo tra il finire degli anni 1980 e i primi anni 1990 e di vincere la Coppa Europa nel 1986.\nBiografia.\nStagioni 1984-1987.\nSpecialista delle prove tecniche originario di Sankt Wolfgang im Salzkammergut, Nierlich ottenne il primo risultato di rilievo nel Circo bianco ai Mondiali juniores di Sugarloaf 1984 vincendo la medaglia d'oro nello slalom gigante. Conquist\u00f2 i suoi primi punti in Coppa del Mondo il 17 dicembre 1984 a Madonna di Campiglio, giungendo 15\u00ba nella combinata della 3-Tre, e nella stessa stagione in Coppa Europa vinse la classifica di slalom gigante e si classific\u00f2 2\u00ba in quella generale.\nNel 1985-1986 vinse la Coppa Europa assoluta e termin\u00f2 nuovamente al primo posto nella classifica di slalom gigante, mentre in quella di slalom speciale fu 2\u00ba. L'anno seguente prese parte ai Mondiali di Crans-Montana, sua prima presenza iridata, piazzandosi 7\u00ba nel supergigante, e sal\u00ec per la prima volta sul podio in Coppa del Mondo arrivando 3\u00ba, alle spalle dell'austro-lussemburghese Marc Girardelli e dello svizzero Jo\u00ebl Gaspoz, nello slalom gigante disputato il 22 marzo 1987 a Sarajevo.\nStagioni 1988-1989.\nColse la prima vittoria in Coppa del Mondo il 30 gennaio 1988 sulle nevi di Schladming, in slalom gigante; ai successivi XV Giochi olimpici invernali di , sua unica presenza olimpica, si classific\u00f2 5\u00ba nello slalom gigante e non termin\u00f2 lo slalom speciale.\nNel 1989 vinse lo slalom speciale della M\u00e4nnlichen/Jungfrau di Wengen, il 22 gennaio, e partecip\u00f2 ai Mondiali di Vail riuscendo ad aggiudicarsi la medaglia d'oro sia nello slalom gigante sia nello slalom speciale; a fine stagione in Coppa del Mondo risult\u00f2 3\u00ba nella classifica di slalom gigante.\nStagioni 1990-1991.\nNel 1990 vinse un'altra classica dello sci alpino, lo slalom speciale della Ganslern di Kitzb\u00fchel disputato il 21 gennaio, mentre nel 1991 prese parte ai Mondiali di Saalbach-Hinterglemm, sua ultima presenza iridata, dove vinse nuovamente la medaglia d'oro nello slalom gigante. Quell'anno in Coppa del Mondo risult\u00f2 2\u00ba nella classifica di slalom gigante, superato dall'italiano Alberto Tomba per 51 punti, e 3\u00ba sia in quella generale, sia in quella di slalom speciale.\nLa breve carriera di Nierlich fu troncata tragicamente all'et\u00e0 di 25 anni a causa di un incidente stradale, avvenuto il 18 maggio 1991 presso il suo paese d'origine; mor\u00ec poche ore dopo nell'ospedale di Bad Ischl, lo stesso dove era nato. La sua ultima vittoria in Coppa del Mondo rimase cos\u00ec quella ottenuta nello slalom speciale disputato ad Aspen il 10 marzo precedente, mentre il suo ultimo piazzamento in carriera fu il 2\u00ba posto colto nello slalom speciale di Coppa del Mondo del 23 marzo a Waterville Valley.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "1613946", "revid": "73843", "url": "https://it.wikipedia.org/wiki?curid=1613946", "title": "Sergio Liani", "text": "Biografia.\nLa sua miglior prestazione manuale \u00e8 stata di 13\"6, ottenuta nel giugno 1971 a Praga e quella elettronica \u00e8 stata di 13\"79 ottenuta ai campionati italiani assoluti nel luglio 1977 a Roma all'et\u00e0 di 34 anni.\nLiani \u00e8 stato campione italiano nei 110 metri ostacoli negli anni 1970, '71, '73 e '77 e campione indoor nei 60 metri ostacoli nel 1970, 1971 e 1979. Ha vestito per 52 volte la maglia azzurra nel periodo tra il 1965 ed il 1979.\nHa partecipato ai Giochi olimpici nel 1968 a Citt\u00e0 del Messico (tempo: 14\"0) e nel 1972 a Monaco di Baviera (tempo: 13\"90). In entrambe le occasioni \u00e8 riuscito ad arrivare alle semifinali. Terminata la carriera agonistica ha insegnato educazione fisica nei licei romani e svolto il ruolo di allenatore allenando tra gli altri i figli di Roberto Frinolli, Giuseppe Gentile e Eddy Ottoz."}
{"id": "1613951", "revid": "599013", "url": "https://it.wikipedia.org/wiki?curid=1613951", "title": "Mauricio Serna", "text": ""}
{"id": "1613955", "revid": "28402", "url": "https://it.wikipedia.org/wiki?curid=1613955", "title": "Triquetrum", "text": ""}
{"id": "1613956", "revid": "1573940", "url": "https://it.wikipedia.org/wiki?curid=1613956", "title": "Chiesa di Santa Croce (Crocefieschi)", "text": "La chiesa di Santa Croce \u00e8 un luogo di culto cattolico situato nel comune di Crocefieschi, in salita Fieschi, nella citt\u00e0 metropolitana di Genova. La chiesa \u00e8 sede della parrocchia omonima del vicariato del Genovesato della diocesi di Tortona.\nStoria.\nL'edificio fu eretto tra il 1578 e il 1579 per volere degli stessi abitanti, i quali ritennero la precedente chiesa di San Martino di Parissone a Vallegge troppo lontana da raggiungere dalla comunit\u00e0 di Croce. La chiesa fu consacrata nel 1585, ma gi\u00e0 nel 1596 l'edificio dovette subire un rapido intervento di restauro a causa delle numerose crepe e fenditure causate dalla frettolosa edificazione.\nLa facciata presenta tre portali, nella parte sinistra sono raffigurate gli stemmi nobili delle famiglie Fieschi, De Ferrari e Morando, rovinati nel 1797 dall'esercito francese; la parte destra \u00e8 stata restaurata nel 1942 e ricorda il rifacimento della facciata.\nDescrizione.\nL'interno della chiesa, decorato dal pittore Rodolfo Gambini tra il 1908 e il 1910, si presenta a tre navate con numerosi altari e cappelle laterali. L'altare maggiore \u00e8 in marmo bianco, ricostruito nel 1723 e impreziosito da due angeli ai lati forse della scuola dello scultore Francesco Maria Schiaffino. Ai lati dell'altare sono presenti due grandi affreschi del Gambini ritraenti le due visioni di santa Caterina da Genova.\nIn una nicchia \u00e8 conservata la statua in legno di Anton Maria Maragliano raffigurante l\"'Immacolata Concezione\", patrona della parrocchia dal 1726. Gli altri altari sono dedicati a sant'Antonio abate e al Santissimo Rosario; in quest'ultimo \u00e8 presente una statua lignea del Settecento della \"Madonna del Rosario\", forse anch'essa attribuita al Maragliano o alla sua scuola scultorea. Alla famiglia Fieschi \u00e8 dedicato il secondo altare a sinistra, detto anche del Crocifisso, dove nel 1730 furono poste due statue raffiguranti la \"santa Caterina Fieschi Adorno\" con \"Francesco d'Assisi\" insieme inginocchiati sotto il crocifisso di Ges\u00f9. Secondo alcune perizie artistiche il volto del frate francescano sembrerebbero ispirato al marito di Caterina, Giuliano Adorno, convertito dalla santa stessa. Lo sfondo del dipinto raffigurano le rocche del Reopasso e il borgo antico di Croce, e sono ancora visibili i segni dell'incendio appiccato dai Francesi nel dominio napoleonico del 1797.\nL'altare del Carmine \u00e8 dedicato alla famiglia De Ferrari ed \u00e8 stato scolpito nel marmo nero; qui \u00e8 presente una lapide del 15 aprile 1605 riportante i nomi di tutti i discendenti della famiglia e lo stemma nobiliare, i sette gigli d'oro. Altri altari sono intitolati alle Anime e ai caduti delle guerre; su quest'ultimo \u00e8 posta una statua del \"Sacro Cuore\" dello scultore di Chiavari Luigi Brizzolara."}
{"id": "1613958", "revid": "767487", "url": "https://it.wikipedia.org/wiki?curid=1613958", "title": "Blondes Have More Guns", "text": "Blondes Have More Guns \u00e8 un film del 1995, diretto da George Merriweather, prodotto dalla Troma. Si tratta di una parodia di \"Basic Instinct\" e di altri sexy-thriller in voga agli inizi degli anni novanta.\nTrama.\nUna misteriosa bionda uccide durante un rapporto sessuale il suo partner, con l'ausilio di una sega elettrica. Il poliziotto Harry Bates, alquanto imbranato, e il collega Dick Smoker indagano sul caso.\nLa prima sospettata \u00e8 Montana Beaver-Shotz. Il detective Bates si innamora di lei e scopre che ella ha una sorella che si comporta in modo ambiguo, Dakota Bever.\nIn realt\u00e0 il caso \u00e8 molto ingarbugliato e il detective Bates dovr\u00e0 affrontare varie avventure prima di venirne a capo."}
{"id": "1613963", "revid": "965226", "url": "https://it.wikipedia.org/wiki?curid=1613963", "title": "Matteo Colaninno", "text": "Biografia.\nFiglio primogenito di Roberto Colaninno, si laurea a pieni voti in Economia e Commercio presso l'Universit\u00e0 degli Studi di Verona ed inizia a lavorare a poco pi\u00f9 di vent'anni nell'azienda fondata dal padre qualche anno prima, la Sogefi.\n\u00c8 stato consigliere di amministrazione e Presidente del Comitato di controllo interno de \"Il Sole 24 ore\". \u00c8 stato consigliere di amministrazione di RCN Finanziaria s.p.a. e Cattolica Immobiliare s.p.a.. Ha ricoperto la carica di Vicepresidente della Banca Popolare di Mantova.\n\u00c8 stato Presidente nazionale dei Giovani Imprenditori e Vicepresidente di Confindustria, nonch\u00e9 Vicepresidente di \"Yes for Europe\", la confederazione europea dei giovani imprenditori.\nAttivit\u00e0 politica.\nIl 14 febbraio 2008 il segretario del Partito Democratico, Walter Veltroni, ha annunciato la sua candidatura come capolista in Lombardia alle elezioni politiche italiane dell'aprile 2008. Nel 2007 \u00e8 nominato responsabile nazionale Sviluppo Economico nella segreteria nazionale del segretario Walter Veltroni. Presidente del Forum Sviluppo del PD scelto dal segretario nazionale Dario Franceschini. \u00c8 stato eletto deputato il 14 aprile 2008 ed \u00e8 nominato Ministro dello Sviluppo Economico nel Governo ombra del Partito Democratico, ruolo che ricopre dal 9 maggio 2008 al 21 febbraio 2009. Entra a far parte della Direzione nazionale del partito.\nPresidente del Forum Impresa del Partito Democratico dal 2009 dal neo segretario Pier Luigi Bersani.\nAlle Elezioni politiche italiane del 2013 \u00e8 candidato ed eletto alla Camera dei deputati nella posizione numero quattro della lista PD nella circoscrizione Lombardia III.\nIl 5 giugno 2013 viene scelto come responsabile nazionale per l'Economia del Partito Democratico nella nuova segreteria nazionale dal segretario \"reggente\" Guglielmo Epifani. Vicino politicamente all'ex leader democratico Bersani per avvicinarsi in seguito a Matteo Renzi.\nNel 2018 viene rieletto deputato. Nel settembre 2019 lascia il PD e aderisce al nuovo partito fondato da Renzi, Italia Viva.\nVita privata.\nSi sposa nel 2004 con una compagna di liceo, Giovanna Ballabeni, capo ufficio stampa della provincia di Mantova. La coppia ha due figli."}
{"id": "1613966", "revid": "599013", "url": "https://it.wikipedia.org/wiki?curid=1613966", "title": "Jorge Berm\u00fadez", "text": ""}
{"id": "1613968", "revid": "119490182", "url": "https://it.wikipedia.org/wiki?curid=1613968", "title": "Carlo Carlei", "text": "Biografia.\nNato a Nicastro, oggi parte del comune di Lamezia Terme, coltiva fin da bambino la sua passione per il cinema, i fumetti e la letteratura americana, soprattutto di fantascienza. Si avvicina alla scrittura negli anni ottanta e dal 1981 frequenta la scuola di cinema Gaumont di Roma, creata da Renzo Rossellini, dirigendo come saggio finale un episodio del film collettivo \"Juke-Box\" (1985). Altri episodi sono diretti da Daniele Luchetti, Valerio Jalongo e Antonello Grimaldi.\nNel 1991 dirige il mediometraggio di fantascienza \"Capitan Cosmo\", rilevante perch\u00e9 fu il primo film italiano girato in alta definizione (HDTV), con fondi della RAI, e ricordato perch\u00e9 fu l'ultima apparizione cinematografica dell'attore Walter Chiari. Ad UmbriaFiction 1991 il film ottiene i massimi riconoscimenti e al Festival del cinema elettronico di Montreux il premio al miglior film e i migliori effetti speciali.\nNel 1993 arriva al successo internazionale col suo primo film, \"La corsa dell'innocente\". Snobbato in Italia, il film riceve buone critiche e diventa un cult negli Stati Uniti d'America, dove viene acquistato e distribuito dalla Metro-Goldwyn-Mayer negli USA e dalla Walt Disney nel resto del mondo: ottiene la \"nomination\" ai Golden Globe 1994 al miglior film straniero dalla Associazione stampa estera di Hollywood, a cui si aggiunge quella in patria ai David di Donatello come miglior regista esordiente. Il film ottiene anche altri importanti riconoscimenti in vari festival internazionali (Toronto, New York, Montr\u00e9al, Telluride, Denver, Millvalley, Tokyo) aggiudicandosi, tra gli altri premi, due Golden Arrow all'International Hamptons Film Festival: al miglior film e al miglior regista.\nIl successo de \"La corsa dell'innocente\" gli permette di girare il film \"Fluke\", tratto dal romanzo omonimo di James Herbert, interpretato da Matthew Modine e prodotto dalla MGM. Il film non ha grande successo commerciale nella sua prima uscita in sala, anche a causa dello scarsissimo budget di marketing e pubblicit\u00e0 messo a disposizione da una MGM ormai arrivata sull'orlo della bancarotta.\nTra il 1996 e il 1998 Carlei sviluppa vari progetti per gli \"studios\" hollywoodiani, tra i quali \"I Am Legend\" (Warner Bros.), \"Daredevil\" (Fox), \"Pincushion\" (Columbia), \"Manhattan Ghost Story\" (Carolco), \"Flashover\" (De Laurentiis) e \"A Tale of Two Classmates\" (New Regency), che non saranno realizzati.\nNel 1997 dirige il documentario \"In the Heat\", che contiene una conversazione sul cinema con Michael Mann, uno dei suoi registi preferiti. Il progetto fa parte della serie \"Directors on Directors\".\nRientra in Italia nel 2000 per dirigere \"Padre Pio\", il film in due puntate per Mediatrade interpretato da Sergio Castellitto e prodotto dalla Videotrade Audiovisivi di Angelo Rizzoli. Il film ottiene grandi ascolti su Canale 5 e conquista il Los Angeles Italian Film Award.\nUn altro successo \u00e8 il ritratto di Enzo Ferrari interpretato nuovamente da Sergio Castellitto, \"Ferrari\". Il film in due puntate, prodotto da Angelo Rizzoli per Canale 5, \u00e8 andato in onda nel febbraio 2003.\nNel 2008 Carlei scrive e dirige la fiction \"Fuga per la libert\u00e0 - L'aviatore\", ambientata a Genova nel 1943 durante l'occupazione nazista e sempre con Castellitto protagonista. \nNel 2011 Carlei dirige Pierfrancesco Favino in una nuova versione per la televisione de \"Il generale Della Rovere\", remake del celebre classico di Roberto Rossellini.\nNel 2013 realizza \"Romeo and Juliet\", sceneggiato da Julian Fellowes e interpretato da Hailee Steinfel e Douglas Booth nei panni dei due innamorati."}
{"id": "1613974", "revid": "729019", "url": "https://it.wikipedia.org/wiki?curid=1613974", "title": "Stenosi della tricuspide", "text": "La stenosi della tricuspide \u00e8 un restringimento che interessa la valvola cardiaca detta tricuspidale. \u00c8 una valvulopatia poco frequente.\nSintomi e segni.\nI sintomi presentano dispnea e ortopnea. All'esame obiettivo si nota turgore delle giugulari, epatomegalia, ascite ed edemi declivi. All'auscultazione si reperta un rullio diastolico all'angolo sternale inferiore sinistro.\nEziologia.\nNella quasi totalit\u00e0 dei casi la causa \u00e8 da imputare ad un'origine reumatica (nel caso colpisce tipicamente donne), mentre raramente si osservano anomalie congenite o complicanze associate a tumori in sviluppo. La malattia reumatica spesso si associa ad altre disfunzioni valvolari, in particolare valvulopatia mitrialica grave.\nFisiopatologia.\nLa restrizione dell'ostio della tricuspide causa una aumneto del gradiente di pressione tra atri e ventricolo. Date le basse pressioni a monte della valvola mitralica un gradiente diastolico anche di 5 mmHg pu\u00f2 causare una congestione venosa rilevante, che si manifesta con turgore delle giugulari, epatomegalia, edemi declivi e ascite.\nEsami.\nOltre all'auscultazione cardiaca dove si evince un soffio cardiaco:\nPrognosi.\nLa stenosi della tricuspide non \u00e8 particolarmente grave , e risulta tollerata per molto tempo. Ovviamente peggiora in compresenza di valvulopatia della mitrale.\nTerapia.\nIl trattamento \u00e8 strettamente chirurgico, spesso si deve ricorrere alla sostituzione valvolare."}
{"id": "1613975", "revid": "36426", "url": "https://it.wikipedia.org/wiki?curid=1613975", "title": "Obelisco pinciano", "text": ""}
{"id": "1613981", "revid": "14224683", "url": "https://it.wikipedia.org/wiki?curid=1613981", "title": "Ghanesi", "text": ""}
{"id": "1613983", "revid": "287204", "url": "https://it.wikipedia.org/wiki?curid=1613983", "title": "Jorge Bermudez", "text": ""}
{"id": "1613996", "revid": "240800", "url": "https://it.wikipedia.org/wiki?curid=1613996", "title": "Isabella II", "text": ""}
{"id": "1613999", "revid": "6923", "url": "https://it.wikipedia.org/wiki?curid=1613999", "title": "Gran premio d'Australia 2005", "text": ""}
{"id": "1614003", "revid": "1924342", "url": "https://it.wikipedia.org/wiki?curid=1614003", "title": "All I Have (Jennifer Lopez)", "text": "All I Have \u00e8 un brano scritto da Jennifer Lopez, Makeba Riddick, Curtis Richardson, DJ Ron G., Lisa Peters, e William Jeffrey per il terzo album della Lopez \"This Is Me... Then\" del 2002. Prodotto da Cory Rooney, Ron G., e Dave McPherson vede la partecipazione del rapper LL Cool J. Pubblicato come secondo singolo dell'album nei primi mesi del 2003, il singolo ha raggiunto la posizione numero 1 in Nuova Zelanda e Stati Uniti, ed \u00e8 entrato nella top ten della maggior parte delle classifiche in cui \u00e8 apparso. Il brano \u00e8 una ballad midtempo R&amp;B e hip hop\nLa canzone \u00e8 costruita intorno ad un campionamento del brano del 1981 di Debra Laws \"Very Special\", la quale ha in seguito intentato un processo contro la Sony Music Entertainment nel 2003 per essersi \"appropriata della sua voce\" nel brano. Il titolo doveva essere inizialmente \"I'm Good\", ma venne scelto \"All I Have\", per evitare confusione con il successo della Lopez del 2001 \"I'm Real\".\nVideo musicale.\nDiretto da Dave Meyers, il videoclip di \"All I Have\" venne girato nel novembre 2002 per poi essere pubblicato nel gennaio 2003. Il video ha come protagonisti la Lopez e LL Cool J nei ruoli di due ex fidanzati che ricordano i bei momenti cos\u00ec come quelli tristi, passati insieme, mentre in prossimit\u00e0 delle feste sono entrambi soli.\nCausa.\nIn seguito al fiorire del successo del brano, nel marzo 2003 la cantante Debra Laws ha denunciato la Sony Music Entertainment/Epic Records presso la corte d'appello del distretto degli Stati Uniti per il Distretto Centrale della California, accusandola del fatto che l'appropriazione dei campioni di \"Very Special\" senza la sua autorizzazione (sebbene gli stessi autori di \"Very Special\" e Elektra Records, successore della Elektra/Asylum Records che aveva pubblicato il brano originale di \"Very Special\", avessero autorizzato il campionamento del brano) violasse il suo statutario e il diritto di pubblicit\u00e0 tutelato dal codice penale della California."}
{"id": "1614010", "revid": "30297", "url": "https://it.wikipedia.org/wiki?curid=1614010", "title": "Societ\u00e0 sportiva", "text": ""}
{"id": "1614016", "revid": "64860", "url": "https://it.wikipedia.org/wiki?curid=1614016", "title": "Crustgrind", "text": ""}
{"id": "1614017", "revid": "186996", "url": "https://it.wikipedia.org/wiki?curid=1614017", "title": "Nigeria Airlines", "text": ""}
{"id": "1614021", "revid": "115995553", "url": "https://it.wikipedia.org/wiki?curid=1614021", "title": "Strato corneo", "text": "Lo strato corneo \u00e8 lo strato pi\u00f9 esterno della cute, continuamente sottoposto a solleciti meccanici esterni.\nComposizione.\n\u00c8 formato da 20 a 30 lamine cellulari, ognuna di esse composta da cellule morte che assomigliano a scaglie sovrapposte. Lo strato corneo costituisce circa i tre quarti dell'epidermide. Ricca di cheratina, pi\u00f9 la cellula \u00e8 sottoposta a stress meccanico, pi\u00f9 lo sar\u00e0 lo strato corneo, per questa sua caratteristica ritroviamo lo strato pi\u00f9 spesso nelle mani e nei piedi. Quando i cheratociti emergono dallo strato germinativo, diventano parte dello stato spinoso, poi granuloso. Qui accumulano sempre pi\u00f9 cheratina, si appiattiscono e muoiono, formando lo strato lucido (chiamato cos\u00ec perch\u00e9 rifrangente), infine costituendo lo strato corneo. La membrana plasmatica \u00e8 molto spessa anche grazie alla presenza di idrossiceramide, una componente lipidica che lega covalentemente ad essa.\nInfine i cheratociti vengono via via eliminati, perch\u00e9 troppo gravidi di cheratina."}
{"id": "1614022", "revid": "79968", "url": "https://it.wikipedia.org/wiki?curid=1614022", "title": "Cristalloterapia", "text": "La cristalloterapia \u00e8 una pratica di medicina alternativa, che si prefiggerebbe di eliminare disfunzioni o malesseri mediante la collocazione di minerali su determinati punti del corpo.\nSecondo i sostenitori di questa pratica, ogni cristallo avrebbe una sorta di \"campo energetico\" proprio ed avrebbe la capacit\u00e0 di entrare in contatto con ogni forma vivente del regno animale. Il cristallo opererebbe nel corpo umano sui piani definiti come \"fisico-emotivo-mentale\" e spirituale, riportando \"l'equilibrio\" e \"l'armonia\". \nNon esiste alcuna prova scientifica di tali affermazioni; la stessa espressione \"campo energetico\", come intesa dalla cristalloterapia, \u00e8 priva di qualsiasi significato o riscontro; soprattutto, non esiste alcuna prova di efficacia o utilit\u00e0 clinica del metodo.\nDal mondo classico al Medioevo, le presunte propriet\u00e0 ed i presunti effetti dei minerali furono oggetto di speculazione filosofica e alchemica. Alle pietre era attribuito un preciso influsso terapeutico, specifico per ciascuna patologia, come affermato ad esempio nella \"Naturalis historia\" di Plinio o dal trattato \"Sulle rocce\" di Teofrasto.\nLa scelta del cristallo.\nSecondo chi propone queste pratiche, ogni cristallo avrebbe presunti \"effetti\". Il cristallo, acquistato o trovato in natura, potrebbe essere scelto anche basandosi sull'intuito e sulle sensazioni ed emozioni ricevute dal contatto col minerale.\nApplicazione.\nI cristalli verrebbero usati soprattutto per presunti scopi \"terapeutici\" e \"spirituali\" e per \"ricaricare\" la presunta aura dell'organismo, un \"campo energetico\" che, secondo le credenze New Age, circonderebbe gli esseri viventi. \nPer il presunto utilizzo \"terapeutico\" vengono adottati metodi differenti:\nI sostenitori della cristalloterapia credono anche nell'esistenza di altre ipotetiche applicazioni delle pietre, come la cura a distanza e la cura dell'aura.\nPresunte propriet\u00e0 dei vari cristalli.\nVari cristalli produrrebbero presunti effetti diversi; ad esempio:\nCritiche e controindicazioni.\nLa cristalloterapia non ha alcun fondamento scientifico e, come altre forme di medicina alternativa, il principale pericolo di questi trattamenti proviene dalla possibilit\u00e0 che chi soffre di determinate patologie trascuri terapie di comprovata efficacia, per affidarsi a pratiche pseudoscientifiche alternative, come questa.\nLa cristalloterapia non ha mai superato prove volte a dimostrarne l'efficacia. James Randi sottopose un'esperta di cristalli ad un esperimento in diretta televisiva, basato sul metodo del doppio cieco, dimostrando l'assoluta assenza di qualsiasi effetto su un essere umano, che potesse essere attribuito ai cristalli.\nIn definitiva, eventuali ed ipotetici effetti benefici dei cristalli vanno ricondotti esclusivamente all'effetto placebo."}
{"id": "1614023", "revid": "124860029", "url": "https://it.wikipedia.org/wiki?curid=1614023", "title": "Bartolomeo Gilardoni", "text": "Biografia.\nFu orologiaio di precisione ed \u00e8 ricordato per aver inventato il fucile a ripetizione ad aria compressa.\nNel 1779 (poco prima della sua morte) present\u00f2 all'Imperatore d'Austria un prototipo di fucile a ripetizione (S\u0107i\u00f2po a vento Gilardoni), capace di sparare 20 proiettili in pochi secondi. L'esercito imperiale austroungarico ne ordin\u00f2 duemila esemplari.\nQuesto \"s\u0107i\u00f2po a vento\" pesava pi\u00f9 di 4\u00a0kg, sparava fino a 20 proiettili senza necessit\u00e0 di ricarica alla velocit\u00e0 di circa 300 metri al secondo, ancora efficaci a 100 metri di distanza.\nEra abbastanza apprezzato anche perch\u00e9 produceva relativamente poco rumore, nessun fumo o fiammata ed aveva poco rinculo.\nL'arma era dotata di serbatoi d'aria compressa intercambiabili.\nLa sua efficacia (soprattutto per quanto riguardava la rapida ripetizione del colpo) \u00e8 dimostrata dall'ordine napoleonico di fucilare chiunque venisse trovato in possesso di tale arma."}
{"id": "1614025", "revid": "1543377", "url": "https://it.wikipedia.org/wiki?curid=1614025", "title": "Rigsdaler danese", "text": "Rigsdaler fu il nome di diverse monete usate in Danimarca fino al 1873. Monete con nomi simili sono Reichsthaler, riksdaler e rijksdaalder che furono in uso rispettivamente in Germania ed Austria-Ungheria, Svezia e nei Paesi Bassi.\nStoria.\nIl sistema monetario danese fissato nel 1625 era cos\u00ec costituito:\nDal 1713 coesistevano due sistemi separati, \"courant\" e \"species\": courant era una moneta di minor valore che usava anche emissioni di banconote. Il \"rigsdaler species\" conteneva 4/37 di marco di Colonia di argento fino, cio\u00e8 9\u00bc rigsdaler species valevano come un marco di Colonia.\nDal 1771 le zecche furono quelle di Copenaghen, di Kongsberg (in Norvegia) e Altona (ora un quartiere di Amburgo). Nel 1814 la Norvegia pass\u00f2 alla Svezia e quindi la zecca di Kongsberg non fu pi\u00f9 usata e dal 1861 anche la zecca di Altona non fu pi\u00f9 usata per le monete danesi, quindi l'unica zecca rimase quella di Copenaghen. \nNel 1813, in seguito ad una crisi finanziaria, fu introdotto un nuovo sistema monetario, basato sul \"rigsbankdaler\". Questo era diviso in 96 \"rigsbank skilling\" e aveva lo stesso valore di mezzo \"rigsdaler species\" o 6 \"rigsdaler courant\".\nUn ulteriore cambiamento ci fu nel 1854. Il nome di \"rigsdaler species\" scomparve e il \"rigsbankdaler\" e il \"rigsbank skilling\" divennero rispettivamente \"rigsdaler\" e \"skilling rigsm\u00f8nt\". C'erano 96 skilling rigsm\u00f8nt in un rigsdaler.\nNel 1873, Danimarca e Svezia formarono l'Unione monetaria scandinava ed il rigsdaler fu sostituito dalla corona danese. Le corone (krone/krona) di pari valore della nuova unione monetaria sostituirono le tre valute con un cambio di 1 krone/krona = \u00bd rigsdaler danese = \u00bc speciedaler norvegese = 1 riksdaler svedese. Attualmente un \"tokrone\" (monete cio\u00e8 da 2 corone) \u00e8 ancora occasionalmente chiamata daler.\nMonete.\nNel tardo XVIII secolo furono emesse monete nei valori da \u00bd, 1, 2, 4, 8, 24 e 32 skilling, 1/15, 1/4, 1/3, 1/2 e 1 \"rigsdaler specie\".\nTra il 1813 ed il 1815 furono emesse monete di rame che recavano la legenda \"rigsbanktegn\" (gettoni rigsbank) nei valori di 2, 3, 4, 6, 12 e 16 skilling. dal 1818 furono emesse monete da 1, 2 e 32 rigsbank skilling e da 1 rigsdaler species dal 1820. Dal 1826 furono emesse monete d'oro in \"Frederiks d'Or\" o \"Christians d'Or\" (secondo il nome del re del momento). Il \"d'or\" valeva nominalmente 10 rigsdaler, anche se la valuta seguiva un a silver standard. Nel 1838 furono introdotte monete da \u00bd rigsbank skilling.\nTra il 1840 ed il 1843 fu introdotta una nuova monetazione costituita da 1/5, 1/2, 1, 2, 3, 4, 8, 16 e 32 rigsbank skilling, 1 rigsbankdaler e 1 rigsdaler species. Valori tra 4 \"rigsbank skilling\" e 1 rigsbankdaler recavano anche il valore nella valuta dello Schleswig-Holstein, lo Schilling Courant, 60 dei quali costituivano lo Speciethaler, di pari valore dello \"rigsdaler species\". Questi valori furono 1\u00bc, 2\u00bd, 5, 10 e 30 \"Schilling Courant\".\nIl cambiamento del nome dell'unit\u00e0 monetaria nel 1854 port\u00f2 all'emissione delle monete da \u00bd, 1, 4 e 16 skilling rigsm\u00f8nt e da 1 e 2 rigsdaler. Le monete \"d'or\" continuarono ad essere emesse.\nBanconote.\nNel 1713 il governo introdusse banconote da 1, 2 e 3 \"mark\" e da 1, 5, 10, 25, 50 e 100 \"rigsdaler\". La \"Copenhagen Assignation, Exchange and Loans Bank\" emise banconote tra il 1737 ed il 1804 per 10, 20, 30, 40, 50 e 100 \"rigsdaler courant\". Tra il 1791 ed il 1797 la \"Danish-Norwegian Specie Bank\" emise banconote da 4, 8, 20, 40 e 80 \"rigsdaler specie\". Il tesoro emise banconote da 2 e 20 \"rigsdaler courant\" nel 1808 seguite da quelle da 8, 12 e 24 \"skilling\" nel 1809-1810.\nNel 1813 la Rigsbank introdusse banconote nei tagli da 1, 5, 10, 50 e 100 \"rigsbankdaler\". Queste furono seguite nel 1819 da banconote della National Bank negli stessi tagli. Dopo il cambiamento del nome della valuta la National Bank emise banconote da 5, 10, 20, 50 e 100 \"rigsbankdaler\"."}
{"id": "1614033", "revid": "1699816", "url": "https://it.wikipedia.org/wiki?curid=1614033", "title": "I'm Glad", "text": "I'm Glad \u00e8 il terzo singolo estratto dal terzo album della Lopez \"This Is Me... Then\" del 2002.\nIl video.\nIl video di \"I'm Glad\", diretto da David LaChapelle, \u00e8 ispirato al film del 1983 \"Flashdance\", che vedeva protagonista Jennifer Beals, il cui personaggio, Alexandra Owens, \u00e8 interpretato da Jennifer Lopez. Jennifer \u00e8 vestita esattamente come la Beals nel film, ed ha affermato che \"i'm Glad\" \u00e8 stato uno dei video pi\u00f9 complicati da realizzare. Il risultato comunque \u00e8 stato nominato per quattro MTV Video Music Awards nel 2003: \"miglior video di un'artista femminile\", \"miglior video dance\", \"miglior coreografia\", e \"miglior regia\".\nHa per\u00f2 generato dei problemi di diritti d'autore fra la Sony Music (etichetta della Lopez) e la Paramount Pictures (detentrice dei diritti del film). Il video rappresenta infatti la cantante che riproduce con filologica precisione alcune scene del film: stessi costumi, stesse coreografie, stesse inquadrature. Nonostante nelle intenzioni si trattasse, come dichiarato dalla Lopez, di un tributo al film, la Sony perse la causa e dovette pagare una penale alla Paramount per l'uso di quelle coreografie ed immagini all'interno del videoclip."}
{"id": "1614034", "revid": "1573940", "url": "https://it.wikipedia.org/wiki?curid=1614034", "title": "Pteroeides", "text": "Pteroeides \u00e8 un genere di ottocoralli della famigliaPennatulidae.\nTassonomia.\nComprende le seguenti specie:"}
{"id": "1614036", "revid": "1573940", "url": "https://it.wikipedia.org/wiki?curid=1614036", "title": "Pteroeides griseum", "text": "La pennatula bianca (Pteroeides griseum ()) \u00e8 un ottocorallo della famiglia Pennatulidae.\nDescrizione.\nA forma di piuma come tutte le pennatule, il peduncolo basale \u00e8 di colore arancio mentre i polipi sono bianchi. Lunga fino a 30 centimetri. \nBiologia.\nSebbene sia rara tra gli octocoralli, in questa specie sono stati segnalati fenomeni di bioluminescenza.\nDistribuzione e habitat.\nAbbastanza rara, reperibile nel Mar Mediterraneo su fondali mobili da 30 a 250 metri di profondit\u00e0."}
{"id": "1614049", "revid": "767487", "url": "https://it.wikipedia.org/wiki?curid=1614049", "title": "Johann Nepomuk Geiger", "text": "Biografia.\nGeiger volle inizialmente seguire il mestiere familiare e divenne uno scultore, ma il disegno e la pittura erano i suoi elementi fondamentali. Egli illustr\u00f2 \"Vaterl\u00e4ndischen Immortellen\" (Gli immortali della terra nativa) di Anton Ziegler, del 1841. Prima del 1848 realizz\u00f2 numerose illustrazioni della storia antica e poesie ma anche numerosi dipinti ad olio per la Famiglia Reale Austriaca.\nRitornato da un viaggio in oriente con Massimiliano I del Messico nel 1850, entr\u00f2 in un periodo particolarmente creativo. Nel 1853 divenne Professore dell'Accademy of Arts di Vienna. Per la Famiglia Reale egli realizz\u00f2 numerose opere tra le quali illustrazioni di Goethe, Friedrich Schiller e William Shakespeare. Illustr\u00f2 anche la vita e la societ\u00e0 orientale.\nMor\u00ec a Vienna il 29 ottobre del 1880. Le sue opere e i disegni erotici furono particolarmente ricordati e apprezzati dai pittori della corte reale."}
{"id": "1614051", "revid": "1573940", "url": "https://it.wikipedia.org/wiki?curid=1614051", "title": "Oborin", "text": ", \u00e8 un cognome russo di molti personaggi famosi\ned inoltre indica"}
{"id": "1614052", "revid": "3115", "url": "https://it.wikipedia.org/wiki?curid=1614052", "title": "Chiesa di Greensted", "text": "La chiesa di Greensted si trova nel piccolo villaggio di Greensted, vicino a Chipping Ongar nell'Essex, una contea del Regno Unito; \u00e8 la pi\u00f9 antica chiesa in legno al mondo e probabilmente il pi\u00f9 antico edificio in legno strutturale in Europa ancora in piedi, sebbene soltanto in parte, essendo rimasta solo una parte della struttura in legno originaria. Le mura in palizzate di quercia vengono spesso classificate come resti di una palisadekirke o un tipo primitivo di stavkirke, datata sia nel IX secolo che nell'XI secolo.\nLa chiesa si trova a quasi 2\u00a0km a ovest del centro cittadino di Chipping Ongar. Il suo nome completo \u00e8 \"The Church of St. Andrew Greensted juxta-Ongar\" (\"La Chiesa di Sant'Andrea di Greensted accanto ad Ongar\"), ma viene comunemente conosciuta semplicemente come Chiesa di Greensted dagli abitanti del luogo e dai turisti. La chiesa \u00e8 ancora funzionante e vi viene celebrata settimanalmente una funzione religiosa (anglicana). Mantiene un piccolo, ma costante, flusso turistico.\nStoria.\nLa chiesa di Greensted \u00e8 in piedi da quasi 1200 anni, tuttavia prove archeologiche suggeriscono che nel sito, prima della struttura permanente, ci potrebbe essere stata un'altra chiesa o luogo sacro, possibilmente a partire dal IV secolo.\nSi crede che la costruzione della prima chiesa permanente su questo luogo sia cominciata poco dopo che san Cedda cominci\u00f2 la sua opera di conversione del popolo anglosassone, attorno al 654. Sono stati scoperti i resti archeologici di due semplici costruzioni in legno sotto al pavimento, e si crede che questi siano stati costruiti alla fine del VI secolo o all'inizio del VII secolo.\nLa dedica della chiesa a Sant'Andrea suggerisce una fondazione celtica del santuario originario. Si dice che il corpo di re Edmondo dell'Anglia orientale (che mor\u00ec nell'870 presso Hoxne) abbia riposato qua nel 1013, durante il viaggio verso la sepoltura definitiva nel sepolcro a luii dedicato (\"Bury St Edmunds\").\nCostruzione.\nUn dettaglio interessante \u00e8 il cosiddetto \"Strabismo del Lebbroso\" sul lato nord. In passato si supponeva che questa piccola apertura nel muro in quercia servisse ai lebbrosi, che non potevano accedere alla chiesa con il resto della popolazione, per ricevere una benedizione dal prete. Oggi si crede che sia invece un'acquasantiera.\nLa chiesa, come molte altre, ha avuto ulteriori aggiunte e lavori nel corso dei secoli.\nRinnovi Normanni.\nLa navata \u00e8 quasi del tutto quella originaria, e ricerche dendrocronologiche negli anni sessanta l'hanno datata all'845. Nel 1995 tuttavia questa data \u00e8 stata corretta nel 1053 + 10\u201355 anni (in un periodo tra il 1063 e il 1108). \u00c8 fatta di grossi tronchi di quercia tagliati a met\u00e0, una forma di costruzione anglosassone tradizionale, tuttavia la nuova datazione la assegnerebbe all'inizio dell'era normanna, suggerendo che \u00e8 stata costruita, o ricostruita, dagli artigiani locali per il nuovo Signore del Maniero (\"Lord of the Manor\") dopo la conquista normanna. I plinti in selce delle mura e il presbiterio all'interno del santuario sono tutto quello che rimane delle lavorazioni riconoscibili normanne.\n1500.\nIl regno di Enrico VII vide molti cambiamenti in Inghilterra che si riflessero sui cambiamenti fatti alla Chiesa in quel periodo. Il coro originale era piccolo e costruito in legno, ma quello attuale in mattoni \u00e8 databile a questo periodo.\n1600\u20131800.\nLa distintiva torre in legno bianco fu aggiunta nel periodo degli Stuart (XVII secolo) ed \u00e8 ci\u00f2 che attira l'occhio inizialmente. Una delle sue campane reca un'iscrizione che dice \"William Land made me 1618\" (\"William Land mi ha costruito nel 1618\"), e molti credono che la torre sia comunque stata costruita prima. Questo non sarebbe cos\u00ec sorprendente, dato che vi sono numerose torri in legno medioevali nel distretto.\nIntorno a questo periodo sono state aggiunte per la prima volta le tre finestre ad abbaino alla navata e fu aggiunto il portico a sud. Un frammento di vetro del XV secolo \u00e8 visibile al centro della finestra a quadrifoglio nel lato a ovest, ma vi fu inserito durante il restauro vittoriano. La commemorazione pi\u00f9 recente \u00e8 dedicata a Jone Wood, 1585.\nRestauro Vittoriano.\nLavori di ristrutturazione vittoriani nel XIX secolo aggiunsero alcune dettagliate lavorazioni in muratura all'edificio assieme a, molto probabilmente, alcune delle decorazioni pi\u00f9 ornate all'esterno.\nIl lavoro sostitu\u00ec specificamente tre finestre ad abbaino con sei di esse e venne anche ricostruito il portico, con altre alterazioni minori e coperture in pietra.\nEventi di rilievo.\nNel 1013 un antico documento di cronaca registra che il corpo di Sant'Edmondo fu depositato, per una notte, nella chiesa di Greensted. Vi sono molti tributi a questo santo al suo interno.\nInoltre, vicino al portico, un grosso e piatto coperchio in pietra segna il luogo di riposo di un crociato sconosciuto che si dice sia arrivato, gravemente ferito, alla chiesa e l\u00e0 sia morto. Il fatto che sia fatto in pietra, materiale non locale, e messo contro il muro sud, suggerisce che egli era considerato un eroe.\nI martiri di Tolpuddle ottennero fattorie in locazione nella zona dopo che non furono pi\u00f9 in grado di ritornare alle loro case a Dorset e la registrazione del matrimonio di uno di loro, James Brine, si pu\u00f2 vedere nell'attuale registro."}
{"id": "1614055", "revid": "767487", "url": "https://it.wikipedia.org/wiki?curid=1614055", "title": "Ramiro Musotto", "text": "Carriera.\nNasce musicalmente come percussionista e si trasferisce in Brasile a 18 anni per perfezionare la sua padronanza del \"berimbau\". Nel 1996 si trasferisce a Rio de Janeiro.\nDa sempre vicino alla musica tradizionale ma anche alla musica elettronica, cresce come produttore e musicista collaborando, principalmente come percussionista, con artisti di fama come Caetano Veloso, Lenine, Skank e Nan\u00e1 Vasconcelos.\nDebutta nel 2003 con l'album \"Sudaka\": un lavoro innovativo che fonde motivi e strumenti tradizionali sudamericani, suoni cittadini, groove e cori ipnotici e la moderna musica elettronica. \u00ab\"Un viaggio psichedelico attraverso e all'interno della tradizione afro-brasiliana e sudamericana\"\u00bb, secondo lo stesso Musotto..\nNel 2007 esce il secondo album, \"Civilicao e barbarie\".\nMuore a soli 45 anni a seguito di un tumore allo stomaco, l'11 settembre 2009 a Salvador de Bahia, citt\u00e0 in cui viveva da dodici anni."}
{"id": "1614057", "revid": "112777641", "url": "https://it.wikipedia.org/wiki?curid=1614057", "title": "Software per sondaggi online", "text": "I software per sondaggi online, noti anche come CAWI (Computer Assisted Web Interviewing), sono speciali programmi informatici utilizzati per realizzare e gestire sondaggi online (in inglese \"surveys\"). \nTra questi software, alcuni sono anche in grado di raccogliere dati provenienti da interviste telefoniche (CATI, Computer Assisted Telephone Interviewing) e da interviste dirette (CAPI, Computer Assisted Personal Interviewing). \nI primi programmi vennero introdotti sul mercato agli inizi degli anni ottanta; attualmente sono disponibili numerosi pacchetti software, pi\u00f9 o meno complessi, che possono essere divisi in due categorie:\nAlcuni software richiedono l'installazione sul proprio client di un applicativo offline per la costruzione e l'amministrazione del questionario; altri operano attraverso un'applicazione accessibile via Internet (\"web based\").\nPer quanto riguarda i prezzi, si va dalle migliaia di euro dei prodotti commerciali a quelli gratuiti rilasciati con licenza GPL (il pi\u00f9 famoso \u00e8 LimeSurvey).\nCaratteristiche principali.\nAmministrazione.\nCon questi software \u00e8 possibile copiare un intero sondaggio, una particolare domanda, gestire titoli e testi personalizzati per ogni pagina, realizzare questionari su una o pi\u00f9 pagine con un numero illimitato di domande. Per raccogliere dati anagrafici o risposte relative a gradi di soddisfazione si possono utilizzare le librerie di domande. Altre importanti funzionalit\u00e0 determinano le regole di compilazione, secondo cui si pu\u00f2 decidere di consentire o meno allo stesso intervistato di compilare pi\u00f9 volte e di modificare le risposte date. \u00c8 anche possibile stabilire il numero massimo di persone che possono prendere parte al sondaggio. \nGrafica.\nI programmi pi\u00f9 avanzati consentono all'utente di intervenire sui colori, sui tipi di carattere, in modo globale, senza dover formattare ogni pagina separatamente. Recentemente \u00e8 stata introdotta la funzionalit\u00e0 di \"feedback\" che fornisce all'intervistato informazioni su quante domande si debbano ancora completare per terminare il sondaggio. \nLingua.\nSolitamente \u00e8 possibile gestire i messaggi di errore in differenti lingue, personalizzare i bottoni e realizzare direttamente questionari multi-lingua. \nDomande.\nNumerosi parametri permettono di rendere obbligatoria o meno una domanda, mostrare in ordine casuale sia le domande che le eventuali risposte proposte (evitando cos\u00ec polarizzazioni) e indicare o no un valore predefinito per le risposte. Tra gli strumenti utilizzati per verificare la correttezza dei dati immessi, i pi\u00f9 importanti sono quelli relativi al controllo sintattico per gli indirizzi e-mail, il formato delle date, i campi con risposte numeriche o con testi di lunghezza limitata. \nLe domande possono essere aperte o chiuse: queste ultime, nonostante possano influenzare le scelte dell'intervistato, facilitano la successiva rielaborazione. Le domande chiuse possono prevedere una sola risposta, selezionabile solitamente tramite men\u00f9 a tendina o \"radio button\", oppure pi\u00f9 preferenze, esprimibili tramite \"check box\". In fase di composizione della domanda si pu\u00f2 applicare il \"piping\", che permette di incorporare parte di testo (come nomi e cognomi, ad esempio) delle risposte precedenti nelle nuove domande. \nCon alcuni software \u00e8 possibile rendere il sondaggio multimediale, inserendo nella formulazione della domanda suoni, immagini o video. \nSi pu\u00f2 facilmente dar vita a test o quiz, assegnando punteggi alle risposte. \nPer sondaggi pi\u00f9 complessi \u00e8 anche possibile ricorrere a percorsi ad albero, in cui a determinare le domande sono le precedenti risposte dell'intervistato. \nSicurezza.\n\u00c8 indispensabile stabilire una precisa politica di compilazione del questionario per garantire la massima sicurezza nella raccolta dei dati. Un buon software deve consentire a chi gestisce il sondaggio di limitare il \"range\" di Ip di provenienza degli intervistati e di rendere modificabile ogni singola risposta. \nInoltre, si pu\u00f2 decidere di permettere la compilazione del sondaggio ai soli utenti registrati. Solitamente, dopo la compilazione, viene data la possibilit\u00e0 all'utente di visionare le statistiche del sondaggio aggiornate in tempo reale. \nInvio.\nIn molti programmi \u00e8 presente una particolare funzione che facilita l'invio dei sondaggi: \u00e8 possibile importare liste di destinatari e invitarli alla compilazione tramite una mail, preferibilmente personalizzata, riportante il link diretto al sondaggio. I software pi\u00f9 avanzati consentono all'amministratore di gestire il \"panel\" e le quote in funzione dell'area geografica o dei parametri socio-demografici dei potenziali intervistati archiviati in un database. \nElaborazione dati.\nQuesta funzionalit\u00e0, molto complessa, consente all'utente di raccogliere i dati e di elaborarli secondo le proprie esigenze. I principali strumenti presenti nei programmi sono report statistici (a volte anche personalizzabili), filtri e capacit\u00e0 grafiche. Un buon programma deve comunque garantire l'esportazione dei dati in formati compatibili con le applicazioni per l'analisi (xls, csv e spss). "}
{"id": "1614062", "revid": "1543377", "url": "https://it.wikipedia.org/wiki?curid=1614062", "title": "Baby I Love U!", "text": "Baby I Love U! (indicato spesso come Baby I \u2665 U!) \u00e8 il quarto ed ultimo singolo di Jennifer Lopez estratto dal suo terzo album \"This Is Me... Then\" del 2002. Pubblicato nel 2004, \u00e8 stato uno dei singoli di minor successo della Lopez. Soltanto nel Regno Unito, \u00e8 riuscito a raggiungere la terza posizione.\nEsiste anche un remix del brano, che vede la partecipazione di R. Kelly, uscito per\u00f2 solo come promo radiofonico, e mai commercializzato. \u00c8 stato inserito solo sul DVD bonus di \"The Reel Me\".\nIl video.\nIl video di \"Baby I Love U!\", diretto da Melert Avis, figura scene tratte dal film della Lopez del 2003 \"Amore estremo - Tough Love\", come se si trattasse di una promozione incrociata. In seguito al clamoroso insuccesso della pellicola, il video \u00e8 stato sostituito con delle immagini pi\u00f9 generiche."}
{"id": "1614064", "revid": "30610", "url": "https://it.wikipedia.org/wiki?curid=1614064", "title": "Cawi", "text": ""}
{"id": "1614070", "revid": "461603", "url": "https://it.wikipedia.org/wiki?curid=1614070", "title": "AEK Athens", "text": ""}
{"id": "1614074", "revid": "322321", "url": "https://it.wikipedia.org/wiki?curid=1614074", "title": "Isera", "text": "Isera (\"Is\u00e9ra\" in dialetto trentino) \u00e8 un comune italiano di abitanti della provincia autonoma di Trento.\nIl vino Marzemino, tipico della zona, viene citato anche da Mozart nel suo \"Don Giovanni\".\nGeografia fisica.\nIl comune \u00e8 parte di un territorio, anticamente detto \"Comun Comunale\", che si estende sulla sponda destra dell'Adige fra Trento e Rovereto.\nIsera \u00e8 composta da 8 frazioni: Cornal\u00e8, Marano, Reviano, Folaso, Casette, Bordala, Patone e Lenzima.\nOrigini del nome.\nL'etimologia della parola che d\u00e0 il nome al paese di Isera ha origini prelatine, correlata con Isarco, dal nome del popolo degli Isarci; potrebbe avere una derivazione dal latino, \"illi in sera\", ovvero \"quelli che abitano a ponente\". Si ha testimonianza che nel 1216 il paese avesse nome \"illi de Ysera, et de Brancolino, et de Marano, et de Follaxo\", nel 1220 \u00e8 scritto \"Lisera\", nel 1251 \"Licera\", in seguito sempre Isera.\nStoria.\nRilevante risulta la presenza umana fin dalla preistoria, sono state ritrovate tracce di cacciatori paleolitici. Ritrovamenti significativi risalgono all'epoca neolitica,si tratta di villaggi e tracce di insediamenti arroccati. Manifestazioni tardo-neolitiche sono state ritrovate nella zona di Castel Corno e Castel Pradaglia. La Giurisdizione di Isera rimase per pi\u00f9 di due secoli e mezzo sotto il feudo della potente famiglia dei von Liechtenstein.\nIl territorio di Isera fece parte (fino alla prima guerra mondiale) alla Contea di Tirolo.\nCultura.\nIstruzione.\nMuseo della cartolina.\nIl Museo della cartolina e del collezionismo minore Salvatore Nuvoli nacque negli anni ottanta su iniziativa di Carmelo Nuvoli, collezionista che aveva gi\u00e0 precedentemente allestito alcune mostre delle sue collezioni nella zona, ed \u00e8 dedicato al padre Salvatore.\nCollezione.\nAl nucleo base, costituito dalla collezione dello stesso Nuvoli, si sono successivamente aggiunte altre acquisizioni e donazioni, che portano la consistenza della dotazione del museo a:\nPer motivi di spazio la collezione viene esposta a rotazione, con circa 1.000 esemplari esposti ed altri 1.500 circa visibili in cataloghi e raccoglitori.\nEconomia.\nProgetto Idrogeno.\nIn un serbatoio non pi\u00f9 utilizzato dell'acquedotto di Reviano, sulle Colline della Vallagarina famose per il vino Marzemino, ha preso il via il Progetto Idrogeno fortemente voluto dall'amministrazione comunale, appoggiato dal Dipartimento di Fisica dell'Universit\u00e0 di Trento (Laboratorio Id.E.A., Idrogeno Energia ed Ambiente) e finanziato con quasi 700 000 euro dalla Provincia autonoma di Trento, Assessorato all'Energia. L'obiettivo era quello di realizzare una struttura dimostrativa sperimentale attorno alla quale poter organizzare dei momenti formativi a vari livelli, ma anche attivit\u00e0 sperimentali in collaborazione con l'Universit\u00e0 ma anche di enti/aziende esterne, un sito in divenire dove poter sperimentare nuove tecnologie connesse all'impiego dell'idrogeno.\nAttualmente l'impianto \u00e8 sperimentale e dimostrativo, non essendo collegato ad utenze abitative, pensato per fare dei test su prototipi industriali (attualmente monta due diversi tipi di celle a combustibile), per \"dimostrare\" che la tecnologia \"funziona\". Le celle a combustibile collegate producono corrente che alimenta dei carichi, ossia delle lampade alogene.\nLe idee che si perseguono sono:\nL'impianto permette di produrre corrente elettrica utilizzando celle a combustibile, PEMFC e AFC. Per poter raggiungere questo obiettivo \u00e8 necessario produrre idrogeno gassoso ad alta purezza. L'idrogeno necessario per alimentare le celle a combustibile pu\u00f2 essere prodotto da due diversi \"generatori\": uno che sfrutta la reazione di elettrolisi dell'acqua, elettrolizzatore, e uno che sfrutta la reazione d'idrolisi di un idruro complesso irreversibile, generatore di idrogeno da boroidruro di sodio.\nQuando l'idrogeno viene prodotto tramite l'elettrolizzatore viene inviato al compressore per essere immagazzinato nei due serbatoi da 30 bar ciascuno (l'ossigeno viene rilasciato in atmosfera); quando viene prodotto dal generatore a boroidruro di sodio viene inviato direttamente alle celle a combustibile. Quando l'elettrolizzatore \u00e8 in funzione, il compressore invia l'idrogeno ai due serbatoi di immagazzinamento fino al raggiungimento della pressione massima di 30 bar.\nLe celle a combustibile, quando vengono messe in funzione, vengono alimentate dall'idrogeno immagazzinato nei serbatoi, mentre l'ossigeno viene prelevato dall'aria: un impianto di distribuzione provvede a portarlo alle condizioni di utilizzo richieste in termini di grado di filtrazione e pressione. Ad esaurimento dell'idrogeno nei serbatoi, la fornitura alle celle \u00e8 garantita dal generatore a sodio boroidruro. Le celle a combustibile sono in grado di generare corrente se viene inviato loro idrogeno ad una pressione di almeno 4 bar.\nQuando l'impianto \u00e8 spento i pannelli fotovoltaici riversano la corrente prodotta in rete.\nL'impianto \u00e8 dunque composto dai seguenti elementi:\nL'impianto \u00e8 in funzione da parecchi mesi, ha superato i vari collaudi e sar\u00e0 inaugurato nella seconda met\u00e0 del 2008.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Lenzima, Marano, Patone e Reviano Folas.\nSport.\nCalcio.\nLa principale squadra di calcio della citt\u00e0 \u00e8 l\"'U.S. Isera\" che milita nel girone B trentino di 1\u00aa Categoria."}
{"id": "1614080", "revid": "26630", "url": "https://it.wikipedia.org/wiki?curid=1614080", "title": "L'indiana bianca", "text": "L'indiana bianca (\"The Charge at Feather River\") \u00e8 un film western diretto da Gordon Douglas nel 1953. Il film \u00e8 stato originariamente distribuito in formato stereoscopico.\nTrama.\nFinita la Guerra di secessione americana, Miles Archer viene richiamato dal Colonnello Kilrain perch\u00e9 Anne e Jennie, due ragazze bianche rapite dai Cheyenne nel 1862, vengono avvistate in un villaggio indiano. Il colonnello chiede ad Archer di trovarle e riportarle a casa sane e salve.\nMiles all'inizio rifiuta, ma quando incontra Johnny, un suo vecchio amico che gli dice di essere il fratello delle due ragazze, cambia idea. Il colonnello gli affida una squadra composta da uomini in punizione, che vedono con questa occasione la possibilit\u00e0 di redimersi.\nArrivati all'accampamento, trovano le due ragazze e le rapiscono, ma le due ragazze non vogliono seguirli, dato che Jennie sta per sposare il capo Falco Tonante, mentre Anne ha paura di tornare nella societ\u00e0 perch\u00e9 violentata dagli indiani, teme il giudizio delle \"signore puritane\". Ritornati al forte trovano il luogo devastato dai pellerossa.\nAllontanatisi vengono attaccati dagli indiani, che rubano loro i cavalli. Jennie, nel tentativo di fuga per tornare dal suo promesso sposo, cade in un precipizio e muore. Attaccati nuovamente dagli indiani Archer uccide Falco Tonante e, soccorsi dai rinforzi, si salvano.\nColonna sonora.\n\"L'indiana bianca\" \u00e8 il secondo film (dopo Tamburi lontani, film di due anni precedente) dove pu\u00f2 essere ascoltato il Wilhelm Scream. \u00c8 possibile udire tale effetto sonoro quando uno degli uomini della squadra, un personaggio di nome Wilhelm, viene colpito alla coscia da una freccia cheyenne. Nel corso del film l'effetto viene usato per ben tre volte.\nVentiquattro anni pi\u00f9 tardi il \"sound designer\" Ben Burtt utilizz\u00f2 il Wilhelm Scream in una scena del film \"Guerre stellari\" e, ispirandosi proprio al personaggio de \"L'Indiana Bianca\", coni\u00f2 il nome con cui l'effetto sonoro \u00e8 oggi conosciuto."}
{"id": "1614083", "revid": "438678", "url": "https://it.wikipedia.org/wiki?curid=1614083", "title": "Le due bisacce", "text": "Le due bisacce \u00e8 una favola di Esopo.\nIl protagonista.\nNon \u00e8 insolito che favole di origine greca abbiano come protagonisti gli dei. Prometeo, secondo la mitologia greca, era un titano cio\u00e8 un essere divino fortissimo che aveva creato gli uomini plasmandoli con il fango. Prometeo, protagonista di opere letterarie importanti, \u00e8 posto qui da Esopo al centro di un racconto molto semplice e breve.\nTrama.\nSecondo il racconto Prometeo, che aveva fabbricato gli uomini, appese al collo di ognuno due bisacce, l'una piena di vizi altrui e l'altra dei vizi propri; quella dei vizi altrui la pose davanti, mentre l'altra la appese dietro. Questo \u00e8 il motivo per cui gli uomini scorgono a prima vista i difetti altrui, mentre quelli propri non li mettono mai sott'occhio."}
{"id": "1614089", "revid": "1543377", "url": "https://it.wikipedia.org/wiki?curid=1614089", "title": "Alessandro Bonetti (pilota automobilistico)", "text": "Dopo una carriera kartistica ai vertici internazionali passa nel 2004 alle monoposto arrivando 2\u00ba nel campionato italiano di Formula Renault 1.6 e vincendo nello stesso anno il meeting europeo di categoria a Spa-Francorchamps. L'anno successivo finisce al quarto posto la Formula 3000 Euro Cup, passando nel 2006 alla World Series. Nel 2007 esordisce in Gran Turismo arrivando terzo nella Le Mans Series e terzo nell'International GT Open."}
{"id": "1614090", "revid": "827882", "url": "https://it.wikipedia.org/wiki?curid=1614090", "title": "Granaglie", "text": "Il termine granaglie indica, commercialmente, i frutti conformati in grani e, in special modo, quelli di alcuni cereali, compresi nella famiglia delle graminacee.\nLa tipologia delle granaglie comprende i principali cereali coltivati dall'uomo, come avena, farro, frumento, mais, miglio, orzo, riso, segale o sorgo, oltre a produzioni non propriamente cerealicole, in quanto non appartenenti alla famiglia delle graminacee, come il grano saraceno."}
{"id": "1614112", "revid": "1305772", "url": "https://it.wikipedia.org/wiki?curid=1614112", "title": "Guglielmo II di Dampierre", "text": "Origine.\nGuglielmo, secondo la \"Chronica Albrici Monachi Trium Fontium\", era il figlio secondogenito del connestabile di Champagne, signore di Dampierre e Montlu\u00e7on e signore di Borbone Guido II e della moglie, la dama di Borbone Matilde I, che sempre secondo la \"Chronica Albrici Monachi Trium Fontium\" era figlia dell'erede del signore di Borbone Arcimbaldo di Borbone e della moglie, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli Etude sur la chronologie des sires de Bourbon, Xe-XIIIe siecles, era Alice di Borgogna.&lt;br&gt;Guido II di Dampierre era figlio di Guglielmo I di Dampierre ed Ermengarde de Mouchy, figlia di Dreux de Mouchy.\nBiografia.\nSua madre Matilde era al suo secondo matrimonio, avendo sposato in prime nozze Gaucher IV di M\u00e2con, il signore di Salins, al quale aveva dato la figlia Margherita di Salins (\u2020 1259), dal 1219 al 1239 signora di Salins, come risulta dal documento n\u00b0 50, datato 1220, del \"Cartulaire de Hugues de Chalon (1220-1319)\", e che rinunci\u00f2 all'eredit\u00e0 materna in cambio di 1300 marchi d'argento.\nSuo padre, Guido II, mor\u00ec il 18 gennaio del 1216 e, dopo la morte del padre, ancora secondo la \"Chronica Albrici Monachi Trium Fontium\", Guglielmo gli succedette come signore di Dampierre e Montlu\u00e7on, mentre il fratello primogenito Arcimbaldo affianc\u00f2 la madre nel governo del Borbonese.\nIl 31 dicembre del 1223 stipul\u00f2 un trattato di pace con il conte di Champagne Tebaldo IV, come risulta dal documento 1619 delle \"Layettes du tr\u00e9sor des chartes, tome deuxieme\".\nIn quel periodo, secondo il monaco benedettino inglese e cronista della storia inglese Matteo di Parigi, Guglielmo inizi\u00f2 a intrattenere rapporti segreti con Margherita, la sorella della contessa delle Fiandre e contessa di Hainaut Giovanna; Margherita, nel 1221, per liberare il marito Burcardo d'Avesnes, tenuto in prigione a Gand dalla sorella Giovanna, aveva acconsentito all'annullamento del matrimonio. Burcardo, secondo Matteo di Parigi, si era recato a Roma per perorare la sua causa, ma Margherita, nel frattempo, aveva cambiato parere e aveva deciso di lasciarlo, a seguito della frequentazione di Guglielmo.&lt;br&gt;Nel 1223, Guglielmo aveva sposato Margherita, che secondo la \"Genealogica Comitum Flandri\u00e6 Bertiniana, Continuatio Marchianensis\" era la figlia secondogenita del conte delle Fiandre, di Hainaut e anche primo imperatore dell'impero latino di Costantinopoli, Baldovino delle Fiandre e di Maria di Champagne, figlia, secondo il \"Gisleberti Chronicon Hanoniense\", del conte di Champagne e di Brie, Enrico I e di Maria di Francia. Quest'ultima era, secondo la \"Chronica Albrici Monachi Trium Fontium\", la figlia primogenita del re di Francia, Luigi VII e della duchessa d'Aquitania e Guascogna e contessa di Poitiers, Eleonora. Il matrimonio, oltre che dalla \"Chronica Albrici Monachi Trium Fontium\", viene confermato anche dal \"Iohannis de Thilrode Chronicon\". Quest'unione cre\u00f2 un certo scandalo per i vincoli di consanguineit\u00e0 che li legavano: la nonna materna di Guglielmo era Maria di Champagne o di Blois, sorella del nonno di Margherita, Enrico I di Champagne. La disputa sulla liceit\u00e0 o meno delle sue due nozze si protrasse per decenni e nel 1244, sfoci\u00f2 nella Guerra di successione delle Fiandre e dell'Hainaut che and\u00f2 avanti, con qualche interruzione, fino al 1254. I figli avuti da Burcardo erano ritenuti illegittimi dalla chiesa, mentre erano legittimi per l'imperatore, Federico II.\nGuglielmo mor\u00ec il 3 settembre 1231. Nel 1244 mor\u00ec anche la sorella di Margherita, la contessa di Fiandre e Hainaut Giovanna I, a Marquette; il 5 dicembre, secondo il \"Necrologio Sanct\u00e6 Waldetrudis\". A Giovanna, come contessa di Fiandre e Hainaut, succedette la sorella minore, Margherita (Margherita II, nelle Fiandre e Margherita I, nell'Hainaut).Siccome i figli nati dai suoi due matrimoni erano in contrasto sui diritti inerenti all'eredit\u00e0 materna (gli Avesnes erano stati generati prima, ma considerati illegittimi dalla chiesa e anche dalla madre, mentre i Dampierre, generati dopo, erano considerati legittimi), nella disputa intervenne, nel 1246, il re di Francia, Luigi IX il Santo. Il re decise che i possedimenti dell'Hainaut sarebbero stati ereditati dai figli Avesnes e le Fiandre dai figli Dampierre.Nel 1246 Margherita, che era sia contessa delle Fiandre che di Hainaut e che odiava il figlio maggiore Giovanni d'Avesnes, cognato (nel 1246 aveva sposato Adelaide d'Olanda) e alleato di Guglielmo II, aveva offerto al fratello di Luigi IX, Carlo I d'Angi\u00f2 conte di Provenza, la contea di Hainaut e la tutela delle Fiandre per conto della Casa dei Dampierre. Il primogenito di Margherita, Giovanni d'Avesnes, non era soddisfatto dell'accordo e convinse il cognato, Guglielmo II d'Olanda, eletto re di Germania nel 1247 (voluto dal papa in contrapposizione a Corrado IV di Svevia), a mettere sotto assedio l'Hainaut e quella parte delle Fiandre (Namur e la Zelanda) che erano soggette all'Impero, spingendo Margherita e Carlo d'Angi\u00f2 ad allearsi con Corrado IV di Svevia. Quel che ne segu\u00ec fu una guerra civile che vide vincenti gli Avesnes sui Dampierre. Come conseguenza, nel 1252 Guglielmo II d'Olanda confisc\u00f2 i feudi imperiali di Margherita e li consegn\u00f2 a Giovanni d'Avesnes; secondo il \"The Formation of the German College of Electors in the mid-Thirteenth Century\" (non consultato), Guido di Dampierre, nel 1253 invase l'Olanda e occup\u00f2 l'isola di Walcheren, in Zelanda, ma Fiorenzo, il cognato di Giovanni d'Avesnes, lo affront\u00f2 e, nel mese di luglio, lo sconfisse a Westkappel, catturando la flotta fiamminga e facendo numerosi prigionieri, tra cui Guido di Dampierre e suo fratello Giovanni. I due vennero imprigionati e rilasciati solo nel 1256, dopo la morte di Guglielmo II d'Olanda.\nDopo avere condotto una campagna vittoriosa contro Margherita, all'inizio del 1256, Guglielmo si apprest\u00f2 a sottomettere i Frisoni che si erano ribellati. Durante le operazioni, nei pressi di Hoogwoud, attraversando uno specchio d'acqua ghiacciato il suo cavallo spezz\u00f2 la crosta di ghiaccio ed egli cadde nell'acqua gelata. Fu cos\u00ec catturato dai Frisoni, che lo uccisero; allora intervenne nuovamente Luigi IX, che, con un nuovo trattato, nel 1256, attribu\u00ec l'Hainaut a Giovanni d'Avesnes, mentre gli altri possedimenti, inclusi Namur e la Zelanda, rimasero a Margherita.Il conflitto - complice il nuovo intervento di Luigi IX - ebbe termine anche per la morte del figlio primogenito di Margherita, Giovanni d'Avesnes, nel dicembre 1257.\nDiscendenza.\nGuglielmo da Margherita ebbe cinque figli:"}
{"id": "1614114", "revid": "339392", "url": "https://it.wikipedia.org/wiki?curid=1614114", "title": "Distanza tra due rette sghembe", "text": ""}
{"id": "1614119", "revid": "767487", "url": "https://it.wikipedia.org/wiki?curid=1614119", "title": "Emidio Vittori", "text": "Terzo di sei fratelli, nasce il 28 marzo 1924 ad Ascoli Piceno, citt\u00e0 nella quale segue gli studi umanistici per poi laurearsi in giurisprudenza all'Universit\u00e0 di Camerino.\nIn giovent\u00f9 assieme ai fratelli Guido e Carlo Vittori pratica atletica leggera, dedicandosi alla staffetta 4x100 e al salto triplo. \nEntrato nel 1951 al Comune di Ascoli con l'incarico di vice segretario.\nNel 1953 incontra Maria Luisa Alberti che diventer\u00e0, in futuro, sua moglie.\nDiviene nel 1957 direttore della civica biblioteca. A questo lavoro si dedica con passione per 28 anni, sempre teso a dare all'istituto maggior prestigio al fine di inserirlo tra i maggiori centri culturali della nazione.\nNel 1958 interviene con una relazione su \"La biblioteca pubblica nella vita delle comunit\u00e0 locali\" al I Convegno dei bibliotecari di Bologna, della Romagna e delle Marche, tenuto ad Ancona.\nNel 1960 Nasce la figlia di Emidio Vittori e Maria Luisa Alberti chiamata Monica Vittori. Undici anni dopo nel 1971 nacque il secondo figlio di Emidio Vittori, Luca Vittori.\nSocio dell'Associazione italiana biblioteche, partecipa alla costituzione della Sezione Marche, entrando a far parte, nel luglio 1972, del suo Comitato provvisorio. Viene poi eletto nel primo Comitato regionale della Sezione (1972-1975) e confermato per il triennio successivo (1975-1978).\nMembro della Deputazione di storia patria delle Marche, si dedica con passione a studi storici, filologici ed epigrafici. Frutto tangibile di questa passione \u00e8, nel 1969, un Convegno internazionale per il VII centenario della nascita di Cecco d'Ascoli, occasione nella quale inizia una feconda collaborazione con personalit\u00e0 delle Universit\u00e0 di Firenze e Urbino.\nCura con l'amico Basilio Censori la pubblicazione di una edizione critica de \"L'Acerba\" di Cecco d'Ascoli, secondo un codice eugubino del 1376, oltre ad un volume sugli atti del Convegno. Queste pubblicazioni meritano una segnalazione all'Accademia dei Lincei nel 1973.\nNumerosissimi sono i suoi articoli e scritti riguardanti la citt\u00e0 e la storia locale. Di grande rilievo soprattutto, gli interventi di epigrafia medievale, attraverso la quale arriva ad una profonda conoscenza della storia della citt\u00e0. Per la sua cultura giuridica e competenza in biblioteconomia, la Regione Marche lo chiama alla realizzazione della Consulta regionale culturale.\nAppassionato cultore del dialetto ascolano nelle sue forme pi\u00f9 originali, conduce in questa materia attenti studi etimologici.\nDal grande amore per la sua citt\u00e0 e per il suo dialetto \u00e8 scaturita una raccolta di sonetti in vernacolo rimasti inediti sino alla morte, sopraggiunta il 7 marzo 1985.\nAl suo nome \u00e8 stata intitolata una sala della Biblioteca civica di Ascoli Piceno.\nScritti.\nA tempo perso si dedica alla poesia dialettale, concependo una raccolta intitolata \"Pass\u00f2 l'angeli e disse ammen\". Appassionato di epigrafia, fotografa le iscrizioni incise sulle numerose architravi cittadine e sulle antiche pietre sparse per la Ascoli medioevale. Solo dopo la sua morte vedono la luce \"Pass\u00f2 l'angeli e disse ammen\" e \"Il libro di pietra\", dove sono raccolte appunto le iscrizioni fotografate e fino ad allora decifrate.\nSegue per ultimo \"Scritti di epigrafia ed altro\", una raccolta dei numerosi articoli pubblicati dal Vittori nel corso degli anni."}
{"id": "1614121", "revid": "1924342", "url": "https://it.wikipedia.org/wiki?curid=1614121", "title": "Get Right", "text": "Get Right \u00e8 il primo singolo estratto dal quarto album di Jennifer Lopez \"Rebirth\". Pubblicato nei primi mesi del 2005 ha raggiunto la posizione #12 della \"Billboard\" Hot 100, ma ha ottenuto la vetta delle classifiche di molti paesi in cui il singolo \u00e8 stato pubblicato, diventando uno dei maggiori successi della cantante. In Italia \u00e8 stato al primo posto nella classifica dei singoli pi\u00f9 venduti per due settimane consecutive.\nIl brano scritto da Rich Harrison e prodotto da Harrison e Cory Rooney, usa un campionamento di \"Soul Power 74\", brano scritto da James Brown e interpretato dai Maceo &amp; the Macks nel 1974. Nel testo la Lopez parla della sua impazienza nel voler conoscere un uomo conosciuto in un nightclub, senza troppi preamboli o corteggiamenti.\nLa canzone era stata inizialmente registrata da Usher con il titolo \"Ride\" ma non venne inserita nel suo album \"Confessions\". E il video ha raccolto quattro nomination all'MTV Video Music Awards del 2005: \"miglior video dance\", \"miglior regia\", \"miglior coreografia\" e \"miglior montaggio\". Esiste anche un video alternativo per il remix di \"Get Right\" con il rapper Fabolous che prende segmenti del video originale usando solo lo sfondo grigio.\nJennifer Lopez ha dato il via a una performance di \"Get Right\" ai NRJ Awards del 2005 durante il quale sbucava da dietro a una porta in cima alle scale del palco francese.\nDescrizione.\nIl brano era stato cantato da Usher e presentava il titolo \"Ride\", ma l'artista ha deciso di non inserirlo nel suo album \"Confessions\" e il produttore Harrison l'ha perci\u00f2 affidato a Jennifer Lopez. \u00c8 stato prodotto anche un remix, con la collaborazione del rapper Fabolous, ed \u00e8 presente come dodicesima traccia di \"Rebirth\".\n\u00c8 molto conosciuto per l'uso del monotono e strombazzante corno suonato da Maceo Parker in una parte di \"Soul Power 74\", cover strumentale del brano omonimo di James Brown del 1971. Il brano presenta anche l'interpolazione di una strofa del brano \"Ride\" di Usher, con la stessa base strumentale e il sample di \"Soul Power 74\".\n\"Get Right\" \u00e8 un brano dance dal ritmo veloce con elementi di musica funk. \u00c8 stato paragonato da alcuni critici ad alcuni brani di Beyonc\u00e9, e Sal Cinquemani di Slant Magazine ha ribattuto che si rif\u00e0 a \"Crazy in Love\", che era stato anch'esso prodotto da Harrison.\nAccoglienza.\nAlexis Petridis dal \"The Guardian\" l'ha definito \"brillante\" e ha scritto che fa il suo lavoro con una precisione quasi spietata. Mike Schiller da PopMatters ha commentato che il brano \u00e8 \"pi\u00f9 vivace e autentico di quanto una canzone di Jennifer Lopez non lo sia mai stata . Il brano si mantiene semplice\".\nIn una recensione pi\u00f9 critica, Kathi Kamen Goldmark da Common Sense Media ha scritto che la canzone \"si fa strada con i maniacali corni a ripetizione e con quella specie di energia contagiosa che \u00e8 tale da far ignorare la sua debole voce\". Sal Cinquemani da Slant Magazine \u00e8 stato della stessa opinione e ha criticato la voce dell'artista, scrivendo: \"l'incessante sonorit\u00e0 ciclica del corno in \"Get Right\" \u00e8 terribile all'inverosimile, e la pronuncia nasale di Jennifer Lopez accentua l'aspetto pi\u00f9 debole della sua voce: ossia il fatto che effettivamente non sappia cantare\". Nathan Rabin dal The A.V. Club ha scritto una recensione meno dura, affermando:\nIl video.\nIl video per \"Get Right\" diretto da Francis Lawrence vede la Lopez interpretare diversi personaggi in un nightclub: una \"disc jockey\" (la vera protagonista del video), una ragazza brasiliana vestita con un abito nero succinto e molto corto che danza sul bancone del bar, la barista, una timida ragazza occhialuta, una celebrit\u00e0, ed altre tre persone che frequentano il locale.\nIl video inizia con un uomo all'ingresso secondario del nightclub in una strada apparentemente in abbandono, completamente deserta, ma semi-illuminata da luci nei dintorni. Una giovane donna vista di spalle, con un casco di capelli riccioluti, s'avvia per questa strada accompagnata dalla figlia undicenne e si fa aprire dall'uomo per entrare.\nLa bambina va a sedersi e la donna si toglie il cappotto. In contemporanea, vediamo una Jennifer occhialuta, bionda, che parla con un'amica, e poi un'altra Jennifer che indossa il cappotto all'ingresso che sta parlando al telefono. La scena si sposta poi sugli schermi della tv del locale, dove in immagini sovrapposte, appare Jennifer come disc Jokey iniziare a muovere passi cadenzati e ritmici. Sullo schermo si profila Jennifer Lopez in piedi con un paio di pantaloncini in pelle e un top nero che sovrasta il ventre scoperto sul quale si staglia un cappottino a maniche vuote con un cappuccio sormontato da una pelliccia e i capelli arruffati dal vento e troneggia su una parete grigia. La barista intanto porta da bere e una ragazza bionda (sempre Jennifer) le chiede un aperitivo. Una ragazza (ch'\u00e8 J. Lo) discute col suo ragazzo che non dovrebbe guardare affascinato la disc jokey e s'allontana, mentre intanto la timida occhialuta si fa spazio tra la folla e la madre della bambina vista prima si spoglia del cappotto, sale sul bancone del bar e comincia a ballare, mentre tutte le Jennifer del locale la guardano o continuano con i \"loro\" ruoli.\nFrattanto, la bambina ascolta la canzone su un walk-man e una ragazza guarda sorpresa la nuova Jennifer. Sennonch\u00e9 la \"disc jockey\" \u00e8 ora supportata dalla coreografia di alcuni ballerini maschi e tutte le ragazze del locale guardano il video. Poi, la Jennifer barista esce di scena e s'alterna alle altre sue copie che sono esterrefatte, perch\u00e9 i presenti del locale si stanno animando.\nSulla fine del video la Jennifer che balla al bancone libera il posto, guarda la bambina (ch'\u00e8 la figlia di Marc Anthony) e sorride in modo complice chinandosi verso di lei.\nIl video ha debuttato in \"Total Request Live\" di MTV il 7 gennaio 2005 alla numero dieci. Si \u00e8 mantenuto 38 giorni nel programma, ed \u00e8 stato 2 giorni in vetta al countdown.\nTracce.\nSide A:\nSide B:\nSide A:\nSide B:"}
{"id": "1614142", "revid": "84184", "url": "https://it.wikipedia.org/wiki?curid=1614142", "title": "Giongo", "text": ""}
{"id": "1614148", "revid": "1910023", "url": "https://it.wikipedia.org/wiki?curid=1614148", "title": "Biassono", "text": "Biassono (pronuncia , \"Bias\u00f2n\" in dialetto brianzolo) \u00e8 un comune italiano di abitanti della provincia di Monza e Brianza in Lombardia.\nAll'interno del territorio comunale, che fa parte del Parco Regionale della Valle del Lambro, scorre il fiume Lambro.\nIl paese si contraddistingue positivamente per la bassa densit\u00e0 abitativa, avendo mantenuto una grande quantit\u00e0 di case basse, villette a due piani, contro le rare palazzine esistenti. Il centro storico \u00e8 formato dalla piazza ospitante Villa Verri, coi suoi giardini e la Torre.\nStoria.\nLe prime antiche testimonianze a Biassono sono riferibili al X secolo a.C.; si tratta di una necropoli attribuibile alla Cultura del Protogolasecca della tarda et\u00e0 del Bronzo sita in localit\u00e0 Brughiera dei morti. Reperti celtici, databili al I secolo d.C. sono stati poi rinvenuti durante gli scavi a Cascina Marianna.\nAltri scavi effettuati dal 1890 ai nostri giorni testimoniano l'antichit\u00e0 del nucleo abitativo. Si ricorda il ritrovamento di una cisterna, proveniente da una villa di epoca romana della zona, e una conduttura idraulica di pregevole costruzione in localit\u00e0 Sant'Andrea. Una necropoli tardo-celtica, a poche decine di metri dal Parco, \u00e8 stata rinvenuta nel marzo dello stesso anno.\nMolti ritrovamenti di epoca romana e non solo sono custoditi presso il Museo Civico \"Carlo Verri\" nella cascina Cossa, adiacente alla \"Villa Verri\", quest'ultima anche sede municipale, ed altrettanti si trovano presso il Castello Sforzesco di Milano, segno del legame storico del territorio con la citt\u00e0 di Milano.\nCerto \u00e8 che, in epoca romana, tutto il territorio di Biassono fosse gi\u00e0 abitato.\nLa presenza di ville e di propriet\u00e0 di nobili famiglie lombarde (Crivelli, Verri, ed altre) e di impianti rurali (Cascina S. Andrea) provano la vitalit\u00e0 e l'importanza del paese in epoca medioevale.\nNel IX secolo il luogo diede natale ad Ansperto Confalonieri, vescovo di Milano.\nDalla fine del XVII a tutto il XVIII secolo, la storia di Biassono segue le fortune e le vicende della famiglia Verri. La Villa Verri, o Palazzo Verri, \u00e8 oggi sede comunale e museale; nei giardini \u00e8 visibile un'antica ghiacciaia.\nNel Settecento il comune si delineava ancora entro i confini attuali, essendogli ancora aggregata tutta la parte settentrionale del parco di Monza, ma con il periodo napoleonico avvengono numerosi mutamenti urbanistici che portarono gradualmente alla configurazione attuale e moderna del paese.\nSono dei primi anni del Novecento alcune costruzioni di buona qualit\u00e0 architettonica come l'Asilo Segramora e le scuole elementari di Piazza Italia, con la Torre dell'Acquedotto, in stile neogotico, che \u00e8 anche considerata il simbolo del paese lombardo.\nSimboli.\nLo stemma del comune di Biassono \u00e8 stato concesso con regio decreto del 6 dicembre 1928, riprendendo quasi integralmente il blasone della famiglia dei marchesi Crevenna, che dal 1676, anno di smembramento del territorio dalla pieve di Desio, fino all'abolizione della feudalit\u00e0 sono stati la famiglia feudataria di questa terra.\nLo stemma civico si differenzia da quello dei Crevenna solamente per due elementi: la presenza della partizione araldica dell'incappato e l'inserimento della lettera \"B\" maiuscola, iniziale del nome del Comune.\nMonumenti e luoghi d'interesse.\nIl Regio Parco.\nIl Regio Parco, noto comunemente come Parco di Monza, fu costruito su terreni sottratti ai Comuni di Vedano, Biassono e Villasanta, gi\u00e0 chiamata Villa San Fiorano, ed annesso al territorio di Monza nel 1928 . Dice il Decreto: \"Su proposta del Capo del Governo... le parti di territorio dei Comuni di Biassono, Vedano al Lambro e Villa San Fiorano compreso entro la cinta del Parco Reale\u2026 sono aggregati al Comune di Monza allo scopo di unificare la giurisdizione territoriale del Regio Parco.\"\nAutodromo Nazionale.\nDopo la costruzione dell'Autodromo Nazionale d'Italia nel 1922 all'interno del Parco, nel Comune \u00e8 stata costruita l'entrata di Santa Maria alle Selve. In conseguenza di ci\u00f2, Biassono \u00e8 uno dei comuni con pi\u00f9 alto traffico da e per l'impianto, soprattutto in occasione dell'annuale Gran Premio d'Italia di Formula 1.\nA Biassono \u00e8 stata dedicata la \"Curva Grande\" (nota anche come \"Curvone\"), ora ufficialmente Curva Biassono.\nIl Parco Regionale della Valle del Lambro.\nIl comune di Biassono, insieme ai comuni brianzoli di Briosco, Triuggio, Carate Brianza, Macherio, Sovico e Vedano al Lambro, fa parte del Parco Regionale della Valle del Lambro. L'associazione ha sede nel comune di Triuggio. Quest'area di 6.450. ettari include i principali parchi della zona ed anche i laghi di Alserio e Pusiano.\nCitazioni.\nTraduzione: \"A Biassono: \u00e8 bella la terra, sono brutte le donne\"\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di 589 persone, pari al 5,01% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nLa Biblioteca Civica di Biassono fa parte del Sistema Bibliotecario BrianzaBiblioteche.\nEconomia.\nNel territorio comunale ha sede l'industria alimentare Rovagnati.\nInfrastrutture e trasporti.\nIl comune di Biassono \u00e8 servito dalla linea ferroviaria Monza-Molteno-Lecco: la stazione di Biassono-Lesmo Parco si trova in via Stazione, nella zona est del paese, in direzione di San Giorgio, adiacente al fiume Lambro e all'entrata dell'Autodromo. Parte del fabbricato viaggiatori \u00e8 utilizzata dall'Associazione Fiera di San Martino, che, oltre a curare la manutenzione dell'impianto, si occupa di divulgare la realt\u00e0 agricola e la tradizione rurale di Biassono.\nFra il 1890 e il 1960 la localit\u00e0 ospit\u00f2 una fermata posta lungo la tranvia Monza-Carate.\nSport.\nSul territorio \u00e8 presente dal 1951 la societ\u00e0 AICS Atletica Biassono, fondata da Giuseppe Rovelli. La principale squadra di calcio del comune \u00e8 l'A.C.D. Biassono 1950 militante in Prima categoria. La societ\u00e0 di pallacanestro cittadina \u00e8 l\u2019Associazione Dilettantistica Basket Biassono, fondata nel 1974, disputante il campionato di Serie D regionale.\nBibliografia.\nLo stemma del Comune di Biassono di Gianfranco Pertot"}
{"id": "1614154", "revid": "1543377", "url": "https://it.wikipedia.org/wiki?curid=1614154", "title": "Hold You Down", "text": "Hold You Down \u00e8 il secondo ed ultimo singolo di Jennifer Lopez estratto dal suo quarto album \"Rebirth\" del 2005. Pubblicato nel 2005, il singolo che vede la partecipazione del rapper Fat Joe ha raggiunto la posizione numero 64 della \"Billboard\" Hot 100. \u00c8 andata meglio in Inghilterra dove invece ha raggiunto la posizione numero 6 ed in Belgio dove \u00e8 arrivata alla numero 9. Del brano esiste un Eliel Remix che vede la partecipazione di Don Omar.\nIl video.\nIl video per \"Hold You Down\", diretto da Diane Martel e montato da Paul Mart\u00ednez, \u00e8 stato girato nel marzo 2005 nel Bronx a New York. La Lopez viene mostrata che esegue il brano sulla cima di un edificio, mentre Fat Boy esegue la sua parte camminando per le strade del Bronx.\nTracce.\nEdizione inglese.\n2CDS SET\"\nCD 1:\nCD 2:\n12\" Vinyl\nEdizione americana.\nCD 2:"}
{"id": "1614155", "revid": "228587", "url": "https://it.wikipedia.org/wiki?curid=1614155", "title": "Keyword spamming", "text": ""}
{"id": "1614156", "revid": "765341", "url": "https://it.wikipedia.org/wiki?curid=1614156", "title": "Re (carte)", "text": "Il re \u00e8 l'ultima carta da gioco nella scala numerica; \u00e8 la tredicesima carta per i mazzi francesi e la decima per i mazzi di tipo italiano.\nNella tradizione anglosassone e francese le figure delle carte possiedono dei nomi: i monarchi rappresentati nelle carte francesi corrisponderebbero a Carlo Magno (Charles, oppure Carlo VII) per il seme dei cuori, il re David (David) per le picche, Giulio Cesare (Cesar) per i quadri, e Alessandro Magno (Alexandre) per i fiori."}
{"id": "1614157", "revid": "339392", "url": "https://it.wikipedia.org/wiki?curid=1614157", "title": "Barbone nano", "text": ""}
{"id": "1614159", "revid": "105803984", "url": "https://it.wikipedia.org/wiki?curid=1614159", "title": "Arnulf Rainer", "text": "Dev'essere considerato un artista autodidatta. Inizia a dipingere nella seconda met\u00e0 degli anni quaranta.\nBiografia.\nNel primo periodo di produzione artistica viene influenzato dal Surrealismo, in seguito verr\u00e0 influenzato anche dall'espressionismo astratto americano e l'informale francese.\nL'artista sperimenta le tecniche pi\u00f9 diverse: pittura, fotografia, dall'incisione alla puntasecca, dalla litografia alla serigrafia.\nLe prime fotografie che realizza sono in bianco e nero, sulle quali interviene poi con la pittura. Spesso \u00e8 lui stesso il soggetto delle sue fotografie, come ad esempio nel \"Dead Self-Portrait\" del 1955.\nSi cimenta anche in quelle che lui chiama \"Ubermalungen\" (pitture sovrapposte), \"Uberzeichnungen\" (disegni sovrapposti) e \"Zumalungen\" (pitture parzialmente sovrapposte).\nDalla fine degli anni sessanta lavora sul linguaggio corporeo intervenendo sulla fotografia con la pittura e occupandosi, in particolare, del volto umano, reso anonimo dalla morte (serie \"Cadaveri I-VII\" del 1979).\nDalla met\u00e0 degli anni settanta amplia la variet\u00e0 dei suoi soggetti, aggiungendo rocce, grotte, donne, e le opere di altri artisti come Van Gogh, Leonardo da Vinci, Goya.\nNelle sue fotografie indaga il rapporto tra vita e morte, reso chiaro dal suo lavoro sulla strage di Hiroshima: 72 fotografie scattate dopo il disastro del 1945 e accostate tra loro.\nPartecipa a svariati eventi internazionali come ad esempio la Biennale di Venezia e la Biennale di San Paolo del Brasile.\nPartecipa alla Biennale di Venezia del 1978 per l'Austria alla mostra \"Dalla natura all'arte dall'arte alla natura\" presentando sei opere."}
{"id": "1614163", "revid": "124595314", "url": "https://it.wikipedia.org/wiki?curid=1614163", "title": "Barbara Hendricks (cantante)", "text": "Biografia.\nFiglia di un pastore metodista e di una maestra, ha studiato matematica e chimica all'Universit\u00e0 del Nebraska e musica alla Juilliard School of Music di New York come allieva del mezzosoprano Jennie Tourel partecipando ad un master tenuto da Maria Callas.\nNel 1973 debutta con il ruolo di St. Settlement in Four Saints in Three Acts al Vivian Beaumont Theater per il Metropolitan Opera.\nNel 1974 debutta al Festival di Glyndebourne e con Erisbe ne l'Ormindo a Fez con l'Opera di San Francisco. \nNel 1974 \u00e8 Una damigella e L'Amore ne L'Incoronazione di Poppea al San Francisco Opera.\nNel 1975 \u00e8 Inez nella prima rappresentazione in concerto nella Carnegie Hall di New York di \"La favorite\" di Gaetano Donizetti.\nNel 1976 tiene il primo recital nella Town Hall di New York.\nDurante la carriera, si \u00e8 esibita in tutti i maggiori teatri d'opera del mondo, come l'Op\u00e9ra National de Paris, il Metropolitan Opera, la Royal Opera House di Covent Garden e il Teatro alla Scala lavorando con direttori della fama di Leonard Bernstein, Daniel Barenboim, Colin Davis, Carlo Maria Giulini, Bernard Haitink, Herbert Von Karajan, Lorin Maazel, Wolfgang Sawallisch e Georg Solti.\nIl suo repertorio comprende pi\u00f9 di venti ruoli tra i quali: Pamina nel \"Flauto magico\" e Ilia nell\"'Idomeneo\" di Mozart, Micaela nella \"Carmen\" di Bizet, Gilda nel \"Rigoletto\" di Verdi, Li\u00f9 nella \"Turandot\" di Giacomo Puccini, M\u00e9lisande nel \"Pell\u00e9as et M\u00e9lisande\" di Debussy, Tatiana in \"Eugenio Onieghin\" di \u010cajkovskij, Clara e Bess in \"Porgy and Bess\" di George Gershwin e, tra le produzioni contemporanee, Alice in \"Final Alice\" di David Del Tredici.\n\u00c8 Mim\u00ec ne \"La boh\u00e8me (film 1988)\" cinematografica (film-opera) di Luigi Comencini con Jos\u00e8 Carreras che inaugur\u00f2 l'edizione del Festival dei Due Mondi di Spoleto nel 1988 e trasmessa da RaiDue in prima serata nel 1989, e Anne Truelove nel film del 1994 \"La carriera di un libertino\" con la musica di Igor' F\u00ebdorovi\u010d Stravinskij. Nel 1998 ha cantato la parte di Li\u00f9 nella storica messa in scena della \"Turandot\" alla Citt\u00e0 proibita di Pechino con la direzione di Zubin Mehta e la regia di Zh\u0101ng Y\u00ecm\u00f3u. \u00c8 stata membro della giuria del Festival di Cannes nel 1999 e ha recitato nel film di Amos Gitai \"Disimpegno\" ambientato a Gaza.\nSi esibisce in recital con i migliori pianisti nel repertorio liederistico classico e con le maggiori orchestre con cui ha inciso le sinfonie con soprano di Mahler, il Requiem tedesco di Brahms e la Messa in Do minore K 427 di Mozart.\nPrende parte a numerose prime esecuzioni tra le quali il \"Dies Irae\" di Krzysztof Penderecki, lAbb\u00e9 Agathon\" di Arvo Paart e \"Angels in America\" di Peter E\u00f6tv\u00f6s (tratto da ' di Tony Kushner).\n\u00c8 entusiasta promotrice della musica francese, americana, scandinava e spagnola e organizza eventi internazionali di musica da camera.\nNel 1982 \u00e8 Nannetta in Falstaff al Royal Opera House di Londra diretta da Carlo Maria Giulini e con Renato Bruson, Katia Ricciarelli, Leo Nucci, Lucia Valentini-Terrani e tiene un recital al Teatro alla Scala di Milano.\nNel 1983 \u00e8 Nannetta nella ripresa al Teatro Comunale di Firenze di \"Falstaff\" di Giuseppe Verdi, canta in concerto nel Gro\u00dfes Festspielhaus di Salisburgo con \"Ein deutsches Requiem\" di Johannes Brahms, \u00e8 Gilda nella ripresa nella Salle Garnier del Th\u00e9\u00e2tre du Casino di Montecarlo di \"Rigoletto\" di Giuseppe Verdi e canta in un recital al Grand Th\u00e9\u00e2tre di Ginevra.\nNel 1986 \u00e8 Sophie nella ripresa al Metropolitan Opera House di New York di \"Der Rosenkavalier\" (Il cavaliere della rosa) di Richard Strauss e al Wiener Staatsoper dove interpreta anche Susanna ne Le nozze di Figaro. Nello stesso anno canta in un recital alla Scala con Dmtri Alexeev e la Missa Solemnis di Beethoven nel Duomo di Milano con l'Orchestra e Coro del Teatro alla Scala diretta da Carlo Maria Giulini davanti a tremila invitati.\nNel 1987 \u00e8 Susanna nella ripresa al Teatro alla Scala di \"Le nozze di Figaro\" di Wolfgang Amadeus Mozart con Samuel Ramey.\nNel 1988 ha conseguito il dottorato in musica presso l'Universit\u00e0 del Nebraska ed \u00e8 Antonia nella replica del Teatro Regio di Parma di \"I racconti di Hoffmann\" di Jacques Offenbach con Alfredo Kraus.\nNel 1989 \u00e8 Susanna ne Le nozze di Figaro al Met. \nNello stesso anno canta l'incompiuta Messa in do minore K 427 (Grosse Messe) alla Scala e canta alla presenza dei capi di Stato, riuniti a Parigi per il vertice dei paesi pi\u00f9 ricchi del mondo, partecipando all'inaugurazione dell'Op\u00e9ra Bastille di Parigi con June Anderson, Teresa Berganza, Ruggero Raimondi, Placido Domingo, l'orchestra, i cori e i balletti dell'Op\u00e9ra di Parigi diretti da Georges Pretre.\nNel 1990 \u00e8 Norina in Don Pasquale al Gran Teatro La Fenice di Venezia e Gilda in Rigoletto al Wiener Staatsoper. Nello stesso anno tiene un recital alla Scala dove torner\u00e0 sempre in concerto anche nel 1993, 1997 e 1999.\nNel 1991 \u00e8 Manon Lescaut nella \"Manon\" di Massenet al Teatro Regio di Parma e canta nella versione coreografica di John Neumeier il Requiem (Mozart) a Salisburgo diretta da Michael Tilson Thomas.\nNel 1992 canta a Capodanno nella cattedrale di Dubrovnik assediata dai serbi con la Filarmonica di Tolosa (trasmesso da Canale 5, Antenne 2, Bbc e Cnn) ed a Salisburgo \u00e8 il soprano solista nella Quarta Sinfonia di Gustav Mahler.\nNel 1994 canta nel concerto di Capodanno nella citt\u00e0 di Sarajevo, straziata dalla guerra, nel teatro Nazionale Bosniaco, in quello che sar\u00e0 il primo concerto in programma nella sala dall'inizio della guerra, accompagnata dall'orchestra e dal coro di Sarajevo. \nNello stesso anno a Santa Cecilia di Roma canta in un concerto di Lieder e in un'altra occasione \"Les Illuminations\" di Britten con Myung Whun Chung.\nIl soprano canta sempre nel 1999 al Montreux Jazz Festival e, da allora, si esibisce regolarmente con il quartetto di Magnus Lindgren nei festival jazz.\nNel 1995 canta musiche di Duke Ellington nel gran gal\u00e0 della Croce Rossa a Monte Carlo.\nNel 1996 tiene un recital alla Scuola Grande di San Giovanni Evangelista per il Gran Teatro La Fenice e canta nel Requiem di Faur\u00e8 ai funerali di Mitterrand a Parigi.\nNel 1998 canta in un concerto a Ravenna con l'Orchestra e il Coro di Lione e diretta da Kent Nagano.\nNel 1999 canta in un concerto in diretta su Raiuno dalla Basilica Superiore di San Francesco d'Assisi restaurata con l'Orchestra Sinfonica Nazionale della Rai. Nello stesso anno canta a Roma in un concerto a Santa Cecilia e interpreta il ciclo di Lieder di Schubert \"Die Schone Mullerin\" (La bella mugnaia) nell'Aula Magna dell'Universit\u00e0 \"La Sapienza\".\nNel 2000 canta all'Auditorio della Conciliazione nella Sinfonia n.4 di Mahler, \"Im Sommerwind\" di Webern e le \"Baudelaire Songs\" di Debussy e Adams, diretta da Kent Nagano per l'Accademia di Santa Cecilia di Roma, in un concerto di Lieder all'Europauditorium \u00abCagli\u00bb di Bologna ed al Teatro Massimo di Palermo.\nNel 2001 tiene un concerto al teatro Donizetti di Bergamo, nell'Aula Magna della Sapienza a Roma, al teatro Orfeo di Taranto, canta arie di Mozart con l'Orchestra della Toscana ad Empoli, Poggibonsi, Lucca ed al Verdi a Firenze ed i \"Vier letzte Lieder\" di Richard Strauss al Politeama di Palermo.\nNel 2002 canta musiche di Gershwin ed Ellington al Teatro delle Palme a Napoli, al Teatro Comunale di Bologna, al Teatro Verdi di Pisa, alla Pergola di Firenze ed al Teatro Regio a Torino. Sempre a Torino canta i Vier letzte Lieder (Quattro ultimi Lieder) di Richard Strauss all'Auditorium del Lingotto insieme con l'Orchestra Sinfonica Nazionale della Rai.\nNel 2003 tiene un concerto jazz nell'Aula Magna dell'Universit\u00e0 La Sapienza di Roma, un concerto classico a Reggio al Teatro Valli, al Castel Sant'Elmo a Napoli e canta brani di Mozart e gospel nel Duomo di Milano.\nNel 2004 canta in concerto jazz all'Auditorium di Milano.\nNel 2007 canta in un concerto con l'Orchestra Sinfonica Nazionale della Rai all'Auditorium Rai Arturo Toscanini di Torino registrando il tutto esaurito ed in diretta radiofonica su Rai Radio Tre e agli Arcimboldi di Milano, con il recital \u00abIn Billie's Blues: omaggio a Billie Holiday\u00bb.\nNel 2011 tiene un concerto al Teatro Ponchielli di Cremona.\nNel 2012 tiene un recital al Teatro de la Maestranza a Siviglia.\nDiritti umani.\nBarbara Hendricks vive in Europa dal 1977, \u00e8 cittadina svedese, sposata con tre figli. Ha dedicato molto tempo della sua vita alla causa dei diritti umani e dei rifugiati all'interno dell'Alto Commissariato delle Nazioni Unite per i Rifugiati di cui \u00e8 stata nominata Ambasciatore Onorario a vita. Nel 1991 e nel 1993 ha tenuto due concerti di capodanno a Ragusa di Dalmazia e a Sarajevo durante il periodo tragico delle guerre jugoslave. Nel 1998 ha creato la \"Fondazione Barbara Hendricks per la Pace e la Riconciliazione\" tra le nazioni e nel 2001 ha cantato al concerto di gala tenutosi a Oslo per il Premio Nobel per la Pace Kofi Annan su suo invito e al concerto della cerimonia per l'indipendenza di Timor Est nel 2002.\nPer conto del Consiglio d'Europa, inoltre, ha seguito una campagna per l'educazione dei giovani contro la xenofobia ed il razzismo."}
{"id": "1614173", "revid": "30610", "url": "https://it.wikipedia.org/wiki?curid=1614173", "title": "Calcestruzzo ciclopico", "text": ""}
{"id": "1614174", "revid": "125129866", "url": "https://it.wikipedia.org/wiki?curid=1614174", "title": "Peter Fendi", "text": "Biografia.\nPeter Fendi nacque a Vienna il 4 settembre 1796, figlio di Joseph ed Elizabeth Fendi. Suo padre era un insegnante di scuola. \nDa bambino cadde da un fasciatoio, incidente che gli causer\u00e0 danni irreparabili alla colonna vertebrale. Mostr\u00f2 un talento per il disegno sin dall'infanzia. Nel 1810 venne ammesso all'Accademia di belle arti di Vienna, appena tredicenne, e studi\u00f2 tre anni sotto la direzione di Johann Martin Fischer, Hubert Maurer e Giovanni Battista Lampi.\nIncontr\u00f2 poi Joseph Barth, collezionista d'arte e oculista personale di Giuseppe II e, attraverso alcune conoscenze di Barth di artisti influenti, nel 1818 trov\u00f2 lavoro presso la Galleria imperiale di valute e antichit\u00e0 come illustratore ed incisore. Nel 1821 Fendi ricevettee una medaglia d'oro per la sua pittura ad olio \"Vilenica\" e, nel 1836, venne eletto membro dell'Accademia di belle arti di Vienna.\nFu pi\u00f9 volte assunto sia da nobili che da gente comune come istruttore di disegno e pittura. Tra i suoi allievi figurano Carl Schindler e Johann Friedrich Treml. \nMor\u00ec il 28 agosto 1842.\nIllustrazioni erotiche.\nDi grande fama sono 40 acquerelli a contenuto erotico, tradizionalmente attribuiti a Peter Fendi. Nel 1910 \u00e8 stata pubblicata l'opera a stampa \u00abVierzig erotische Aquarelle in Faksimilereproduktion\u00bb, i cui originali sarebbero dovuti venire da Fendi e che da allora gli sono stati pi\u00f9 volte erroneamente attribuiti. "}
{"id": "1614176", "revid": "599013", "url": "https://it.wikipedia.org/wiki?curid=1614176", "title": "Goffredo Colombi", "text": "Carriera.\nGiocava come interno. Cresce calcisticamente a Stradella e Vigevano per passare nella pi\u00f9 quotata Pro Patria dove nel 1942 esordisce in Serie B. Resta a Busto Arsizio anche per il Campionato di Guerra Alta Italia nel 1944 e dopo la Liberazione riprende a giocare con il Casale nel campionato misto di Serie B/C. Nel 1946 resta in Serie B con la Cremonese e con i lombardi segna 22 reti in 2 campionati. Nel 1948 si trasferisce al sempre in Serie B che arrivando secondo viene promosso. Quindi viene di nuovo ceduto.\nNel 1949 passa alla SPAL: al termine del campionato 1949-1950 Colombi realizzer\u00e0 20 reti in 29 partite. Le 20 reti di Colombi si aggiungono alle 17 di Ciccarelli ed alle 22 di De Vito ma la SPAL arriver\u00e0 terza e non verr\u00e0 promossa, ma ci riuscir\u00e0 nella stagione successiva. Confermato anche in Serie A, esordisce a 30 anni il 4 novembre 1951 in trasferta contro il (3-3). A Ferrara, Colombi resta fino al 1953.\nTorna quindi a Novara dove resta in Serie A per altre 2 stagioni anche se le sue presenze iniziano a diradarsi.\nColombi ha giocato 74 gare in Serie A realizzando 11 reti mentre in Serie B ha segnato oltre 70 goal in oltre 220 partite."}
{"id": "1614178", "revid": "1714743", "url": "https://it.wikipedia.org/wiki?curid=1614178", "title": "Guido di Dampierre", "text": "Origine.\nEra il figlio secondogenito del signore di Dampierre, Guglielmo II e della futura contessa delle Fiandre e contessa di Hainaut, Margherita.\nBiografia.\nDopo il 1221 suo padre, Guglielmo II di Dampierre, inizi\u00f2 a intrattenere rapporti segreti con Margherita, sorella della contessa delle Fiandre e contessa di Hainaut, Giovanna; Margherita, nel 1221, per poter liberare il marito, Burcardo d'Avesnes, tenuto in prigione a Gand dalla sorella Giovanna, aveva acconsentito all'annullamento del proprio matrimonio. Burcardo si era recato a Roma per perorare la sua causa, ma Margherita nel frattempo aveva cambiato parere e aveva deciso di lasciarlo, a seguito della frequentazione di Guglielmo.&lt;br&gt;Nel 1223 Guglielmo II aveva sposato Margherita. Quest'unione cre\u00f2 un certo scandalo per i vincoli di consanguineit\u00e0 che li legavano: la nonna materna di Guglielmo era Maria di Champagne o di Blois, sorella del nonno di Margherita, Enrico I di Champagne. La disputa sulla liceit\u00e0 o meno delle due nozze di sua madre, Margherita, si protrasse per decenni e nel 1244, sfoci\u00f2 nella Guerra di successione delle Fiandre e dell'Hainaut che and\u00f2 avanti, con qualche interruzione, fino al 1254. I figli avuti da Burcardo erano ritenuti illegittimi dalla Chiesa cattolica, mentre erano legittimi per l'imperatore, Federico II.\nSuo padre, Guglielmo II, mor\u00ec il 3 settembre 1231, e, suo fratello, Guglielmo divenne signore di Dampierre. \nNel 1244, mor\u00ec la sorella di sua madre, Margherita, la contessa di Fiandre e Hainaut, Giovanna I, a Marquette; il 5 dicembre, secondo il \"Necrologio Sanct\u00e6 Waldetrudis\". A Giovanna, come contessa di Fiandre e Hainaut, succedette la sorella minore, Margherita (Margherita II, nelle Fiandre e Margherita I, nell'Hainaut).Siccome i figli nati dai suoi due matrimoni erano in contrasto sui diritti inerenti all'eredit\u00e0 materna (gli Avesnes erano stati generati prima, ma considerati illegittimi dalla chiesa e anche dalla madre, mentre i Dampierre, generati dopo erano considerati legittimi), nella disputa intervenne, nel 1246, il re di Francia, Luigi IX il Santo. Il re decise che i possedimenti dell'Hainaut sarebbero stati ereditati dai figli Avesnes e le Fiandre dai figli Dampierre.Nel 1246, Margherita, che era sia contessa delle Fiandre che di Hainaut e che odiava il figlio maggiore, Giovanni d'Avesnes, cognato (nel 1246 aveva sposato Adelaide d'Olanda) e alleato di Guglielmo II d'Olanda, aveva offerto al fratello di Luigi IX, Carlo I d'Angi\u00f2 conte di Provenza, la contea di Hainaut e la tutela delle Fiandre per conto della Casa dei Dampierre, ed il fratello di Guido, Guglielmo, era stato associato a lei nella conduzione della contea delle Fiandre, come conferma il \"Necrologio Sanct\u00e6 Waldetrudis\". Il primogenito di Margherita, Giovanni d'Avesnes, non era soddisfatto dell'accordo e convinse il cognato, Guglielmo II d'Olanda, eletto re di Germania nel 1247 (voluto dal papa in contrapposizione a Corrado IV di Svevia), a mettere sotto assedio l'Hainaut e quella parte delle Fiandre (Namur e la Zelanda) che erano soggette all'Impero, spingendo Margherita e Carlo d'Angi\u00f2 ad allearsi con Corrado IV di Svevia. Quel che ne segu\u00ec fu una guerra civile che vide vincenti gli Avesnes sui Damiere.&lt;br&gt;Secondo gli \"Annales Blandinienses\", suo fratello, Guglielmo mor\u00ec nel 1251 e fu sepolto a Marquette. Secondo la madre, Margherita, la sua morte fu dovuta agli intrighi degli Avesnes; essendo Guglielmo senza discendenza, come conte di Fiandra gli succedette il secondogenito, Guido, mentre nella signoria di Dampierre, gli succedette il fratello terzogenito, Giovanni.\nNel 1252, Guglielmo II d'Olanda confisc\u00f2 i feudi imperiali di Margherita e li consegn\u00f2 a Giovanni d'Avesnes; secondo il \"The Formation of the German College of Electors in the mid-Thirteenth Century\" (non consultato), Guido, nel 1253, invase l'Olanda e occup\u00f2 l'isola di Walcheren, in Zelanda, ma Fiorenzo, il cognato di Giovanni d'Avesnes, lo affront\u00f2 e, nel mese di luglio, lo sconfisse a Westkappel, catturando la flotta fiamminga e facendo numerosi prigionieri, tra cui Guido e suo fratello Giovanni (come ci viene confermato dagli \"Annales Parchenses\"), che vennero imprigionati e rilasciati solo nel 1256, dopo la morte di Guglielmo II d'Olanda. Infatti, dopo aver condotto una campagna vittoriosa contro Margherita, all'inizio del 1256, Guglielmo si apprest\u00f2 a sottomettere i Frisoni che si erano ribellati. Durante le operazioni, nei pressi di Hoogwoud, attraversando uno specchio d'acqua ghiacciato, il suo cavallo spezz\u00f2 la crosta di ghiaccio, ed egli cadde nell'acqua gelata. Fu cos\u00ec catturato dai Frisoni, che lo uccisero; allora intervenne nuovamente Luigi IX, che, con un nuovo trattato, nel 1256, attribu\u00ec L'Hainaut a Giovanni d'Avesnes, mentre gli altri possedimenti, inclusi Namur e la Zelanda, rimasero a Margherita.&lt;br&gt;Il conflitto - complice il nuovo intervento di Luigi IX - ebbe termine anche per la morte del figlio primogenito di Margherita, Giovanni d'Avesnes, nel dicembre 1257; in quello stesso anno, il 22 novembre 1257, Guido infine rinunci\u00f2 all'Hainaut.\nNel 1263, Guido acquist\u00f2 dall'imperatore latino di Costantinopoli, Baldovino II, la contea di Namur, che era stata conquistata alcuni anni prima da Enrico V di Lussemburgo; dopo aver tentato di riconquistare la contea Guido, che, secondo il \"Iohannis de Thilrode Chronicon\", nel frattempo era rimasto vedovo della prima moglie, Matilde de B\u00e9thune, concluse la pace, che prevedeva il matrimonio di Guido con la figlia di Enrico V, Isabella, che avrebbe portato in dote la contea di Namur.\nSua madre, Margherita govern\u00f2 le Fiandre, assieme a Guido, fino al 1278, anno in cui abdic\u00f2 a favore del stesso Guido, mentre rimase titolare dell'Hainaut fino alla morte, nel febbraio 1280.&lt;br&gt;Appena fu conte di Fiandra, con l'aiuto del regno di Francia, dovette difendere la contea dagli attacchi del nipote, Giovanni I, Conte di Hainaut in contrapposizione a sua madre Margherita (nonna di Giovanni), che aveva l'appoggio del re di Germania, Rodolfo I d'Asburgo.&lt;br&gt;Negli anni successivi Guido si scontr\u00f2 con gli amministratori delle citt\u00e0, gli scabini, che intendevano assumere sempre una maggiore autonomia dal conte, i quali si appellarono al re di Francia: dapprima il re, Filippo III fece da mediatore tra le citt\u00e0 ed il conte Guido; ma, nel 1287, il nuovo re, Filippo il Bello, invi\u00f2 suoi funzionari nelle citt\u00e0 di Gand, Bruges e Douai, che in pratica esautorarono il conte Guido e, nello stesso tempo pose le Fiandre sotto l'autorit\u00e0 del balivo di Vermandois.\nDal 1293, Guido aveva avviato trattative con il re d'Inghilterra, Edoardo I promettendo in sposa al principe reale la figlia Filippa. Filippo il Bello non lo accett\u00f2: Guido fu fatto prigioniero e fu condotto al Louvre e fu liberato solo quando sua figlia Filippa fu consegnata al re di Francia. \nTre anni pi\u00f9 tardi Guido ruppe il giuramento di fedelt\u00e0 che lo legava al re francese e aveva stretto alleanza con Edoardo I, e, il 2 febbraio 1297, si alle\u00f2 ufficialmente col re d'Inghilterra, che con un esercito si rec\u00f2 in suo aiuto, per un attacco al nord della Francia; ma nel mese di ottobre, Edoardo I si accord\u00f2 col re di Francia e torn\u00f2 in Inghilterra, senza interpellare Guido, quindi Enrico fece la pace, lascando Guido alla merc\u00e9 dei suoi avversari. \nNel 1298 Guido mand\u00f2 in ambasciata a Roma i figli Roberto di B\u00e9thune, Giovanni di Namur e Filippo, per chiedere a Bonifacio VIII un'intercessione per la liberazione della ragazza. L'operazione tuttavia naufrag\u00f2.. \nDopo che una spedizione francese aveva occupato le Fiandre nel 1299, secondo il \"Chronicon Guillelmi de Nangiaco\", nel 1300, Guido e i suoi due figli, Roberto e Guglielmo, si arresero a Carlo di Valois, che si apprestava ad assediare Gand, consegnandogli la contea; Guido ed i figli furono condotti a Parigi, dove il re Filippo IV il Bello si rifiut\u00f2 di riceverli, assegnandogli come prigione il castello di Compi\u00e8gne.&lt;br&gt;Nel 1301, il re Filippo IV il Bello venne in visita nella contea di Fiandra e nomin\u00f2 governatore Giacomo di Ch\u00e2tillon; ma l'oppressione dei francesi sui lavoratori tessili port\u00f2 questi ultimi a identificare la propria causa con quella della dinastia dei Dampierre, che cominciarono a creare disordini nella contea, che culminarono nell'insurrezione di Bruges, del 17 e 18 maggio 1302, che pass\u00f2 alla storia come i Matines Brugeoises, che port\u00f2 all'uccisione di tutti i francesi presenti in citt\u00e0.\nL'esempio di Bruges fu seguito in tutte le Fiandre occidentali; e questa sollevazione port\u00f2 ad uno scontro aperto: fiamminghi contro il re di Francia, appoggiato da una parte della nobilt\u00e0 fiamminga e dal Conte di Hainaut, ora anche conte d'Olanda, Giovanni I; lo scontro decisivo avvenne sotto le mura di Courtrai, l'11 luglio 1302; dove i cavalieri francesi si scontrarono contro le picche dei lavoratori fiamminghi che riportarono una netta vittoria.&lt;br&gt;Nel 1303 si giunse ad una tregua: Guido di Dampierre pot\u00e9 far ritorno nella propria contea, per persuadere, senza troppo successo, i propri sudditi a sottomettersi al re di Francia. La vittoria dei francesi a Mons-en-P\u00e9v\u00e8le, nel 1304, apr\u00ec uno spiraglio per un negoziato che si concluse solo dopo la morte di Guido.&lt;br&gt;Guido mor\u00ec in prigionia, nel castello di Compi\u00e8gne, nel mese di febbraio del 1305, come ci viene confermato dal \"Chronicon Guillelmi de Nangiaco\" e, col permesso del re di Francia, il corpo fu trasferito nelle Fiandre e sepolto a Marquette.&lt;br&gt;Alla sua morte nelle Fiandre gli succedette il figlio di primo letto Roberto (Roberto III), mentre nel marchesato di Namur gli succedette il figlio di secondo letto Giovanni (Giovanni I).\nMatrimoni e discendenza.\nGuido, nel 1246, aveva sposato, secondo gli \"Annales Blandinienses\", Matilde de Bethune (ca. 1230 - 1262), figlia ed ereditiera di Roberto VII di Bethune, signore di B\u00e9thune, Termonde, Richebourg e Warneton, e d'Elisabeth de Morialmez; il matrimonio con Matilde figlia di Roberto di Termonte viene confermato anche dal \"Iohannis de Thilrode Chronicon\" e dal \"Iohannis de Thielrode Genealogia Comitum Flandri\u00e6\".&lt;br&gt;Matilde a Guido diede otto figli:\nRimasto vedovo di Matilde, nel 1262, come confermano gli \"Annales Blandinienses\", Guido, nel 1264 si spos\u00f2, in seconde nozze con Isabella di Lussemburgo (\u2020 1298), che, secondo la \"Histoire g\u00e9n\u00e9alogique de la maison royale de Dreux (Paris), Luxembourg\", era figlia del conte di Lussemburgo, di La Roche e di Arlon, Enrico V e della moglie, Margherita di Bar (1220 - 1275), che ancora secondo la \"Histoire g\u00e9n\u00e9alogique de la maison royale de Dreux (Paris), Luxembourg\", era figlia di Enrico II di Bar conte di Bar e di Filippa di Dreux, discendente (pronipote) dal re Luigi VI di Francia, figlia di Roberto II di Dreux e di Yolanda di Coucy.&lt;br&gt;Isabella a Guido diede figli di entrambi i sessi, per l'l'esattezza undici, di cui solo otto raggiunsero l'et\u00e0 adulta:"}
{"id": "1614179", "revid": "22229", "url": "https://it.wikipedia.org/wiki?curid=1614179", "title": "Criptologia", "text": ""}
{"id": "1614180", "revid": "767487", "url": "https://it.wikipedia.org/wiki?curid=1614180", "title": "Associazione nazionale artiglieri d'Italia", "text": "L'Associazione nazionale artiglieri d'Italia (abbreviata in A.N.Art.I) \u00e8 un ente morale, riconosciuto nel 1953 dal Presidente della Repubblica, \nScopi.\nGli scopi dell'associazione sono: la promozione dell'ideale patriottico e delle tradizioni dell'Artiglieria Italiana, la tutela dei militari in congedo dell'arma e la promozione di attivit\u00e0 assistenziali, culturali, educative e ricreative a favore dei soci, favorendo il mantenimento della fratellanza d'armi tra gli artiglieri, sia in servizio, sia in congedo.\nIn particolare l'articolo 2 dello Statuto (attualmente vigente) prevede: \"L'Associazione si propone di:\n- mantenere e diffondere il culto e l'ideale della Patria;\n- esaltare le glorie e le tradizioni dell'Artiglieria Italiana;\n- conservare ed incrementare la fraternit\u00e0 dell'Artiglieria Italiana;\n- conservare ed incrementare la fraternit\u00e0 d'Armi fra tutti gli Artiglieri in servizio ed in congedo;\n- rappresentare, nel quadro stabilito dalle leggi, i militari in congedo illimitato provvisorio dell'Arma d'Artiglieria, per tutelarne gli interessi morali e materiali;\n- concorrere nei limiti delle proprie possibilit\u00e0 ad operazioni di soccorso in caso di pubblica calamit\u00e0;\n- promuovere attivit\u00e0 assistenziali, formative, educative, culturali, ricreative e sportive a beneficio dei soci e delle loro famiglie\"\nComposizione.\nL'associazione si articola in una presidenza nazionale, coadiuvata da un consiglio direttivo nazionale, in delegazioni regionali, Federazioni Provinciali, Sezioni Provinciali (ove non costituita una Federazione Provinciale) sezioni comunali.\nCiascuna Sezione Comunale deve essere composta da almeno dodici soci: le Sezioni Comunali, la cui dimensione sia scesa sotto il numero minimo, prenderanno la denominazione di Nuclei di Sezione (articolo 17 dello Statuto organico): non hanno completa autonomia, ma possono mantenere il proprio labaro; tuttavia devono essere accorpati alla pi\u00f9 vicina Sezione della propria Provincia, nominandone un Consigliere in aggiunta a \nquelli ordinari.\nSe nella circoscrizione di una Sezione sia stata presente la sede di Reggimenti di Artiglieria, possono costituirsi i \u201cGruppi Reggimentali\u201d composte da coloro che via abbiano prestato servizio, le quali nominano un consigliere ciascuno.\nA norma dell'articolo 5 dello Statuto Organico i soci possono essere:\n- \u201ceffettivi\u201d: se hanno prestato servizio in un reparto di artiglieria \"comunque e per qualsiasi evenienza costituiti\";\n- \u201cordinari\u201d: i militari in servizio ed i dipendenti civili di un reparto di artiglieria;\n- \u201caggregati\u201d: gli orfani, le vedove, i familiari di Socie coloro che condividano gli ideali ed agli scopi dell'A.N.Art.I.;\n- \u201conorari\u201d: coloro che abbiano arrecato lustro all'Artiglieria italiana;\n- \u201cBenemeriti\u201d: coloro che abbiano contribuito in modo particolare allo sviluppo dell'A.N.Art.I. e delle sue iniziative.\nStoria.\nL'Associazione Nazionale Artiglieri d'Italia nasce, il 4 dicembre 1910, ad opera di un gruppo di famiglie milanesi, con il nome di Associazione Santa Barbara e con lo scopo mutualistico di assistere gli artiglieri feriti in servizio e le vedove e gli orfani degli artiglieri caduti in servizio.\nNel 1923 l'associazione muta denominazione in ANArtI, Associazione Nazionale Artiglieri d'Italia.\nNel 1953 l'Associazione viene riconosciuta dal Presidente della Repubblica ed eretta in ente morale."}
{"id": "1614181", "revid": "287204", "url": "https://it.wikipedia.org/wiki?curid=1614181", "title": "M - Il mostro di Dusseldorf", "text": ""}
{"id": "1614182", "revid": "1305772", "url": "https://it.wikipedia.org/wiki?curid=1614182", "title": "Control Myself", "text": "Control Myself \u00e8 una canzone del rapper statunitense LL Cool J in collaborazione con Jennifer Lopez, pubblicata nel febbraio 2006 come secondo singolo estratto dal suo dodicesimo album \"Todd Smith\".\nDescrizione.\nProdotto da Jermaine Dupri, il brano \u00e8 la seconda collaborazione di LL Cool J con Jennifer Lopez dopo il successo ottenuto nel 2002 con \"All I Have\", e contiene un campionamento di \"Looking for the Perfect Beat\", brano del 1982 di Afrika Bambaataa."}
{"id": "1614185", "revid": "339392", "url": "https://it.wikipedia.org/wiki?curid=1614185", "title": "Juushin Enbu", "text": ""}
{"id": "1614187", "revid": "325224", "url": "https://it.wikipedia.org/wiki?curid=1614187", "title": "Livio Gratton", "text": "Biografia.\nTrasferitosi con tutta la famiglia a Roma nel 1920, si laure\u00f2 in fisica nel 1931, presso l'Universit\u00e0 di Roma \"La Sapienza\", con una tesi in cosmologia relativistica, sotto la guida di Giuseppe Armellini e Guido Castelnuovo, \nDopo un periodo di studio e di ricerca all'estero, nel 1934 rientr\u00f2 in Italia, dove fu libero docente in astronomia nel 1936, quindi astronomo e professore incaricato all'Osservatorio Astronomico di Milano fino al 1949, quando si trasfer\u00ec in Argentina, dove divenne professore di astronomia ed astrofisica prima a La Plata, poi a C\u00f3rdoba; qui per tre anni diresse pure l'Osservatorio Nazionale. \nRientrato in Italia, fu professore di astrofisica all'Universit\u00e0 di Bologna fino al 1961, quando pass\u00f2 a \"La Sapienza\", dove, tra l'altro, fond\u00f2, internamente al CNR, l\"'Istituto di Astrofisica Spaziale\" di Frascati. A Roma, cre\u00f2 una delle migliori scuole di astrofisica.\nFuori ruolo nel 1980, fu subito dopo nominato professore emerito.\nVicepresidente dell'International Astronomical Union (IAU) negli anni 1967-73, presidente della Societ\u00e0 Astronomica Italiana, nonch\u00e9 socio nazionale dell'Accademia Nazionale dei Lincei, nel 1956 gli venne assegnato il Premio Feltrinelli per l'astronomia, mentre, nel 1983, ricevette la \"Medaglia d'Oro ai Benemeriti della Scuola, della Cultura e dell'Arte\".\nAutore di pi\u00f9 di 200 lavori scientifici, artefice della rinascita dell'astronomia italiana nel secondo dopoguerra, si interess\u00f2 all'astrofisica stellare, con particolare attenzione alla spettroscopia stellare, come pure all'astrofisica teorica e spaziale. \nGli \u00e8 stato dedicato l'asteroide 5987 Liviogratton ."}
{"id": "1614188", "revid": "486946", "url": "https://it.wikipedia.org/wiki?curid=1614188", "title": "Conte delle Fiandre", "text": ""}
{"id": "1614190", "revid": "1543377", "url": "https://it.wikipedia.org/wiki?curid=1614190", "title": "Give 'Em the Boot (1997)", "text": "Give 'Em the Boot \u00e8 la prima raccolta della serie \"Give 'Em the Boot\", pubblicata dalla Hellcat Records."}
{"id": "1614191", "revid": "78273", "url": "https://it.wikipedia.org/wiki?curid=1614191", "title": "Guido I di Dampierre", "text": ""}
{"id": "1614197", "revid": "729019", "url": "https://it.wikipedia.org/wiki?curid=1614197", "title": "Stazione di Macomer (ARST)", "text": "La stazione ARST di Macomer \u00e8 una stazione ferroviaria dell'ARST a servizio del comune di Macomer, capolinea delle ferrovie per Nuoro e per Bosa (quest'ultima turistica).\nStoria.\nL'abitato di Macomer venne raggiunto dai binari della Compagnia Reale delle Ferrovie Sarde nel 1880, durante la costruzione della principale linea ferroviaria della Sardegna, la Cagliari-Golfo Aranci. Tuttavia le pressanti richieste dei territori non collegati dalla rete a scartamento ordinario delle \"Ferrovie Reali\" portarono alla realizzazione delle cosiddette linee secondarie nel decennio successivo. Tra queste furono realizzate due linee a scartamento ridotto nel centro Sardegna, la Macomer-Nuoro e la Macomer-Bosa, entrambe aventi come capolinea Macomer.\nIl centro del Marghine era gi\u00e0 dotato di una stazione ferroviaria, quella inaugurata nel 1880 dalle Ferrovie Reali, ma la Societ\u00e0 italiana per le Strade Ferrate Secondarie della Sardegna, incaricata di realizzare e gestire le ferrovie della rete secondaria, decise di costruire una propria stazione a Macomer, situata all'altro capo della piazza dove sorgeva lo scalo delle Reali, piazza in seguito nota come \"piazza Due Stazioni\". \u00c8 il 26 dicembre 1888 quando vengono inaugurate la Macomer-Bosa e la Macomer-Tirso (primo tronco della linea per Nuoro, che sar\u00e0 poi completata due mesi dopo), e quel giorno i convogli delle SFSS raggiunsero lo scalo delle secondarie di Macomer, che fu designato anche come sede di uno dei depositi delle linee SFSS del centro Sardegna.\nNonostante la decisione di costruire una nuova stazione invece di attrezzare il vicino scalo delle Reali per accogliere i treni a scartamento ridotto, poco tempo dopo l'apertura dello scalo venne stretto un accordo tra le due amministrazioni ferroviarie operanti a Macomer che permetteva ai convogli delle \"Secondarie\" di entrare nella stazione di Macomer Reali. Venne quindi realizzato un breve raccordo (220 metri) a scartamento ridotto tra le due stazioni, posto sotto l'amministrazione del Dirigente Movimento della stazione SFSS, raccordato col binario a scartamento ridotto costruito per l'occasione nella stazione delle Reali. La realizzazione fece perdere di fatto la caratteristica di stazione terminale allo scalo SFSS, sebbene all'epoca solo i treni merci lasciassero lo scalo in direzione dell'altra stazione macomerese.\nNel 1921 la stazione, come tutta la rete SFSS, pass\u00f2 alle Ferrovie Complementari della Sardegna. Il fatto signific\u00f2 anche il cambio di abitudini nel modo di chiamare la stazione, che per anni fu quindi nota come Macomer FCS o Macomer Complementari, per distinguerla dalla stazione delle ex Ferrovie Reali di Macomer passata nel frattempo alle Ferrovie dello Stato. Tuttavia entrambe le stazioni ufficialmente portano solo il nome della citt\u00e0. Le FCS inoltre, introducendo le prime automotrici Diesel nella propria rete a met\u00e0 degli anni trenta, iniziarono a far percorrere il raccordo Macomer FCS-Macomer FS anche ai treni passeggeri che utilizzavano questo tipo di rotabili, fatto che port\u00f2 progressivamente a spostare il capolinea di molte corse delle Complementari da e per Nuoro e Bosa nella stazione FS, il cui fascio binari a scartamento ridotto era stato nel frattempo ampliato. L'importanza degli impianti ferroviari di Macomer e la loro strategicit\u00e0 come punto di interconnessione tra la rete principale e secondaria dell'isola fu una delle cause che portarono al bombardamento delle due stazioni cittadine nel 1943, fatto che provoc\u00f2 gravi danni alle infrastrutture delle FCS.\nRiparati i danni della guerra la stazione riprese la normale attivit\u00e0 e fu dotata di un nuovo fabbricato viaggiatori in luogo dell'originale. Col passare degli anni tuttavia le FCS diminuirono il numero di corse aventi come capolinea Macomer FS, fatto che riport\u00f2 molti treni delle Complementari ad avere nella stazione il loro capolinea.\nDal 1981 al 1982 la stazione ospit\u00f2 solo i treni della linea per Nuoro, essendo stata chiusa la linea per Bosa (poi riaperta al traffico solo sino a Tresnuraghes), inoltre nel 1989 le FCS si fusero con le Strade Ferrate Sarde, dando vita alle Ferrovie della Sardegna (dal 2008 ARST Gestione FdS), che divennero il gestore dello scalo. Lo scalo FdS di Macomer riacquist\u00f2 man mano il ruolo di naturale capolinea dei treni per Nuoro, visto che i treni passeggeri raggiungevano Macomer FS solo su richiesta, possibilit\u00e0 in seguito tolta definitivamente ai viaggiatori.\nNel 1997 l'intera Macomer-Bosa Marina venne chiusa al traffico ordinario e riconvertita a ferrovia turistica, fatto che port\u00f2 alla riduzione del numero dei treni in transito per la stazione. In quegli stessi anni la progressiva dismissione del trasporto merci da parte delle FdS port\u00f2 al completo abbandono del raccordo per la stazione delle Ferrovie dello Stato, smantellato poi nel 2006. Nel 2010 la gestione della stazione pass\u00f2 all'ARST, in seguito alla fusione della stessa con l'ARST Gestione FdS; sempre in quell'anno furono avviati lavori di riqualificazione della stazione e delle infrastrutture connesse al servizio viaggiatori, coincidenti con la chiusura per quasi due anni della Macomer-Nuoro, sottoposta a lavori di sostituzione dell'armamento in quel periodo.\nStrutture e impianti.\nLa stazione \u00e8 costruita come scalo di testa delle ferrovie per Nuoro e Bosa Marina, e presenta all'interno del suo piazzale circa quindici binari, tutti a scartamento da 950\u00a0mm: per il servizio viaggiatori sono attrezzati tre binari posti davanti al fabbricato viaggiatori, di cui il primo costituisce il binario di corretto tracciato per Bosa ed il secondo per Nuoro: per l'accesso ai treni sono inoltre presenti due banchine in quest'area (una per il binario uno e l'altra compresa tra i binari due e tre) con pensiline e panchine. Parallelamente a questi tre binari ne \u00e8 presente un quarto, da cui se ne dirama un ulteriore in direzione est: questi due binari terminano all'interno della principale rimessa rotabili dell'impianto, raggiunta anche da due tronchini che si diramano dalla parte terminale dei binari due e tre.\nIl binario uno prosegue oltre l'area viaggiatori verso est terminando a sud delle rimesse, interrompendosi poco prima dell'ex passaggio a livello di Corso Umberto I: sino agli anni duemila il binario anzich\u00e9 terminare in quest'area proseguiva oltre in direzione Macomer RFI, in cui era presente un piazzale a scartamento ridotto per l'interscambio merci e passeggeri tra le due amministrazioni ferroviarie. Sempre dal binario uno si diramano un tronchino parallelo alla rimessa rotabili, ed un binario che conduce ad un'area di rimessaggio in cui sono presenti anche un magazzino dagli accessi rialzati ed un secondo tronchino che porta all'interno di un'ulteriore rimessa rotabili.\nAd ovest del fabbricato viaggiatori si trovano le locali officine ferroviarie, le uniche per le linee ARST del centro Sardegna: il capannone per la manutenzione dei rotabili \u00e8 raggiunto da due tronchini che si diramano dal binario uno, uno dei quali attraversa anche la piattaforma girevole della stazione, mentre l'altro permette, tramite un piccolo ponte trasbordatore, l'accesso a due ulteriori binari tronchi e ad un ulteriore ingresso del locale officine. Infine due ulteriori tronchini si diramano dal binario uno nella parte pi\u00f9 a ovest della stazione. \nNella parte nord-ovest dell'impianto si trova il piano caricatore dello scalo, in disuso stante la cessazione del servizio merci durante la gestione FdS. La configurazione binari \u00e8 frutto dei lavori portati avanti a inizio anni dieci, che hanno leggermente mutato la configurazione precedente dell'impianto.\nLa stazione \u00e8 dotata di numerosi edifici di servizio posti lungo il perimetro dell'impianto ospitando una delle tre sedi ferroviarie dell'ARST: oltre ai locali per il rimessaggio e la manutenzione dei rotabili sono presenti vari magazzini, degli uffici e altri edifici in uso per le finalit\u00e0 di servizio. Il fabbricato viaggiatori dell'impianto \u00e8 invece una costruzione a due piani pi\u00f9 tetto a falde in laterizi, avente pianta rettangolare e con sette accessi sui lati maggiori. Presente anche un piccolo edificio che ospita le ritirate, mentre tra il fabbricato viaggiatori e le officine si trova una palazzina a tre piani che ospita la direzione dell'attivit\u00e0 ferroviaria dell'ARST nel centro Sardegna.\nMovimento.\nDal punto di vista delle relazioni lo scalo \u00e8 servito tutto l'anno dai convogli dell'ARST da e per Nuoro (alcuni aventi capolinea a Bolotana e nella stazione di Iscra): sulla linea verso il capoluogo provinciale tuttavia non viaggiano treni nelle domeniche e nei festivi, sostituiti da alcune autocorse sostitutive.\nDalla stazione partono inoltre i treni della linea turistica del Trenino Verde per Bosa Marina, attiva d'estate secondo un calendario che varia di anno in anno o percorribile dai turisti su prenotazione durante tutto l'anno.\nServizi.\nNella stazione sono ospitati alcuni servizi all'utenza, tra cui una biglietteria a sportello ed una sala d'attesa.\nInterscambi.\nVari gli altri vettori attivi nei pressi dello scalo: la vicina stazione RFI \u00e8 collegata con i comuni attraversati dalla Dorsale Sarda e dalla sua diramazione per Sassari e Porto Torres, \u00e8 quindi possibile raggiungere tra le altre Cagliari, Olbia, Sassari, Golfo Aranci e Porto Torres. Il fatto che gli orari di alcuni treni ARST e Trenitalia siano posti in coincidenza facilita inoltre l'interscambio, nonostante i mezzi ARST non sostino pi\u00f9 nello scalo RFI.\nNei pressi della stazione ferroviaria l'ARST ha inoltre il capolinea del proprio servizio di autolinee, che permettono il collegamento con altre zone di Macomer e con vari paesi del circondario (alcune linee partono tuttavia dalla piazza dove si trovano le stazioni ferroviarie). Infine le autolinee Deplanu permettono di raggiungere l'aeroporto di Alghero-Fertilia dalle vicinanze dello scalo."}
{"id": "1614198", "revid": "767487", "url": "https://it.wikipedia.org/wiki?curid=1614198", "title": "Uwe Bein", "text": "Anche se, a causa della sua natura riservata, non \u00e8 mai stato in grado di ottenere grande notoriet\u00e0 pubblica, i suoi fan e anche gli esperti lo ritengono uno dei centrocampisti tedeschi pi\u00f9 dotati tecnicamente del suo tempo. \nCarriera.\nClub.\nLa carriera professionistica di Bein inizi\u00f2 nel 1978 con i Kickers Offenbach. Si trasfer\u00ec in seguito al Colonia, all' e all'Eintracht Francoforte. Dopo aver disputato 300 partite in Bundesliga segnando 91 gol, nel 1994 si trasfer\u00ec in Giappone agli Urawa Red Diamonds per poi ritornare in Germania, nel 1997, vestendo la maglia del Gie\u00dfen.\nNazionale.\nCon la Nazionale tedesca Bein vinse i mondiali 1990, durante i quali disput\u00f2 tutta la fase a gironi e la semifinale prima di infortunarsi, per un totale di 4 delle 7 partite giocate dei tedeschi. Segn\u00f2 anche una rete contro gli Emirati Arabi Uniti.\nDopo il mondiale non ebbe pi\u00f9 la fiducia del CT Berti Vogts e si ritir\u00f2 dalla Nazionale nel 1993, dopo un totale, tra Germania Ovest e Germania di 17 partite e 3 reti"}
{"id": "1614221", "revid": "1272592", "url": "https://it.wikipedia.org/wiki?curid=1614221", "title": "Vomero", "text": "Il Vomero (\"'O Vommero\" in napoletano) \u00e8 uno dei quartieri collinari di Napoli. I suoi abitanti vengono chiamati vomeresi.\nConfina a nord con il quartiere Arenella (Viale Michelangelo, Piazza Cosimo Fanzago, Via Vincenzo D'Annibale, Via S. Gennaro ad Antignano, Largo Antignano, Via Antignano, Via Don Luigi Sturzo, Via Case Puntellate, Cavone Case Puntellate), ad Ovest con i quartieri Soccavo (Via S. Domenico) e Fuorigrotta (Via Michelangelo da Caravaggio), a Sud con il quartiere Chiaia (Via Vicinale Fosso S. Stefano, Piazzetta S. Stefano, Via Torquato Tasso, Gradoni S. Francesco, Via Filippo Palizzi, Salita Petraio) e ad est con il quartiere Montecalvario (Piazza Leonardo, Salita Cacciottoli, Viale Raffaello, Largo S. Martino, Via Pedamentina S. Martino) e con il quartiere Avvocata (Piazza Leonardo).\nCon la \"riforma del decentramento\" deliberata nel 2005, il Vomero con l'Arenella forma la municipalit\u00e0 V, che, con i suoi 120.000 abitanti, \u00e8 la zona pi\u00f9 densamente popolata della citt\u00e0. Il punto pi\u00f9 alto del quartiere \u00e8 la certosa di San Martino, con un'altitudine di 251 m s.l.m.\nEtimologia.\nIn epoca greca, la collina vomerese era chiamata \"Bom\u00f2s\" (, cio\u00e8 \"collina\"), nel Seicento, invece, si diffuse il nome \"Vomer\", che i dotti vorrebbero derivare appunto da \"Bom\u00f2s\", corrotto in \"vom\u00f2s\".\nIn epoca romana, la collina vomerese era chiamata \"Paturcium\" (probabilmente da Patulcius, nome connesso a Giano, il dio a cui la collina era dedicata) e nell'alto Medioevo, per corruzione linguistica, \"Patruscolo\" o \"Patruscio\".\nIl toponimo attuale, \"Vomero\", attestato alla fine del Cinquecento (quando si riferiva per\u00f2 non all'intera collina, ma ad un antico casale), trae presumibilmente vera origine dalla sua antica vocazione agricola e al gioco del \"vomere\", un passatempo contadino che sanciva come vincitore chi, con il vomere dell'aratro, avesse tracciato un solco quanto pi\u00f9 possibile dritto.\nComunque, proprio l'attivit\u00e0 legata ai campi e la gran messe di verdure coltivate, gli valsero per secoli il soprannome di \"Collina dei broccoli\".\nStoria della collina.\nFino alla fine del XIX secolo il Vomero costituiva una periferia pressoch\u00e9 disabitata e \"lontana\" dalla citt\u00e0 di Napoli, le sue parti pi\u00f9 antiche, come il rione Antignano, erano nuclei abitativi rurali, \"villaggi\" che, sin dai tempi dei Romani, sorgevano sulla \"Via Puteolis Neapolim per colles\", strada che, prima dello scavo della galleria di collegamento tra Fuorigrotta e Mergellina, costituiva l'unico collegamento via terra tra la zona flegrea e la citt\u00e0. Intorno al II secolo d.C. la strada fu risistemata e chiamata \"via Antiniana\", da cui il nome al rione. Proprio nell'antico villaggio che oggi \u00e8 il rione di Antignano, la tradizione vuole sia avvenuto per la prima volta il miracolo di San Gennaro, tra il 413 e il 431.\nIn seguito alla dominazione della dinastia normanna e di quella sveva, con gli angioini, dopo la rivolta dei Vespri siciliani, Napoli divenne capitale, nel 1282 (condizione che ricoprir\u00e0 fino all'Unit\u00e0 d'Italia, nel 1860). Cominci\u00f2 a sorgere dunque l'esigenza di risalire le pendici della collina vomerese, soprattutto per ragioni strategiche. La zona cominci\u00f2 quindi a popolarsi, soprattutto a partire dalla costruzione del Chiostro Certosino, nel 1325, e quasi contemporaneamente gli angioini sostituirono l'antico torrione di vedetta (d'epoca normanna), vicino al quale sorse il Chiostro, con il \"Castello di Belforte\", nucleo di partenza del Castel Sant'Elmo. L'assetto del restante territorio vomerese rimase tuttavia immutato.\nSotto i sovrani aragonesi e i posteriori vicer\u00e9 spagnoli, Napoli and\u00f2 incontro ad un vertiginoso aumento demografico, dovuto alla forte immigrazione proveniente dai centri circostanti e dal resto del regno. La necessit\u00e0 di allargare il territorio cittadino indusse il vicer\u00e9 Pedro \u00c1lvarez de Toledo a dirigere lo sviluppo della citt\u00e0 (allora solo pianeggiante) verso le pendici delle colline, rimaste fino a quel momento prive di significativi insediamenti abitativi. Tuttavia, nel 1556 una legge viet\u00f2 la costruzione di nuovi edifici intorno a Sant'Elmo e, nel 1583, anche sulle pendici del colle.\nNel periodo dei vicer\u00e9 successivi a Don Pedro, l'espansione edilizia segu\u00ec, provocando la fusione di innumerevoli borghi; anche sulla collina iniziarono a formarsi agglomerati pi\u00f9 omogenei, villaggi e casali. Nel Seicento nella cartografia della citt\u00e0 si iniziano a rappresentare le prime costruzioni collinari.\nDurante la peste del 1656, la collina fu utilizzata come rifugio da parte della nobilt\u00e0 e del clero: si era infatti affermata la tendenza nell'aristocrazia residente nel centro storico a costruirsi una seconda casa al Vomero, tendenza che si accentuer\u00e0 nel corso del Settecento, soprattutto grazie all'apertura della nuova \"strada Infrascata\" (Via Salvator Rosa). Tra le tante famiglie nobiliari che si stabilirono al Vomero, i Carafa, i Conti di Acerra, i Ruffo di Sicilia, i Cacciottoli, i Cangiani.\nNel 1817, il Vomero fu promosso al rango di residenza non solo nobiliare, ma anche regale, con l'acquisizione di una villa da parte di Ferdinando I di Borbone: la futura Floridiana.\nNel 1809, nella nuova divisione amministrativa della citt\u00e0 operata da Gioacchino Murat, tutti i villaggi del Vomero entrarono a far parte della citt\u00e0 vera e propria, nel circondario dell'Avvocata. Infine, verso la met\u00e0 del secolo XIX, l'apertura di Corso Maria Teresa (ribattezzato Corso Vittorio Emanuele dopo il 1860), voluta da Ferdinando II, delimit\u00f2 il confine inferiore del futuro \"quartiere Vomero\".\nLa fondazione del \"nuovo Rione\" e l'urbanizzazione del Vomero.\nLo sviluppo abitativo vero e proprio del Vomero ebbe inizio verso la fine dell'Ottocento, pi\u00f9 precisamente nel 1885, con la fondazione (nell'ambito della legge \"per il Risanamento di Napoli\") del \"Nuovo Rione\" e la progettazione di un tracciato viario a maglia reticolare e schema radiale che applicava i dettami razionalistici in voga in tutta l'urbanistica europea di fine secolo, secondo l'esempio della Parigi del Barone Haussmann (esperienze analoghe nell'urbanistica italiana si riscontrano nei quartieri romani Esquilino e Testaccio).\nFin dal primo momento il Vomero venne concepito come un quartiere residenziale destinato alle classi alto-borghesi: le splendide ville e palazzine in stile tardo Liberty che vennero realizzate in gran numero agli inizi del secolo attorno alla Villa Floridiana e verso l'area di Castel Sant'Elmo e di San Martino costituirono fino alla met\u00e0 del Novecento il tratto distintivo del nuovo quartiere.\nGi\u00e0 prima della legge di Risanamento, inoltre, una banca piemontese, la banca Tiberina, aveva acquistato al Vomero terreni compresi tra San Martino, via Belvedere e Antignano, con l'intenzione di costruirvi un nuovo quartiere (gi\u00e0 Garibaldi, in effetti, aveva pensato alle zone collinari come potenziali nuovi rioni, in cui per\u00f2 egli riteneva si dovesse ospitare il proletariato). La posa della prima pietra da parte dei sovrani avvenne l'11 maggio 1885 e, il 20 ottobre 1889, il \"Nuovo Rione\" venne inaugurato, con l'apertura della Funicolare di Chiaia, cui segu\u00ec la Funicolare di Montesanto nel 1891.\nFino a quella data, ma ancora per diversi decenni dopo, la vita e quindi la storia della collina vomerese e quella della citt\u00e0 di Napoli si sono evolute separatamente. \"Vado a Napoli\", \"Scendo a Napoli\" erano le frasi dei vomeresi per indicare il tragitto verso il centro. Ma, dopo l'11 maggio 1885, il Vomero inizia lentamente a saldarsi territorialmente con la citt\u00e0. Una saldatura che, conclusasi alla fine del Novecento, inevitabilmente significher\u00e0 importare tutti i problemi irrisolti ereditati dalla storia difficile della citt\u00e0 di Napoli.\nPrimo esempio di costruzioni di tipo \"urbano\" furono i \"Quattro palazzi\" di Piazza Vanvitelli, edificati all'inizio del XX secolo dalla Banca Tiberina. Dopo l'inizio dei lavori, tuttavia, la scarsa reattivit\u00e0 del mercato (dovuta alle difficolt\u00e0 economiche dell'epoca e ai collegamenti ancora difficoltosi tra la citt\u00e0 e la collina) spinse la banca (proprietaria delle aree edificate e delle due funicolari) a cedere nel 1899 i suoi diritti alla Banca d'Italia. Ci\u00f2 provoc\u00f2 la sospensione per diversi anni delle opere previste dal piano di urbanizzazione (frutto della Convenzione stipulata tra Comune e Banca Tiberina). All'inizio del Novecento risultavano dunque realizzati (oltre al tracciato della lottizzazione) esclusivamente una parte degli edifici al centro del Vomero (tra Piazza Vanvitelli, lungo via Scarlatti e via Morghen). Tutte le nuove costruzioni erano in stile neorinascimentale, che a Napoli si protrarr\u00e0 fino al primo trentennio del Novecento, trascinandosi negli anni i progetti di fine ottocento.\nLa Banca d'Italia, per recuperare i capitali investiti, decise di vendere gli immobili gi\u00e0 costruiti e i terreni, e frazionare gli isolati in piccoli lotti pi\u00f9 facilmente vendibili. Conseguentemente, nei primi anni del XX secolo non si ebbe un impetuoso sviluppo urbanistico, ma sorse un'edilizia meno intensiva, di villini a due, tre piani, circondati da graziosi giardini; i quali, peraltro, avevano la capacit\u00e0 di valorizzare maggiormente gli aspetti paesistici dei luoghi, rispetto ai grandi edifici umbertini. Il gusto architettonico che caratterizz\u00f2 il periodo, fino alla met\u00e0 degli anni venti, fu quello definito liberty unitamente a quello cosiddetto neoeclettico.\nL'apertura della nuova Funicolare Centrale, facilitando gli spostamenti fra il Vomero e il centro, port\u00f2 ad un incremento significativo dell'urbanizzazione, che si orient\u00f2 nuovamente verso i grossi fabbricati, realizzati anch'essi secondo i vari stili allora di moda (dal liberty al neoeclettismo, al primo razionalismo). Il nuovo centro abitato si espanse fino a raggiungere gli antichi villaggi (\"Vomero Vecchio\", Antignano), inglobandoli.\nDal secondo dopoguerra ad oggi.\nNel secondo dopoguerra, la sempre pi\u00f9 consistente domanda abitativa e la conseguente speculazione edilizia degli anni sessanta sostitu\u00ec le sobrie ed eleganti architetture vomeresi con enormi fabbricati in cemento armato. Con la scomparsa della maggior parte dei giardini e la distruzione di buona parte dei villini in stile Liberty e di alcuni fabbricati umbertini, il Vomero si \u00e8 andato configurando come un quartiere borghese, arrivando ad inglobare l'Arenella e spingendosi fino alle pendici della collina dei Camaldoli, non senza alcuni autentici scempi edilizi (come la famigerata \"Muraglia Cinese\" di Mario Ottieri su Via Aniello Falcone, o i palazzi di Via Caldieri).\nIl quartiere conserva ancora molti esempi dell'architettura originaria, che costituiscono un patrimonio per tutta l'architettura italiana. Inoltre \u00e8 ancora possibile osservare, oltre ai monumenti gi\u00e0 citati, costruzioni storiche, quali, ad esempio, alcune delle pi\u00f9 antiche ville nobiliari (Villa del Pontano, Villa Belvedere, Villa Regina, Villa Lucia, Villa Haas, Villa Presenzano o Diaz, Villa Ricciardi, Villa Leonetti, Villa Salve) e un antico edificio del dazio borbonico, nel rione Antignano.\nTra il corso Vittorio Emanuele ed i giardini della Certosa di San Martino c'\u00e8 la Vigna San Martino presente da circa sei secoli.\nTrasporti e viabilit\u00e0.\nI pi\u00f9 antichi mezzi di trasporto del quartiere, costruiti tra il 1800 e il 1900, sono tre delle quattro funicolari cittadine (Funicolare di Chiaia, Funicolare di Montesanto e Funicolare Centrale) che collegano il Vomero al centro della citt\u00e0. Il quartiere, inoltre, \u00e8 collegato al sistema metropolitano della citt\u00e0, tramite la Linea 1 della Metropolitana di Napoli (con le fermate Quattro Giornate e Vanvitelli).\nLa linea 1 della metropolitana di Napoli ha contribuito a snellire il traffico veicolare che ingorgava le vie di accesso alla collina vomerese, collegando rapidamente il Vomero al centro storico e ai quartieri della periferia nord di Napoli.\nIl Vomero, come le zone del centro della citt\u00e0 non chiuse al traffico veicolare, essendo una zona in gran parte commerciale e allo stesso tempo ad alta densit\u00e0 abitativa, \u00e8 uno dei quartieri pi\u00f9 trafficati della citt\u00e0. Ciononostante, o forse proprio per contrastare questo fenomeno, mantiene un'isola pedonale ventiquattro ore su ventiquattro e sempre piena di cittadini e di turisti, come anche le sue adiacenze (Piazza Vanvitelli, via Cimarosa), grazie anche ai numerosi luoghi di ritrovo che attirano, soprattutto nei fine settimana, persone di tutte le et\u00e0. L'isola pedonale, costituita originariamente (a partire dal 1994) dalla sola via Alessandro Scarlatti, dall'11 novembre 2008 ha inglobato anche via Luca Giordano, importante arteria posta tra l'alto ed il basso Vomero (ossia tra la zona di San Martino e Piazza Vanvitelli e quella di via Cilea e via Belvedere) quasi a toccare il pi\u00f9 antico nucleo del Vomero, il rione Antignano.\nUna delle uscite della Tangenziale (Vomero, uscita 9) porta in due delle strade principali del quartiere: via Cilea e via Caldieri (non vanno considerate singole uscite poich\u00e9 la deviazione avviene dopo il casello). Lo svincolo di via Pigna (sempre dall'uscita Vomero) porta invece nei quartieri confinanti Soccavo ed Arenella (sebbene l'uscita rimanga nelle immediate vicinanze del quartiere Vomero).\nNegli scorsi anni sono state infine aperte tre scale mobili urbane per portare pi\u00f9 agevolmente (in salita) i cittadini e i visitatori, provenienti dalla zona di Piazza Fuga o Piazza Vanvitelli, direttamente nella zona alta di via Scarlatti, davanti alla stazione superiore della Funicolare di Montesanto, a poche centinaia di metri da Castel S.Elmo e dalla Certosa di S.Martino. Numerosi sono anche i servizi di autobus che collegano il Vomero al resto della citt\u00e0.\nIl Vomero luogo di nascita dell'industria cinematografica italiana.\nNei primi anni del Novecento sorsero proprio al Vomero alcune tra le prime case di produzione cinematografiche italiane. La prima in citt\u00e0 fu la Partenope Film (originariamente Fratelli Troncone &amp; C.), di Guglielmo, Vincenzo e Roberto Troncone, che, nata nel 1906, fu attiva per circa vent'anni, con sede e teatri di posa in via Solimena.\nNel 1915 venne fondata ufficialmente la Polifilms di Giuseppe Di Luggo. La societ\u00e0, nata nel 1912 come societ\u00e0 di distribuzione cinematografica con il nome \"De Luggo &amp; C.\", nel 1914 venne trasformata in una manifattura cinematografica, denominata originariamente \"Napoli Film\", con sede e teatro di posa in via Cimarosa.\nNel 1919 la Polifilms in difficolt\u00e0 economiche cedette i suoi impianti e teatri di posa a Gustavo Lombardo, gi\u00e0 titolare della societ\u00e0 di distribuzione SIGLA (Societ\u00e0 Italiana Gustavo Lombardo Anonima), il quale diede vita alla \"Lombardo Film\", la futura \"Titanus\".\nIl Vomero durante le Quattro Giornate.\nNotevole fu il contributo del Vomero alle Quattro giornate di Napoli (27-30 settembre 1943). Fu infatti al Vomero che si registrarono i primi scontri, dapprima nei pressi della masseria \"Pagliarone\" (dove un gruppo di persone armate ferm\u00f2 un'automobile tedesca uccidendo il maresciallo che era alla guida), poi al quadrivio tra via Scarlatti e via Cimarosa, ove una motocarrozzetta germanica fu ribaltata provocando la morte dei due occupanti e la rappresaglia tedesca, quindi in varie piazze del quartiere, in particolare in Piazza Vanvitelli (dove una decina di giovanissimi vomeresi usciti da un bar attaccarono tre soldati tedeschi, dopo che era giunta al Vomero la notizia della morte di un marinaio, freddato con un colpo di pistola da un nazista) e nella piazza dell'allora Stadio Littorio, chiamata \"Piazza Mascagni\" ed oggi ribattezzata appunto \"Piazza Quattro Giornate\". I tedeschi avevano infatti deciso di utilizzare lo stadio come campo di concentramento per gli insorti; i partigiani circondarono il campo e, armati solo di una mitragliatrice antiaerea e poche pistole e fucili, riuscirono a liberare i prigionieri.\nLa sera precedente era caduta l'armeria del Castel Sant'Elmo, non senza spargimento di sangue; i tedeschi infatti, asserragliati anche all'interno della Villa Floridiana, intervennero in forze a dar battaglia.\nIl Liceo Sannazaro divenne luogo di incontro e di coordinamento della Resistenza, qui il professor Antonio Tarsia in Curia il 30 settembre 1943 si autoproclam\u00f2 capo degli insorti assumendo pieni poteri civili e militari.\n\u00c8 nella palestra di questo stesso liceo che i corpi dei caduti delle Quattro giornate furono trasportati per la commemorazione.\nOggi nel quartiere sono poste, a memoria degli eventi, quattro lapidi: sulla facciata del Liceo Sannazaro; accanto all'ingresso della caserma dei Carabinieri a Piazza Quattro Giornate; sulla facciata del liceo classico intitolato ad Adolfo Pansini (giovane studente vomerese impegnato nella lotta contro il fascismo, ucciso dai tedeschi durante le Quattro Giornate di Napoli il 30 settembre 1943 a pochi metri dall\u2019attuale sede centrale del liceo) e la quarta in Via Belvedere, di fronte all'antico ingresso principale della masseria \"Pagliarone\" ove nacque la prima rivolta.\nSport.\nIl quartiere ospita anche il complesso polisportivo cresciuto intorno allo Stadio Arturo Collana di Napoli, dove si praticano rugby, judo, atletica, nuoto, pallavolo, ginnastica artistica, pattinaggio, tennis, scherma, football americano e calcio.\nLo stadio, sorto in epoca fascista con il nome di \"Stadio dei martiri fascisti\" o \"Stadio Littorio\", dal 1929 anno della costruzione fu utilizzato dalla squadra del quartiere l'Internapoli Football Club fino al 1935 anno in cui la squadra si sciolse. Nel 1964 la squadra fu rifondata e torn\u00f2 a giocare allo stadio Arturo Collana, fino all'anno 1977 quando la squadra cambi\u00f2 denominazione e si trasferisce a Posillipo.\nA partire dalla stagione 1933-34 a causa dei lavori allo Stadio Giorgio Ascarelli \u00e8 stato temporaneamente il campo di casa del Napoli. Successivamente a causa della distruzione durante la guerra dello Stadio Giorgio Ascarelli divenne la sede ufficiale del Napoli prima del completamento e del definitivo trasferimento della squadra allo Stadio San Paolo nel 1959.\nFu anche scenario di drammatici avvenimenti durante le Quattro giornate di Napoli, e pertanto l'attigua piazza ha successivamente assunto il nome di \"Piazza Quattro Giornate\".\nPer anni fu lo stadio di casa della A.P. Partenope Rugby.\nIl Vomero \u00e8 stato anche la sede dalla squadra femminile di basket Vomero Basket campione d'Italia nella stagione 2006-07 anche se la stessa ha giocato a lungo al PalaBarbuto per l'impraticabilit\u00e0 della palestra del Collana.\nDalla stagione 2012-13 fino al 2016-17 lo \"Stadio Arturo Collana\" ha ospitato la squadra di calcio femminile di Napoli.\nIn questa struttura vi \u00e8 anche la sede del Tennis Club Vomero, che ospita ogni manifestazioni nazionali ed internazionali di tennis."}
{"id": "1614222", "revid": "228587", "url": "https://it.wikipedia.org/wiki?curid=1614222", "title": "Give 'Em the Boot II", "text": "Give 'Em the Boot II \u00e8 la seconda raccolta della serie pubblicata dalla Hellcat Records \"Give 'Em the Boot\"."}
{"id": "1614223", "revid": "1272592", "url": "https://it.wikipedia.org/wiki?curid=1614223", "title": "Martina Franca", "text": "Martina Franca (\"Mart\u00e8ne\" in dialetto locale) \u00e8 un comune italiano di abitanti della provincia di Taranto in Puglia.\nCentro agricolo, commerciale e industriale noto per l'architettura barocca, sorge sulle propaggini meridionali delle Murge, al confine delle province di Taranto e Brindisi con la citt\u00e0 metropolitana di Bari.\nGeografia fisica.\nPosta sulle colline sud orientali della Murgia, Martina Franca si trova ad un'altitudine di 431 e copre una superficie di circa 299\u00a0km\u00b2, risultando al quarantesimo posto per ordine di estensione fra i comuni italiani.\nNell'agro circostante sono presenti numerose grotte; nella frazione di Monte Fellone di notevole rilevanza archeologica risultano la grotta Cuoco e la grotta Monte Fellone.\nLa stazione meteorologica di riferimento \u00e8 quella di Martina Franca Specchia Tarantina.\nOrigini del nome.\nIl termine Martina deriva dalla devozione degli abitanti gi\u00e0 dal Mille a San Martino di Tours, infatti il primitivo insediamento della citt\u00e0 nacque su monte detto appunto di San Martino, mentre l'aggettivo Franca fu aggiunto da Filippo I D'Angi\u00f2 nel 1310 quando riconobbe alla citt\u00e0 diversi privilegi, ossia franchigie e la demanialit\u00e0 perpetua. Allora nel 1310 la citt\u00e0 fu chiamata Franca Martina, poi nel corso dei secoli, perdendo la demanialit\u00e0 perpetua, scomparve l'aggettivo Franca. Solo dopo l'unit\u00e0 d'Italia, nel 1861, la citt\u00e0 fu ribattezzata Martina Franca.\nStoria.\nOrigini.\nUno dei pi\u00f9 antichi insediamenti umani \u00e8 presso Monte Fellone. I ritrovamenti (tra cui frammenti di ceramica impressa, incisa, graffita) della grotta Monte Fellone, oggetto di scavi archeologici negli anni sessanta testimoniano la presenza umana dal neolitico al IV secolo d.C.. Nel caso di Monte Fellone, l'allevamento di cavalli risale gi\u00e0 al medio neolitico, fenomeno alquanto raro per il Sud Italia e unico in Puglia. Numerose sono le specchie, la pi\u00f9 nota delle quali \u00e8 Specchia Tarantina, in corrispondenza del confine tra i territori messapi e tarantini, con funzione difensiva, di controllo del territorio e di demarcazione territoriale.\nDall'Alto medioevo all'epoca moderna.\nNell'Alto medioevo il territorio \u00e8 stato sotto l'influenza dei Longobardi alternatisi all'autorit\u00e0 dell'Impero Romano d'Oriente e nel X secolo luogo di difesa contro l'invasione dei Saraceni. I resti di alcuni grandi muri a secco detti \"paretone\" potrebbero essere riferibili alla presenza del Limitone dei greci a sud ovest. Nel IX secolo un gruppo di ebrei fuggitivi da Oria, e tra i pochi superstiti della grande comunit\u00e0 ebraica di Oria si aggrega all'insediamento sorto intorno al casale San Salvatore nella Lama del Fullonese..\nLe origini di Martina Franca, come borgo, risalgono al X secolo, quando sul Monte di San Martino sorse un piccolo villaggio di profughi tarantini, fuggiti dalle continue devastazioni dei Saraceni, e ai quali si aggiunse successivamente una comunit\u00e0 di pastori. Nel XIII secolo difatti il monte rientra nelle propriet\u00e0 di Glicerio de Persona (Glicerio de Matino), feudatario di Matino e Tuglie e signore delle Terre di Ceglie del Gualdo, di Mottola, di Soleto e del Casale di San Pietro in Galatina\nGlicerio parteggi\u00f2 per Manfredi di Sicilia figlio di Federico II di Svevia e Re di Sicilia contro gli angioini. Caduto anche Corrado IV di Svevia, l'ultimo degli Svevi, Glicerio si rifugier\u00e0 a Gallipoli, guidandone la difesa contro l'assedio angioino. Alla caduta della citt\u00e0 fu catturato, condotto in carcere nel castello di Brindisi (insieme ai figli Gervasio, Giovanni e Perello) e sub\u00ec infine il patibolo. \nIntorno al 1300 Martina Franca fu eletta comune su ordine del Principato di Filippo I d'Angi\u00f2. Filippo I concesse Martina a Pietro del Tocco per ricompensarlo dei servigi da lui svolti.\nIl territorio all'epoca consisteva in un castello situato storicamente nell'attuale zona denominata \"Montedoro\", e da due miglia di terreno intorno al castello, sottratto dal territorio di Taranto, dall'Universit\u00e0 di Monopoli e dall'Universit\u00e0 di Ostuni per l'insediamento rurale di \"massari\" (in martinese \"u mass\u00e8r\" \u00e8 un contadino affittuario di terreni e masserizie). Sembra che Filippo d'Angi\u00f2 avesse concesso anche dei diritti e delle franchigie a chi fosse venuto ad insediarsi a Martina, e per questo fu denominata \"Franca\".\nTra il 1770 e il 1776 sant'Alfonso Maria de' Liguori tent\u00f2 pi\u00f9 volte di costruire una missione redentorista nel territorio di Martina Franca e scrisse in risposta ad alcune tesi dell'abbate Magli di Martina una piccola operetta: \"Dichiarazione del sistema intorno alla regola delle azioni morali\".\nGli Ebrei a Martina Franca.\nTra XIV e XV secolo si insedi\u00f2 la Comunit\u00e0 ebraica di Martina Franca, sottoposta a tentativi di conversione e a soprusi dai martinesi, difatti il comune di Martina chiese ed ottenne dal re Federico d'Aragona di proibire ai \"cristiani novelli\", ebrei convertiti, di sporgere denuncia nei confronti dei cittadini di Martina che li avevano saccheggiati e viet\u00f2 loro sempre su richiesta esplicita dell'universit\u00e0 di Martina di vivere in citt\u00e0. La Giudecca di Martina \u00e8 localizzabile nelle attuali via degli Orfanelli, con l'appendice di via Cappelletti e nel vico Montedoro.\nSimboli.\nStemma.\nL'arma araldica di Martina Franca \u00e8 riconosciuta nel 1939: \"Un cavallo bianco senza freno trottante, su prato verdino, foglie di quercia verde, giglio angioino color oro, il tutto sormontato dalla corona turrita della citt\u00e0 in campo azzurro\".\nMonumenti e luoghi d'interesse.\nArchitetture religiose.\nBasilica minore di San Martino.\nEretta nella seconda met\u00e0 del Settecento, su iniziativa dell'arciprete Isidoro Chirulli, sul luogo ove sorgeva la precedente collegiata romanica, \u00e8 un esempio del barocco martinese.\nSi caratterizza per la maestosa facciata, sulla quale spicca centralmente l'immagine del Patrono che divide il mantello con un mendicante ad Amiens. Nell'interno degni di nota sono l'altare maggiore in marmi policromi del 1773 di scuola napoletana, l'ampio cappellone del Santissimo Sacramento, un presepe opera di Stefano da Putignano e varie tele di Domenico Antonio Carella.Ospita le reliquie di Santa Comasia, che la tradizione vuole martire tra il II e il IV secolo e di Santa Martina.\nNell'aprile del 1998 papa Giovanni Paolo II l'ha elevata alla dignit\u00e0 di basilica minore.\nDal 20 dicembre 2015 all'11 novembre 2016 \u00e8 stata chiesa giubilare.\nLa particolarit\u00e0 di questa chiesa consiste nel fatto che nella parte destra ci siano statue, mentre la parte sinistra sia ornata esclusivamente da dipinti. Ci sono anche una statua della \"Madonna dell'Ausiliatrice\" e un \"Ges\u00f9 Flagellato alla Colonna\" del 1622.\nArchitetture civili.\nPalazzo Ducale.\nIniziato nella seconda met\u00e0 del Seicento per volont\u00e0 del duca Petracone Caracciolo, in esso l'elemento rinascimentale si incrocia con il Barocco d'ispirazione leccese e l'impronta architettonica locale. Un tempo residenza dei duchi Caracciolo, \u00e8 sede del Municipio. Notevoli all'interno le sale dell\"'Arcadia\", del \"Mito\" e della \"Bibbia\", che prendono il nome dai cicli di affreschi in esse ospitati, tutte opere del pittore francavillese Domenico Carella che le esegu\u00ec nel 1776.\nPalazzi signorili.\nSono di seguito riportati i palazzi signorili pi\u00f9 significativi dal punto di vista storico e artistico di Martina. Ogni palazzo \u00e8 riportato con la denominazione storica originaria, ossia della famiglia che lo ha fatto costruire e a seguire il nome delle famiglie che nel corso dei secoli sono subentrate per ragioni di eredit\u00e0 o di acquisto dell'immobile.\nPalazzetto dello Sport \"Pala Wojtyla\".\nIl Palazzetto dello Sport e Centro Polifunzionale per lo Sport, la Cultura ed il Tempo Libero \"Pala Wojtyla\" \u00e8 stato progettato dallo studio di Progettazione Donati D'Elia Associati ed \u00e8 stato ultimato nel 2004.\nL'organismo edilizio, di chiara ispirazione post-moderna, \u00e8 costituito da tre volumi che si compenetrano: la testata a T, il corpo centrale a forma circolare ospitante l'area polifunzionale con le tribune (1.800 posti a sedere) ed il parallelepipedo che chiude la composizione.\nCentro storico.\nL'urbanistica del centro storico martinese si caratterizza per abitazioni sviluppate in senso verticale: i locali al pian terreno, e talvolta parzialmente interrati, erano adibiti a bottega. Al primo piano, invece, si trova la zona giorno, con cucina e sala da pranzo. Di solito era presente anche un camino, che assolveva a una duplice funzione: serviva a cucinare le pietanze e fungeva da stufa, sia per il primo piano sia, grazie alla canna fumaria, anche per i piani superiori.\nIn questo piano \u00e8 facile trovare anche un imbocco del pozzo, che a differenza della canna fumaria ha un \"camino\" che arriva fin sotto la casa, nel luogo in cui \u00e8 situata la cisterna d'acqua, per lo pi\u00f9 di origine piovana. Il pozzo veniva sfruttato anche come un rudimentale frigorifero, in virt\u00f9 della freschezza garantita dalla pietra calcarea del sottosuolo martinese. Gli alimenti venivano depositati in un secchio di rame o di ferro a fondo piccolo e bocca larga (un mezzo cono capovolto) e fatto adagiare a \"pelo d'acqua\" nel pozzo. Il secondo piano \u00e8 la zona notte. Qui c'\u00e8 la stanza, o le stanze, da letto, generalmente con un balcone o una finestra, che comunica con il tetto della casa.\nIl tetto viene sfruttato in vari modi. Generalmente \u00e8 uno spazio utile per stendere il bucato o anche per imbandire tavolate (alcune case hanno il tetto comunicante e allo stesso livello della casa vicina, spesso senza alcun muro separatore). D'estate i tetti si trasformano in veri essiccatoi naturali: gli anziani vi fanno essiccare fichi, noci, fave e altri alimenti, o \"spurgano\" la lana e i materassi. La particolarit\u00e0 delle case pugliesi, a differenza del resto della penisola italiana, sta nel fatto che i tetti sono in stile greco, cio\u00e8 piatti e non spioventi. Questo perch\u00e9 il clima pugliese \u00e8 molto mite, fresco, senza particolari precipitazioni (\u00e8 raro vedere la neve alta, come \u00e8 invece accaduto nel 1985). Le poche spiovenze servono per incanalare l'acqua nelle cisterne calcaree poste nel sottosuolo (chiamate comunemente \" \u00f9 pozz\"') che erano una fonte di acqua utile, visto la scarsit\u00e0 di quest'ultima nella regione.\nCaratteristica importante del centro storico erano le vie strette e piene di \"spigoli\", vicoli ciechi e le strade nascoste: un vero labirinto urbano. Questo assetto anticamente presentava un duplice vantaggio: in caso di invasione nemica, infatti, era un mezzo per guadagnare tempo durante un'eventuale fuga, o per tendere imboscate ai nemici sfruttando vicoli ciechi e vie \"nascoste\" o poco visibili.\nVie del centro storico.\nLe vie di Martina presentano una particolare depressione al centro della strada, a differenza delle altre strade moderne che hanno invece il manto stradale a \"schiena d'asino\". Da un punto di vista architettonico il centro storico \u00e8 per lo pi\u00f9 in stile barocco e rococ\u00f2, ben visibile nelle chiese (ad esempio la gi\u00e0 Collegiata, ora basilica, di San Martino). \nParte dell'attuale pavimentazione \u00e8 stata rifatta negli anni '80, ma un tempo la differenza del basolato delle stradine indicava la logistica del centro storico. Infatti le strade principali che conducevano alle antiche porte, quindi fuori da centro storico, erano fatte con pietra lavica nera, mentre quelle labirintiche che conducevano verso l'interno erano realizzate con pietre bianche. In alcuni lembi delle stradine si riscontra ancora questa differenza cromatica.\nAree naturali.\nLa Valle d'Itria e i trulli.\nLa Valle d'Itria \u00e8 una ricchezza artistica e naturale per il territorio di Martina Franca ed \u00e8 per questo anche la meta principale dei turisti. Da ricordare sono i caratteristici muretti a secco, i trulli (in martinese \"casedde\"), costruiti durante i periodi di civilizzazione contadina fuori dalla zona urbana, a differenza di quanto avviene ad Alberobello, dove sono situati all'interno del paese.\nNegli ultimi quarant'anni l'abusivismo edilizio ha cancellato diverse peculiarit\u00e0 del territorio (come le numerose mulattiere) e ha contribuito alla compromissione della flora e della fauna locale.\nRiserva Naturale Regionale Orientata Bosco delle Pianelle.\nLungo la strada provinciale n. 581 Martina-Massafra, sorge la Riserva Naturale Regionale Orientata Bosco delle Pianelle, istituita dalla Regione Puglia con Legge 23 dicembre 2002, n. 27.\nSi tratta di un'area boschiva adagiata lungo i versanti della Gravina delle Pianelle, la cui vegetazione dominante \u00e8 costituita da lecceta d'alto fusto, macchia mediterranea e querceto (fragno e roverella).\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente era di persone, pari al 3,7% della popolazione totale residente. Le nazionalit\u00e0 maggiormente rappresentate erano:\nLingue e dialetti.\nNonostante Martina appartenesse all'antica Terra d'Otranto, il dialetto martinese fa parte dei dialetti apulo-baresi, e si caratterizza, rispetto ai centri limitrofi di Locorotondo e Cisternino, per la chiusura delle i intervocaliche (es. \"Mart\u012fn\u00eb\" diventa \"Martin\u00eb\" in curdunnese e cistranese). Altre caratteristiche specifiche del Martinese rispetto ai dialetti vicini, sono: molte \"d\" che diventano \"r\"\ncome in \"p\u0259r\u016dcchj\u0259\" pidocchio; \"r\u0115nt\u0259\" dente; il suono particolare della \"e\" come in \"m\u0115ss\u01dd\"; la \"u\" gutturale di \"ass\u016dtt\u01dd\" asciutto; la \"o\" di \"c\u01ddp\u014fdd\u01dd\" cipolla; la \"i\" di \"p\u012fl\u0259\" pelo; il dittongo \"\u00f3u\", come in \"s\u00f3ul\u0259\" solo.\nReligione.\nConfraternite.\nNel corso dei secoli la storia religiosa di Martina si \u00e8 arricchita di confraternite il cui scopo era quello di andare incontro alle esigenze dei vari iscritti tenendo conto dei ceti sociali di appartenenza. Molte si sono estinte con il passare del tempo ma molte altre sono riuscite a resistere nei secoli adeguandosi di volta in volta alle esigenze della fede e al cambiamento dei costumi. Sono attive 8 confraternite religiose e due laicali. Eccole di seguito elencante, specificando il nome e il luogo di collocazione e la data di costituzione.\nOltre alle confraternite religiose, esistono anche due sodalizi laici nati in seguito ai moti mazziniani della prima met\u00e0 dell'Ottocento; si tratta della Societ\u00e0 Operaia e della Societ\u00e0 Artigiana.\nCultura.\nMusica e Teatro.\nIn citt\u00e0 ha sede la Fondazione Paolo Grassi, un'organizzazione senza scopo di lucro che opera in Puglia per la diffusione della cultura teatrale e musicale.\nNell'ottobre 2019 nasce l'Orchestra giovanile della Valle d'Itria, una formazione che assemblea alcuni tra i pi\u00f9 talentuosi giovani strumentisti diplomati e diplomandi in Conservatorio, o frequentanti Scuole Musicali Civiche e Licei Musicali, tutti accomunati da una matrice identitaria unica: l\u2019appartenenza al comprensorio della Valle d\u2019Itria.\nInfrastrutture e trasporti.\nStrade.\nLe principali direttrici stradali di Martina franca sono: la S.S. 172 Taranto-Martina Franca-Locorotondo-Alberobello e S.S. 172 dir Locorotondo - Fasano direttamente collegata alla S.S. 16 Adriatica e alla S.S. 379 di Egnazia e delle Terme di Torre Canne.\nFerrovie.\nLa stazione di Martina Franca, gestita dalle Ferrovie del Sud Est, \u00e8 posta sulla linea Bari\u00a0\u2013 Taranto, ed \u00e8 capolinea della linea per Lecce. Vi circolano solo treni locali.\nMobilit\u00e0 urbana.\nEsistono diverse societ\u00e0 di autoservizi di linea che effettuano collegamenti di carattere regionale:\nFerrovie del Sud Est garantisce collegamenti con Taranto, ILVA, Locorotondo, Fasano, Alberobello, Monopoli, Cisternino;\nCTP Taranto svolge collegamenti per vari paesi minori della provincia di Taranto;\nSTP Brindisi collega Martina Franca con Ostuni; la compagnia Viaggi e Turismo Marozzi garantisce il collegamento per Roma e altre citt\u00e0 del centro Italia; la compagnia Marino effettua il collegamento per Milano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio, Associazione Sportiva Dilettantistica Martina Calcio 1947 che milita in Eccellenza.\nLa L.C. Five Martina, \u00e8 stata invece una compagine di calcio a 5 sciolta nel 2014.\nLa societ\u00e0 di basket locale \u00e8 la Fortitudo Basket Martina Franca che milita nel campionato di Divisione Nazionale B.\nAl riguardo della pallavolo ha avuto sede a Martina Franca per una sola stagione la societ\u00e0 Prisma Volley. In citt\u00e0 \u00e8 inoltre presente la Pallavolo Martina, squadra maschile promossa in serie B .\nIl comune \u00e8 altres\u00ec noto per aver dato i natali al pilota di Formula 1 e Formula E: Antonio Giovinazzi."}
{"id": "1614228", "revid": "2173588", "url": "https://it.wikipedia.org/wiki?curid=1614228", "title": "Cobalto (colore)", "text": "Il cobalto \u00e8 una gradazione fredda e desaturata del blu, storicamente creata attraverso la sinterizzazione del monossido di cobalto con l'ossido di alluminio a 1200 \u00b0C. \u00c8 stata scoperta da Louis-Jacques Thenar nel 1802.\nStoria.\nL'alluminato di cobalto CoAl2O4, noto anche con il nome di blu cobalto, blu di Th\u00e9nard e blu di Dresda, \u00e8 un pigmento che venne sintetizzato per la prima volta nel 1802 da Th\u00e9nard scaldando insieme fosfato di cobalto Co3(PO4)2 o arsenato di cobalto Co3(AsO4)2 e allumina Al2O3; ancora oggi viene prodotto tramite la medesima procedura. Questo pigmento present\u00f2 grandi vantaggi per i pittori dell'epoca poich\u00e9 era molto stabile e facilitava l'asciugatura della pittura ad olio."}
{"id": "1614231", "revid": "1563111", "url": "https://it.wikipedia.org/wiki?curid=1614231", "title": "Vietri sul Mare", "text": "Vietri sul Mare (\"Vietre\" in campano) \u00e8 un comune italiano di abitanti della provincia di Salerno in Campania. \n\u00c8 il comune pi\u00f9 popolato della Costiera amalfitana nonch\u00e9 il suo territorio pi\u00f9 orientale, noto per l'antica tradizione di lavorazione della ceramica.\nGeografia fisica.\nTerritorio.\nSi trova di fronte all'entrata occidentale della citt\u00e0 di Salerno, all'inizio della Costiera amalfitana. Il centro dell'abitato vietrese si estende collinarmente a ridosso della costa, ed alle pendici di esso si estende la zona \"Marina\", borgo marinaro del paese che affaccia direttamente sul mare.\nClima.\nLa stazione meteorologica pi\u00f9 vicina \u00e8 quella di Salerno. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella dei mesi pi\u00f9 caldi, luglio e agosto, \u00e8 di ; non si esclude una generale sovrastima dei valori dovuta all'effetto isola di calore urbana.\nStoria.\nVietri sul Mare storicamente \u00e8 identificata con l'antica Marcina, prima insediamento costiero etrusco-sannita, poi porto romano. Un'origine precisa di Marcina non \u00e8 ancora del tutto definita anche se l'ipotesi pi\u00f9 diffusa indica in Marina di Vietri (l'attuale borgo marinaro del paese), per la precisione nella valle del fiume Bonea alle falde del Monte San Liberatore, la sua presunta collocazione.\nLa pubblicazione a stampa della voce Marcina inizia nel XV secolo, quando in Europa incominciano a diffondersi le prime edizioni tipografiche della \"Geografia\" di Strabone; la vera e propria diffusione del termine presso gli storici e nella pubblicistica si ebbe con il geografo Filippo Cluverio, il quale nel 1642 scriveva: \"Marcinae oppidum illud est, quonunc dicitur vulgo Veteri\". Inoltre alcuni documenti medievali del \"Codex Diplomaticus Cavensis\" della Badia di Cava, i quali accennano all'esistenza di rovine di una \"urbs vetus\", che sarebbe alla base dell'odierno toponimo Vietri. In documenti del 969 e del 972 si dice \"intus ipsa civitate, qui fuit ipsa cibita de beteri (=veteri)\"; in quello del 972 si precisa che \"de locum de beteri ista et illa parte flubio Bonea iuxta litore maris\".\nLa zona vietrese, con l'ancoraggio di Fuenti, possedeva un porto riparato, un approdo unico nella zona, dal momento che il lido della vicina Salerno, prossimo alla foce dell'Irno, era esposto ai marosi e soggetto ad insabbiamento. Alla luce di questa considerazione nautica, le migliori condizioni di sicurezza suggerirebbero, dunque, la foce del Bonea e di conseguenza Vietri, come sito ideale per l'insediamento di un emporio commerciale etrusco; in pi\u00f9, alla luce della conformazione geografica del territorio, \u00e8 quello vietrese l'unico centro sul mare, a sud di Punta della Campanella, a cos\u00ec breve distanza da Nuceria Alfaterna.\nLa sua storia fino al 1806 \u00e8 stata associata a quella di Cava de' Tirreni, di cui era frazione. Marina di Vietri, infatti, era usata dai monaci della Badia come porto commerciale per gli scambi soprattutto con le zone a Sud di Salerno, quelle della piana del Sele. Dal 1806 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Salerno. Oggigiorno il comune subisce la forte influenza di Salerno, per cui vi sono progetti per inserire Vietri sul Mare nell'area metropolitana di questa citt\u00e0. Nel 1944, quando Salerno fu capitale d'Italia per alcuni mesi, il Re Vittorio Emanuele III alloggi\u00f2 nella vicina Villa Guariglia, sita in frazione Raito.\nSociet\u00e0.\nEtnie e minoranze straniere.\nAl 31 dicembre 2010 a Vietri sul Mare risultano residenti 142 cittadini stranieri. Le nazionalit\u00e0 pi\u00f9 rappresentate sono:\nReligione.\nLa maggioranza della popolazione \u00e8 di religione cristiana di rito cattolico suddivisa in sette parrocchie di cui sei appartenenti all'arcidiocesi di Amalfi-Cava de' Tirreni e una appartenente alla diocesi dell'abbazia territoriale della Santissima Trinit\u00e0 di Cava de' Tirreni. Sul capoluogo comunale c'\u00e8 forte devozione per il santo patrono San Giovanni Battista e per Sant'Antonio da Padova, ragion per cui escono entrambe le statue in processione il 24 giugno, giorno della nativit\u00e0 di San Giovanni Battista e festa patronale. Si venera anche la Madonna degli Angeli, che si festeggia ogni anno la domenica successiva alla Santa Pasqua.\nGeografia antropica.\nFrazioni.\nIn base all'ultimo censimento (dati ISTAT) per il comune di Vietri sul Mare le frazioni sono:\nEconomia.\nVietri basa la sua economia sull'artigianato e il turismo.\nA Marina di Vietri esistevano i mastri d'ascia, artigiani capaci di tagliare e sagomare il legno occorrente per realizzare le ordinate, le ossature delle cianciole, che venivano usate per la pesca. Altro tipo di imbarcazione era il gozzo. E gli artigiani sagomavano le prue e dosavano la lunghezza in base alla distanza media tra le creste delle onde e al tipo di mare. Il gozzo usato a Vietri era diverso da quello ligure. Altra forte influenza \u00e8 stata quelle dei toscani, dei quali ci fu una forte migrazione verso Vietri quando fu installata la \"Vetreria Ricciardi\", poi \"Saint Gobain\", poi dismessa.\nE altra influenza ancora fu data dai tedeschi che, dopo lo sbarco degli alleati, decisero di rimanere a Vietri che piaceva molto per il clima mite. Essi erano molto bravi nella chimica e, come tali, inventarono dei colori per le ceramiche vietresi, quali il giallo di Vietri. Tuttora vivono a Vietri figli, o discendenti, di queste persone. E, ancora, sono da considerare l'influenza sulla societ\u00e0 dell'arte della ceramica e dei trasporti con i carretti. I ceramisti bravi erano quelli che lavoravano con le ceramiche di Solimene e di Pinto. Ora sono pochi quelli che sanno fare il \"ciucciariello\" di Vietri. Il \"ciucciariello\", l'asinello, era usato come mezzo di trasporto delle persone e delle cose tra Vietri e le frazioni alte.\nA Vietri, in corrispondenza della ceramica Solimene, di fronte alla chiesa dei salesiani, c'era il cambio dei cavalli. Poco oltre la frazione di Molina, sulla strada per Cava de' Tirreni, c'era un'officina dove si facevano le ruote dei carretti, si forgiava il ferro per ricoprire le ruote, si facevano i freni, detti pezzotti di martellina. La bravura nel lavorare il ferro si manifest\u00f2, anche se in maniera meno evidente rispetto all'agro nocerino-sarnese, quando i belgi organizzarono i primi trasporti su rotaie (i tram che collegavano Salerno con Vietri) e poi con le filovie. La necessit\u00e0 di elettrificazione delle linee significava necessit\u00e0 di fare i tralicci di sostegno che venivano assemblati con profilati e chiodature ribadite a mano. Si parla di artigiani, maestri del ferro, tanto bravi che nei giorni di festa si riunivano e davano prova della loro capacit\u00e0 forgiando in pubblico bocce di ferro: poi le provavano sui campi di bocce, sempre in pubblico.\nL'industria della ceramica fu iniziata nel tardo Rinascimento, grazie ai principi Sanseverino e da allora \u00e8 sempre stata un simbolo di Vietri sul Mare. La cittadina fu molto danneggiata dallo sbarco alleato a Salerno nel settembre 1943 e dall'alluvione del 1954, ma si \u00e8 ripresa economicamente e attualmente vanta uno dei redditi pi\u00f9 alti della Campania. Allo scopo d'integrarla nell'economia dell'attigua citt\u00e0 di Salerno, si sta progettando d'integrare la stazione ferroviaria di Vietri sul Mare con il servizio ferroviario metropolitano di Salerno. Dal 1968 al 1999 sul territorio della citt\u00e0 sorgeva l'Hotel Fuenti, uno dei pi\u00f9 famosi e discussi ecomostri abusivi edificati sul suolo italiano.\nInfrastrutture e trasporti.\nStrade.\nVietri \u00e8 interessata dal percorso della Strada statale 163 Amalfitana, principale asse viario di accesso alla Costiera amalfitana, ed \u00e8 inoltre servita dalle strade provinciali:\nFerrovie.\nLa stazione di Vietri sul Mare sorge lungo l'originario tracciato della ferrovia Napoli-Salerno, utilizzato per i servizi fra Salerno e Nocera Inferiore svolti da Trenitalia nell'ambito del contratto di servizio con la Regione Campania.\nMobilit\u00e0 urbana.\nLa mobilit\u00e0 tra Vietri e Napoli e tra Vietri e i paesi della Costiera Amalfitana \u00e8 affidata ad autoservizi svolti dalla societ\u00e0 Sita Sud. I collegamenti automobilistici fra Vietri e le sue frazioni (Raito, Albori, Benincasa, Dragonea) e con i comuni circostanti sono affidati al Consorzio Salernitano Trasporti Pubblici.\nFra il 1911 e il 1939 Vietri era servita dalla tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS).\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "1614236", "revid": "122246", "url": "https://it.wikipedia.org/wiki?curid=1614236", "title": "Castel Sant'Elmo", "text": "Castel Sant'Elmo \u00e8 un castello medievale, adibito a museo, sito sulla collina del Vomero nei pressi di San Martino a Napoli. Un tempo era denominato \"Paturcium\" e sorge nel luogo dove vi era, a partire dal X secolo, una chiesa dedicata a Sant'Erasmo (da cui \"Eramo\", \"Ermo\" e poi \"Elmo\"). Questo possente edificio (il primo castello per estensione della citt\u00e0), in parte ricavato dalla viva roccia (tufo giallo napoletano), trae origine da una torre d'osservazione normanna chiamata \"Belforte\". Per la sua importanza strategica, il castello \u00e8 sempre stato un possedimento molto ambito: dalla sua posizione (250\u00a0m s.l.m.) si pu\u00f2 osservare tutta la citt\u00e0, il golfo, e le strade che dalle alture circostanti conducono alla citt\u00e0.\nIl castello, oltre che museo permanente, il \"Napoli Novecento\", \u00e8 anche sede di varie mostre temporanee, fiere e manifestazioni: dal 1998 fino al 2011 durante la primavera \u00e8 stata la sede del Napoli Comicon (dal 2012 spostatosi alla Mostra d'Oltremare). Dal dicembre 2014 il Ministero per i beni e le attivit\u00e0 culturali lo gestisce tramite il Polo museale della Campania, nel dicembre 2019 divenuto Direzione regionale Musei. Nel 2016 ha fatto registrare 199\u00a0233 visitatori.\nStoria.\nLe prime notizie storiche sul castello risalgono al 1329, anno in cui Roberto il Saggio ordin\u00f2 al reggente della Vicaria, Giovanni de Haya, la costruzione di un palazzo, il \"Palatium castrum\", sulla sommit\u00e0 della collina di Sant'Erasmo. Gli architetti incaricati del lavoro furono Francesco de Vico e Tino di Camaino; alla morte di quest'ultimo, nel 1336, gli successe Attanasio Primario e dopo di lui, nel 1340, Balduccio de Bacza; i lavori furono ultimati nel 1343 sotto il regno di Giovanna I d'Angi\u00f2.\nIl castello ha avuto una lunga storia di assedi: nel gennaio del 1348, dopo l'efferato omicidio di Andrea di Ungheria, ebbe il battesimo del fuoco con il suo primo assedio da parte di Luigi I d'Ungheria, giunto a Napoli per vendicare il fratello la cui uccisione si attribuiva all'uxoricidio da parte della regina Giovanna I d'Angi\u00f2. Dopo la resa della regina, il castello fu occupato da Carlo di Durazzo.\nNel 1416 la regina Giovanna II lo vendette per la somma di diecimilacinquecento ducati ad Alfonso d'Aragona. Il castello fu un ambito obiettivo militare quando francesi e spagnoli si contesero il Regno di Napoli. Don Pedro de Toledo lo fece ricostruire nel 1537 su sollecitazione dell'imperatore Carlo V. I lavori furono curati dall'architetto Pedro Luis Escriv\u00e0, il quale effettu\u00f2 una fortificazione dell'intera altura di San Martino: un'epigrafe marmorea lo commemora. La costruzione fu portata a termine dall'architetto Gian Giacomo dell'Acaya nel 1546.\nNel 1587 un fulmine, caduto nella polveriera, fece saltare in aria buona parte della fortezza uccidendo 150 uomini: al suo interno distrusse la chiesa di sant'Erasmo, la palazzina del castellano e gli alloggi militari, arrecando anche danni al resto della citt\u00e0. Nel 1599 si diede inizio ai lavori di ripristino, ultimati nel 1610: furono affidati alla direzione dell\u2019architetto Domenico Fontana. \nDivenne poi un carcere nel quale furono prigionieri, tra gli altri, il filosofo Tommaso Campanella (dal 1604 al 1608) e Giovanna di Capua, principessa di Conca, nel 1659.\nNel 1647, durante la rivoluzione napoletana, vi si rifugi\u00f2 il vicer\u00e9 duca d'Arcos, organizzandovi la difesa assieme al castellano Martino Galiano. Il forte, uno degli obiettivi delle forze popolari, non pot\u00e9 tuttavia essere occupato a causa delle discordie insorte nel campo dei rivoltosi. Il duca di Arcos bombard\u00f2 la citt\u00e0 dal castello, infliggendo tuttavia danni relativamente circoscritti che risparmiarono le aree centrali pi\u00f9 densamente abitate di Napoli che erano il centro della rivolta.\nNel 1707 fu assediato dagli austriaci; nel 1734 dai Borbone. \nAl tempo della Rivoluzione francese il carcere ospit\u00f2 alcuni patrioti filogiacobini: Mario Pagano, Giuliano Colonna, Gennaro Serra di Cassano, Ettore Carafa.\nDurante i moti del 1799 fu preso dal popolo e poi occupato dai repubblicani, i quali durante l'assedio delle forze francesi, da qui bombardarono alle spalle i lazzari napoletani che erano insorti per opporsi all'occupazione della citt\u00e0. Spazzata via l'ultima resistenza, il 21 gennaio vi piantarono il primo albero della libert\u00e0 e il 23 vi innalzarono la bandiera della Repubblica Napoletana. \nAlla caduta della Repubblica vi furono rinchiusi Giustino Fortunato, Domenico Cirillo, Francesco Pignatelli di Strongoli, Giovanni Bausan, Giuseppe Logoteta, Luisa Sanfelice e molti altri. Durante il Risorgimento ospit\u00f2 il generale Pietro Colletta, Mariano d'Ayala, Carlo Poerio, Silvio Spaventa.\nFino al 1952 fu adibito a carcere militare. Nel frattempo la fortezza \u00e8 passata al Demanio militare, ospitando anche alcuni marinai e le loro famiglie, fino al 1976, anno in cui ha avuto inizio un imponente intervento di restauro ad opera del Provveditorato alle Opere Pubbliche della Campania. Fu aperto al pubblico il 15 maggio 1988; il castello appartiene al Demanio Civile ed \u00e8 adibito a museo.\nArchitettura.\nEsterno.\nIl castello rappresenta uno dei pi\u00f9 significativi esempi di architettura militare cinquecentesca. Esso ha assunto l'aspetto attuale in seguito ai lavori di fortificazione voluti dal vicer\u00e9 don Pedro di Toledo e realizzati su progetto dell'architetto Luigi Scriv\u00e0. Quest'ultimo concep\u00ec una pianta stellare con sei punte che sporgono di venti metri rispetto alla parte centrale e colloc\u00f2, in luogo dei tiranti, enormi cannoniere aperte negli angoli rientranti.\nQuesta insolita struttura militare priva di torrioni, che suscit\u00f2 molte critiche al momento dell'edificazione, \u00e8 risultata negli anni molto funzionale. Cinta da un fossato era dotata di una grande cisterna per l'approvvigionamento d'acqua. Prima del fossato sorge una piccola chiesa dedicata, nel 1682 dagli spagnoli, a Nostra Signora del Pilar.\nInterno.\nPer accedere all'interno del castello bisogna percorrere una rampa ripida e attraversare un ponticello schermato da mura laterali nelle quali si aprono dodici feritoie per ciascun lato.\nDopo il ponticello vi \u00e8 la \"Grotta dell'Eremita\", un antro che, secondo la tradizione, avrebbe ospitato in tempi antichissimi un anacoreta.\nSul portale in piperno campeggia lo stemma imperiale di Carlo V, con l'aquila bicipite e un'iscrizione in marmo che ricorda il suo regno ed il periodo vicereale di Pedro di Toledo, marchese di Villafranca. Sette feritoie assicuravano la difesa alle guardie del ponte levatoio qualora fossero state attaccate prima di riuscire a chiudere il ponte.\nNell'ingresso, a sinistra, \u00e8 stato collocato, in et\u00e0 napoleonica, un cancello a ghigliottina realizzato nello stile dell'epoca. Dopo questo secondo ingresso ha inizio la rampa finale di ingresso al castello: nella seconda curva si apre, a destra, un'ampia finestra che affaccia sulla citt\u00e0 e sul centro storico. Pi\u00f9 avanti ancora, sulla destra, un portale in tufo e piperno introduce nei locali adibiti a carcere.\nAlla sinistra di questo ambiente si pu\u00f2 notare un altro locale con ampia finestra, adibito ancora a prigione, dal quale si intravede il carcere dei prigionieri comuni. Sulla destra della zona d'aria vi \u00e8 una larga gradinata che conduce ad altre due celle e alla prigione comune. Sulla sinistra del locale adibito a carcere della Sanfelice ci sono i servizi per i carcerati. Ritornando indietro e proseguendo si incontrano sette ampie arcate: la prima si apre sul golfo della citt\u00e0, le altre dominano il centro storico. Prima della piazza d'armi, sulla sinistra, ancora tre spaziose aperture dalle quali si pu\u00f2 ammirare un panorama di Napoli che spazia da Capodichino a Capodimonte e alla collina dei Camaldoli.\nSulla Piazza d'Armi si erge la \"Torre del Castellano\": gli ambienti che la compongono rappresentano quanto rimane dell'alloggio del comandante e del personale del castello. La pavimentazione del piazzale \u00e8 dell'epoca della costruzione. \nAl di sotto del piazzale sono due enormi cisterne che assicuravano l'approvvigionamento di acqua al presidio in caso di assedio. Sulla sinistra della torre vi \u00e8 una piccola rampa, seguendo la quale si giunge ad una terrazza che d\u00e0 sulla parte occidentale della citt\u00e0. Proseguendo, sulla sinistra, si continua con l'ingresso a quei locali che furono adibiti fin dal 1915 a prigione militare.\nNello spessore delle mura, in epoca moderna, \u00e8 stato impiantato un serbatoio d'acqua dalla capacit\u00e0 di 400 metri cubi per alimentare la zona del Vomero. All'angolo esterno di questa passeggiata, una garitta borbonica in piperno domina la zona tra il Capo di Posillipo, Nisida, Capo Miseno e tutta la zona Flegrea.\nSul grande piazzale in cima, sorge la piccola chiesa dedicata a Sant'Erasmo, eretta dall'architetto spagnolo Pietro Prato nel 1547. In seguito, la struttura fu rifatta ad opera di Domenico Fontana. Al suo interno conserva un pregevole pavimento in maiolica e cotto, tipico dell'artigianato napoletano. Dietro l'altare si osservano le pietre tombali di alcuni dei castellani come Martino Galiano, Giovanni Buides (1721) e Francisco Vasquez (1776). Sulla volta un affresco rappresentante l'Assunzione di Maria in cielo (XVIII secolo), mentre sul pavimento tre lapidi sepolcrali e sull'altare maggiore una scultura di Sant'Erasmo.\nSulla sinistra si trova uno spazioso ambiente ricavato in epoca recente senza alterare le strutture originarie del castello; \u00e8 adibito a sala congressi.\nMuseo Napoli Novecento 1910-1980.\nAll'interno del castello, oltre alle mostre temporanee, \u00e8 allestito stabilmente il Museo Napoli Novecento 1910-1980. Nel museo in progress \u00e8 possibile visionare alcune opere realizzate da artisti napoletani, o comunque legati alla citt\u00e0, dal 1910 al 1980."}
{"id": "1614237", "revid": "125841406", "url": "https://it.wikipedia.org/wiki?curid=1614237", "title": "Isabella d'Aviz (1432-1455)", "text": "Origine familiare.\nFiglia terzogenita del primo Duca di Coimbra e reggente del regno del Portogallo, Pietro d'Aviz (figlio del re del Portogallo, Giovanni I e della moglie, Filippa di Lancaster) e Isabella di Urgell (1409-1443), figlia del pretendente alla corona d'Aragona, il conte di Urgell, Giacomo II e di Isabella d'Aragona.\nBiografia.\nNel 1439, suo padre dopo che le \"cortes\", nel mese di dicembre di quello stesso anno, si erano pronunciate a suo favore, divenne il reggente del regno del Portogallo per conto del re, minorenne, Alfonso V, che era cugino di Isabella e con cui si instaur\u00f2 un legame, che secondo le cronache sfoci\u00f2 in una storia d'amore.\nNel 1445, Isabella di Coimbra fu promessa in sposa ad Alfonso V e la cosa compromise il rapporto tra suo padre Pietro e lo zio, il duca di Braganza, Alfonso I di Braganza, che essendo lo zio pi\u00f9 ascoltato dal re, Alfonso V, riteneva che il re doveva sposare una delle sue nipoti.\nIl matrimonio fu celebrato il 6 maggio 1448, Isabella spos\u00f2 il cugino, il re del Portogallo, Alfonso V, figlio terzogenito del re del Portogallo Edoardo (figlio del re del Portogallo Jo\u00e3o I o Giovanni I d'Aviz e di sua moglie, Filippa di Lancaster) e di Eleonora (1402-1445), figlia del re della corona d'Aragona e di Sicilia, Ferdinando e di Eleonora d'Alburquerque.\nCome tutte le regine portoghesi Isabella ricevette una dote consistente nella stessa dote di sua suocera Eleonora, morta da poco, e cio\u00e8 la citt\u00e0 di Santar\u00e9m, con tutte le sue rendite, ed inoltre Alvai\u00e1zere, Sintra e Torres Vedras.\nAlfonso V, che aveva raggiunto la maggior et\u00e0 nel 1446, dal 9 giugno del 1448, cominci\u00f2 a governare direttamente senza pi\u00f9 bisogno della reggenza dello zio Pietro, anzi sotto l'influenza dell'altro zio, Alfonso I di Braganza, che gli sugger\u00ec di annullare tutti i provvedimenti presi da Pietro durante la reggenza. Cosa che Alfonso V fece il 15 settembre e l'anno dopo sempre su suggerimento dello zio Alfonso di Braganza, ora principale consigliere del re, lo fece dichiarare ribelle, arrivando a una rottura che sfoci\u00f2 in una guerra aperta, che vide Pietro alleato del proprio figlio, Pietro di Coimbra nuovo conestabile del Portogallo, contro Alfonso di Braganza ed il re Alfonso V, che si concluse con la battaglia d'Alfarrobeira, nelle vicinanze di Vila Franca de Xira, dove il duca di Coimbra perse la vita ed il figlio, il conestabile del Portogallo, dovette lasciare il Portogallo e andare in esilio in Castiglia.\nSulla morte di Pietro vi \u00e8 ancor oggi incertezza sul fatto che Pietro forse non mor\u00ec durante il combattimento ma fu assassinato da uno dei suoi stessi uomini.\nCon la morte di Pietro il regno del Portogallo cadde sotto l'influenza di Alfonso di Braganza.\nNonostante questi avvenimenti Isabella ed il marito rimasero uniti ed Isabella pot\u00e9 governare e custodire i beni di famiglia (il ducato di Coimbra) sino al rientro dall'esilio del fratello, Pietro di Coimbra, che avvenne nel 1454, anno in cui Pietro si riappacific\u00f2 col re Alfonso V.\nNel 1455, Isabella riusc\u00ec a fare riabilitare la memoria del padre con una grande cerimonia che fu tenuta a corte ed inoltre riusc\u00ec a farne riesumare il corpo che era stato sepolto sotto un cumulo di pietre da alcuni pescatori del fiume Tago e traslarlo al Monastero di Batalha e farlo seppellire nella cappella del fondatore accanto al padre, Giovanni I.\nPoco dopo questi avvenimenti Isabella, che aveva da poco dato l'erede maschio ad Alfonso V, si trovava ad \u00c9vora e mor\u00ec improvvisamente (2 dicembre 1455), molto probabilmente per avvelenamento. Fu tumulata anche lei al Monastero di Batalha, accanto al padre, Pietro.\nDopo la sua morte, la sorella di Isabella, Filippa di Coimbra (1437-1493), che pur non essendo monaca viveva al monastero di Odivelas, si occup\u00f2 dei nipoti, la piccola Giovanna del Portogallo e Giovanni II del Portogallo di pochi mesi, dedicandosi completamente a loro, facendogli da seconda madre educandoli nel culto del nonno Pietro, che porter\u00e0 Giovanni, dopo l'ascesa al trono, a combattere e perseguitare la casa di Braganza.\nFigli.\nIsabella di Coimbra ad Alfonso diede tre figli: "}
{"id": "1614238", "revid": "2014155", "url": "https://it.wikipedia.org/wiki?curid=1614238", "title": "Roberto III di Fiandra", "text": "Origine.\nRoberto, secondo gli \"Annales Blandinienses\", era figlio primogenito del futuro Conte di Fiandra e Marchese di Namur, Guido di Dampierre e di Matilde de Bethune, figlia ed ereditiera di Roberto VII di Bethune, signore di B\u00e9thune, Termonde, Richebourg e Warneton, e d'Elisabeth de Morialmez; gli ascendenti di Roberto vengono confermati anche dal \"Iohannis de Thilrode Chronicon\" e dal \"Iohannis de Thielrode Genealogia Comitum Flandri\u00e6\".&lt;br&gt;Guido di Dampierre, secondo la \"Genealogica Comitum Flandri\u00e6 Bertiniana, Continuatio Leidensis et Divionensis\", era il figlio secondogenito del signore di Dampierre, Guglielmo II e della futura contessa delle Fiandre e contessa di Hainaut, Margherita, che, secondo la \"Genealogica Comitum Flandri\u00e6 Bertiniana, Continuatio Marchianensis\" era la figlia secondogenita del Conte delle Fiandre, Conte di Hainaut, ed anche primo imperatore dell'impero latino di Costantinopoli, Baldovino delle Fiandre o di Hainaut e di Maria di Champagne, figlia, secondo il \"Gisleberti Chronicon Hanoniense\", del conte di Champagne e di Brie, Enrico I e di Maria di Francia, che, secondo la \"Chronica Albrici Monachi Trium Fontium\" era la figlia primogenita del re di Francia, Luigi VII e della duchessa d'Aquitania e Guascogna e contessa di Poitiers, Eleonora.\nBiografia.\nNel 1244, sua nonna, Margherita, ancora secondo gli \"Annales Blandinienses\", divenne contessa di Fiandre e Hainaut (Margherita II, nelle Fiandre e Margherita I, nell'Hainaut).Siccome Margherita, prima di Guglielmo II di Dampierre aveva sposato, Burcardo d'Avesnes, e da ambedue i mariti aveva avuto figli, per cui, tra gli Avesnes ed i Dampierre si ebbero dei contrasti sui diritti inerenti all'eredit\u00e0 materna: gli Avesnes erano stati generati prima, ma considerati illegittimi dalla chiesa e anche dalla madre (i figli avuti da Burcardo erano ritenuti illegittimi dalla chiesa, mentre erano legittimi per l'imperatore, Federico II), mentre i Dampierre, generati dopo erano considerati legittimi, nella disputa intervenne, nel 1246, il re di Francia, Luigi IX il Santo. Il re decise che i possedimenti dell'Hainaut sarebbero stati ereditati dai figli Avesnes e le Fiandre dai figli Dampierre e, nel 1247, Margherita aveva associato nella conduzione della contea delle Fiandre il fratello di suo padre, Guido, Guglielmo, come conferma il \"Necrologio Sanct\u00e6 Waldetrudis\", che mor\u00ec nel 1251 e fu sepolto a Marquette; anche la \"Genealogica Comitum Flandri\u00e6 Bertiniana, Continuatio Leidensis et Divionensis\" ricorda la morte di Guglielmo, avvenuta a Trazegnies, durante un torneo, mentre secondo il \"Necrologio Sanct\u00e6 Waldetrudis\", mor\u00ec il 6 giugno; essendo Guglielmo senza discendenza, come conte di Fiandra gli succedette il secondogenito, Guido, il padre di Roberto.\nNel 1263, il padre di Roberto, Guido, acquist\u00f2 dall'imperatore latino di Costantinopoli, Baldovino II, la contea di Namur, che era stata conquistata alcuni anni prima da Enrico V di Lussemburgo; dopo aver tentato di riconquistare la contea Guido, che, secondo il \"Iohannis de Thilrode Chronicon\", nel frattempo era rimasto vedovo della prima moglie, Matilde de B\u00e9thune, concluse la pace, che prevedeva il matrimonio di Guido con la figlia di Enrico V, Isabella, che avrebbe portato in dote la contea di Namur.\nSua nonna, Margherita govern\u00f2 le Fiandre, assieme a suo padre, Guido, fino al 1278, anno in cui abdic\u00f2 a favore del stesso Guido, mentre rimase titolare dell'Hainaut fino alla morte, nel febbraio 1280.&lt;br&gt;Appena fu conte di Fiandra, con l'aiuto del regno di Francia, dovette difendere la contea dagli attacchi del nipote, Giovanni I, Conte di Hainaut in contrapposizione a sua madre Margherita (nonna di Giovanni), che aveva l'appoggio del re di Germania, Rodolfo I d'Asburgo.&lt;br&gt;Negli anni successivi Guido si scontr\u00f2 con gli amministratori delle citt\u00e0, gli scabini, che intendevano assumere sempre una maggiore autonomia dal conte, i quali si appellarono al re di Francia: dapprima il re, Filippo III fece da mediatore tra le citt\u00e0 ed il conte Guido; ma, nel 1287, il nuovo re, Filippo il Bello, invi\u00f2 suoi funzionari nelle citt\u00e0 di Gand, Bruges e Douai, che in pratica esautorarono il conte Guido e, nello stesso tempo pose le Fiandre sotto l'autorit\u00e0 del balivo di Vermandois.\nDal 1293, suo padre, Guido aveva avviato trattative con il re d'Inghilterra, Edoardo I promettendo in sposa al principe reale la figlia Filippa. Filippo il Bello non lo accett\u00f2: Guido fu fatto prigioniero e fu condotto al Louvre e fu liberato solo quando sua figlia Filippa, sorellastra di Roberto, fu consegnata al re di Francia. \nTre anni pi\u00f9 tardi, suo padre, Guido ruppe il giuramento di fedelt\u00e0 che lo legava al re francese e aveva stretto alleanza con Edoardo I, e, il 2 febbraio 1297, si alle\u00f2 ufficialmente col re d'Inghilterra, che con un esercito si rec\u00f2 in suo aiuto, per un attacco al nord della Francia; ma nel mese di ottobre, Edoardo I si accord\u00f2 col re di Francia e torn\u00f2 in Inghilterra, senza interpellare Guido, quindi Enrico fece la pace, lascando Guido alla merc\u00e9 dei suoi avversari. \nNel 1298 Guido mand\u00f2 in ambasciata a Roma i figli Roberto di B\u00e9thune, Giovanni di Namur e Filippo, per chiedere a Bonifacio VIII un'intercessione per la liberazione della ragazza. L'operazione tuttavia naufrag\u00f2.. \nDopo che una spedizione francese aveva occupato le Fiandre nel 1299, secondo il \"Chronicon Guillelmi de Nangiaco\", nel 1300, Guido e i suoi due figli, Roberto e Guglielmo, si arresero a Carlo di Valois, che si apprestava ad assediare Gand, consegnandogli la contea; Guido ed i figli furono condotti a Parigi, dove il re Filippo IV il Bello si rifiut\u00f2 di riceverli, assegnandogli come prigione il castello di Compi\u00e8gne.&lt;br&gt;Nel 1301, il re Filippo IV il Bello venne in visita nella contea di Fiandra e nomin\u00f2 governatore Giacomo di Ch\u00e2tillon; ma l'oppressione dei francesi sui lavoratori tessili port\u00f2 questi ultimi a identificare la propria causa con quella della dinastia dei Dampierre, che cominciarono a creare disordini nella contea, che culminarono nell'insurrezione di Bruges, del 17 e 18 maggio 1302, che pass\u00f2 alla storia come i Matines Brugeoises, che port\u00f2 all'uccisione di tutti i francesi presenti in citt\u00e0.\nL'esempio di Bruges fu seguito in tutte le Fiandre occidentali; e questa sollevazione port\u00f2 ad uno scontro aperto: fiamminghi contro il re di Francia, appoggiato da una parte della nobilt\u00e0 fiamminga e dal Conte di Hainaut, ora anche conte d'Olanda, Giovanni I; lo scontro decisivo avvenne sotto le mura di Courtrai, l'11 luglio 1302; dove i cavalieri francesi si scontrarono contro le picche dei lavoratori fiamminghi che riportarono una netta vittoria.&lt;br&gt;Nel 1303 si giunse ad una tregua: Guido di Dampierre pot\u00e9 far ritorno nella propria contea, per persuadere, senza troppo successo, i propri sudditi a sottomettersi al re di Francia. La vittoria dei francesi a Mons-en-P\u00e9v\u00e8le, nel 1304, apr\u00ec uno spiraglio per un negoziato che si concluse solo dopo la morte di Guido.&lt;br&gt;Guido mor\u00ec in prigionia, nel castello di Compi\u00e8gne, nel mese di febbraio del 1305, come ci viene confermato dal \"Chronicon Guillelmi de Nangiaco\" e, col permesso del re di Francia, il corpo fu trasferito nelle Fiandre e sepolto a Marquette.&lt;br&gt;Il 23 giugno 1305, Roberto, che ancora in prigionia, da poco era succeduto al padre, sottoscrisse il trattato di Athis-sur-Orge, che poneva fine alla guerra di Fiandra e che prevedeva il pagamento di un indennizzo al regno di Francia e lasciargli provvisoriamente le castellanie di Lilla, Douai, B\u00e9thune e Courtrai.\nDopo la morte di Filippo IV il Bello, dato che Roberto non aveva reso omaggio al nuovo re, Luigi X di Francia, la guerra con la Francia, nel 1315 riprese, col tentativo di occupare le Fiandre, da parte del re di Francia, Luigi X; ma l'esercito rimase impantanato nel fango autunnale delle Fiandre e rientr\u00f2 senza aver ottenuto molto.&lt;br&gt;La pace fu conclusa col successore di Luigi X, Filippo V di Francia, nel 1320: Roberto cedette alla Francia i distretti di Lilla, Douai e Orchies, con la promessa (che non fu mantenuta) di Roberto di rendere omaggio al re Filippo e l'impegno di matrimonio tra il nipote di Roberto, Luigi di Cr\u00e9cy e la figlia di Filippo V, Margherita.\nRoberto mor\u00ec nel settembre del 1322 e, come conte delle Fiandre gli succedette il nipote Luigi di Cr\u00e9cy.\nMatrimoni e discendenza.\nNel 1266, Roberto aveva sposato, in prime nozze, Bianca d'Angi\u00f2 o di Napoli (1250-1269), come ci viene confermato sia dal \"Iohannis de Thilrode Chronicon\" che dal \"Iohannis de Thielrode Genealogia Comitum Flandri\u00e6\"; anche la \"Chronique anonyme des rois de France\" riporta il matrimonio di Roberto e Bianca; Bianca era figlia del Re di Sicilia, Conte d'Angi\u00f2 e del Maine, conte di Provenza e di Forcalquier, principe di Taranto, re d'Albania, re titolare di Gerusalemme, principe d'Acaia, Carlo I d'Angi\u00f2 e della moglie, la contessa di Provenza e Forcalquier, Beatrice di Provenza, come riportato dagli \"Annales Sancti Victoris Massilienses\".&lt;br&gt;Da Bianca che mor\u00ec di partorendo alla luce un secondo figlio che non sopravvisse alla madre, Roberto ebbe un unico figlio:\nRimasto vedovo, Roberto, nel 1272, spos\u00f2 in seconde nozze la lontana cugina Iolanda di Borgogna, contessa di Nevers, come ci viene confermato sia dal \"Iohannis de Thilrode Chronicon\" che dal \"Iohannis de Thielrode Genealogia Comitum Flandri\u00e6\"; Iolanda era figlia del Signore consorte di Borbone, conte di Nevers, Auxerre e Tonnerre, Oddone di Borgogna e della dama di Borbone, Matilde di Borbone-Dampierre, come ci viene confermato dalla \"Histoire g\u00e9n\u00e9alogique des ducs de Bourgogne de la maison de France\", che era vedova di Giovanni Tristano di Valois, figlio di Luigi IX di Francia. Da Iolanda Roberto ebbe cinque figli:"}
{"id": "1614239", "revid": "6923", "url": "https://it.wikipedia.org/wiki?curid=1614239", "title": "Piano Utilizzazione Agronomico", "text": "Il Piano di Utilizzazione Agronomica (PUA) \u00e8 il documento redatto dalle aziende agricole che contiene le informazioni utili per la valutazione dei fabbisogni delle coltivazioni. Il PUA ha lo scopo di calcolare le quantit\u00e0 di azoto (nelle varie forme) da somministrare al terreno."}
{"id": "1614241", "revid": "110157", "url": "https://it.wikipedia.org/wiki?curid=1614241", "title": "Pinacoteca provinciale di Salerno", "text": "La Pinacoteca Provinciale si trova sulla via dei Mercanti, nel cuore storico di Salerno, a poca distanza dal duomo.\nLa sede.\nIl palazzo sorge sulla trafficata via dei Mercanti a non molta distanza dal Duomo; la sua costruzione risale al 1600 e, come attesta un documento del 1754, ha subito nel tempo vari ampliamenti, con l'aggiunta di due botteghe, cortile aperto, stalla, rimessa e due appartamenti, di 12/16 stanze, pi\u00f9 galleria e loggia. Nel 1756 diventa di propriet\u00e0 della famiglia Pinto; alla morte di Gennaro Pinto (1916) con lascito testamentario viene donato alla provincia di Salerno. Nel corso degli interventi di restauro sono state rimosse dalle scale due opere scultoree, adesso conservate al museo Diocesano; resti delle strutture del XII secolo sono riconoscibili nelle decorazioni degli archi a tarsie di tufo giallo e grigio. La loggia del primo piano, inoltre, dopo le modifiche del seicento, \u00e8 stata riscoperta durante gli ultimi interventi di restauro ed \u00e8 risultata essere un unicum con l'arco catalano a sesto ribassato visibile verso via Duomo.\nLa nascita della Pinacoteca.\nLa pinacoteca provinciale di Salerno \u00e8 ubicata al primo piano del seicentesco palazzo Pinto dimora gentilizia di una delle famiglie nobiliari pi\u00f9 importanti di Salerno. La storia della pinacoteca rappresenta una tappa fondamentale per l'amministrazione provinciale di Salerno, impegnata non solo nel recupero nella valorizzazione delle opere pittoriche ma anche restauro dello stesso palazzo contenitore. Il 18 marzo del 2001 la pinacoteca \u00e8 stata aperta al pubblico ma il suo patrimonio si \u00e8 costituito a partire dagli anni tra il 1927 e il 1938 con l'acquisizione la donazione di opere databili dal XV al XVIII secolo; ad esso contribu\u00ec anche la collezione Pinto, donata insieme al primo piano dell'omonimo palazzo. Nel 1999 si \u00e8 formato il primo nucleo della sezione degli artisti stranieri, ampliata nel tempo e di particolare importanza nella storia della provincia salernitana, meta di viaggiatori stranieri fin dai tempi del Grand Tour.\nIl percorso espositivo.\nIl percorso di visita ha inizio con la scultura di Gaetano Chiaromonte \"Sensazione\" (1933). L'esposizione si articola in tre sezioni, suddivise secondo un criterio cronologico: dal \"Quattrocento al Settecento\", \"Salernitani e Costaioli\", \"Artisti Stranieri\".\nSezione dal Quattrocento al Settecento.\nI dipinti della prima sezione possono essere suddivisi in tre gruppi: Dal Rinascimento meridionale al tardo Manierismo (XV-XVII sec.), dal Naturalismo caravaggesco al Tardobarocco giordanesco (XVII-XVIII sec.), dall'Accademia delle Solimena alla pittura di genere (XVIII secolo). Il primo gruppo abbraccia un periodo di grande importanza per la storia dell'arte, che va dallo sviluppo della cultura artistica rinascimentale, nella quale emergono una diversa concezione dello spazio e del colore nella ricerca della perfezione prospettica, alla pittura di maniera, in cui l'artista riprende il linguaggio dei grandi maestri ricercando la complessit\u00e0 per dimostrare la sua abilit\u00e0 con torsioni e contrasti molto forti. \nIl gruppo pittorico che va dal XVII al XVIII secolo comprende opere che si rifanno naturalismo caravaggesco. Alcuni esempi sono \"Salom\u00e8 con la testa del Battista\" della bottega di Battistello Caracciolo e il \"mezzo busto di San Paolo\" di una seguace del Caracciolo. Appartengono a questo gruppo anche l\"'Apparizione di San Giacomo\" di Andrea De Lione e le tele raffiguranti temi del vecchio testamento.\nUn chiaro riferimento all'Accademia del Solimena, fondata alla fine del Seicento sull'esempio di modelli romani, \u00e8 nella tela di Leonardo Antonio Olivieri \"Madonna con bambino San Giovannino\", che si rif\u00e0 alla lezione del Maratta e alle austere forme del classicismo di fine Seicento.\nNel settore delle nature morte trova collocazione una serie di tele recuperate attraverso complessi interventi di restauro tra cui \"Natura morta su sfondo paesaggistico\" di Francesco della Questa, \"Natura morta con interno di cucina\" di Nicola Maria Recco, \"Cacciagione su sfondi paesaggio\" e \"Cacciagione\" di Baldassarre De Caro, \"Angurie con colombe\" di un ignoto pittore napoletano.\nSezione Salernitani e Costaioli.\nLa sezione espone opere acquistate della provincia di Salerno a partire dal 1927, data che segna la chiusura della \"Prima mostra fra artisti del Salernitano\". Appartiene a questa sezione un gruppo di dipinti raggruppati sotto il nome di Salernitani e Costaioli, essendone autori artisti nativi di Salerno e della Costiera amalfitana: i salernitani Raffaele Tafuri, Gaetano Esposito, Gaetano d'Agostino, Pasquale Avallone, Guglielmo Beraglia, Olga Schiavo, Clemente Tafuri, Olga Napoli e i costaioli Gaetano Capone, Antonio Ferrigno, Luigi Paolillo, Luca Albino, Manfredi Nicoletti. Il percorso espositivo traccia un itinerario di tipo tematico e non per autore, suggerendo come artisti si ispirassero tutti a temi ricorrenti, che vanno dai passaggi a folklore locale, ai ritratti di parenti, amici o notabili.\nOltre ai pittori gi\u00e0 citati, sono presenti anche opere di: Andrea Sabatini, Carlo Rosa, Severo Ierace, Marco Pino da Siena, Giuseppe Simonelli, Francesco Guarini, Pietro Bardellino, Ludovico De Majo, Paolo De Matteis, Cristofaro Faffeo, Giovanni Demio ed altri ancora.\nSezione degli Artisti Stranieri.\nLa sezione si \u00e8 costituita partire dal 1999, con l'acquisto di cinque acqueforti e tre acquarelli dell'artista austriaco Peter Willburger; oggi vanta una raccolta di 52 opere di 11 diversi artisti grazie ad acquisti, donazioni e recuperi che si sono succeduti negli anni. Il territorio salernitano \u00e8 sempre stato meta di viaggiatori stranieri, dagli anni del Grand Tour, con il rinnovato interesse della civilt\u00e0 magno-greca in seguito la \"riscoperta\" di Paestum, al secondo conflitto mondiale quando soprattutto la costa di Amalfi ha raccolto tanti esuli in fuga dai regimi totalitari. Proprio il paesaggio costiero \u00e8 un tema ricorrente nella produzione di questi artisti, insieme alla rappresentazione di scena di vita quotidiana e alle bianche casa a cupola mediterranee affacciate sul mare, tipiche dei paesi della Costiera Amalfitana.\nTra gli altri ci sono opere di Stefan Andres, Lisel Oppel, Michael Theile, Irene Kowaliska, Kurt Craemer e Richard Dolker."}
{"id": "1614243", "revid": "36426", "url": "https://it.wikipedia.org/wiki?curid=1614243", "title": "Scultura equestre", "text": ""}
{"id": "1614247", "revid": "110157", "url": "https://it.wikipedia.org/wiki?curid=1614247", "title": "Blu marino", "text": "Blu marino (o blue navy) \u00e8 una gradazione molto scura di blu, che si avvicina molto al nero. Il suo nome \u00e8 dovuto al colore delle divise utilizzate dalla Marina Militare Britannica a partire dal 1748, e successivamente adottato in tutto il mondo. \u00c8 stato indossato anche dagli americani durante alcune guerre.\nIl primo uso del nome \"blu navy\" per indicare questo colore avvenne nel 1840."}
{"id": "1614248", "revid": "6923", "url": "https://it.wikipedia.org/wiki?curid=1614248", "title": "Stadio Diego Armando Maradona (Napoli)", "text": " \nLo stadio Diego Armando Maradona \u00e8 un impianto sportivo polivalente italiano di Napoli.\nDi propriet\u00e0 comunale, sorge a Fuorigrotta, quartiere della X Municipalit\u00e0. Dotato di palestre polifunzionali, spazi per le arti marziali e di un campo da pallacanestro, ospita fin dall'inaugurazione gli incontri calcistici interni del .\nDenominato in origine stadio del Sole, fu ribattezzato stadio San Paolo nel 1963. Il 4 dicembre 2020 il Comune di Napoli ha intitolato lo stadio all'ex capitano del Napoli, Diego Armando Maradona, deceduto il precedente 25 novembre.\nCostruito negli anni cinquanta del XX secolo in stile brutalista su progetto dell'architetto Carlo Cocchia, risultava, all'epoca della realizzazione, uno degli stadi pi\u00f9 apprezzati del panorama internazionale, oltre che il pi\u00f9 capiente d'Italia con i suoi posti.\nIn seguito alla ristrutturazione per Italia '90 la capienza pass\u00f2 a posti a sedere. L'inagibilit\u00e0 del terzo anello a partire dalla stagione 2005-06 ha determinato una riduzione a spettatori. Nel 2018-19, in previsione dell'Universiade, l'impianto \u00e8 stato sottoposto a un profondo restyling che ne ha ridotto ulteriormente la capienza, attestandola a spettatori.\nIncluso tra le sedi del torneo olimpico di calcio del 1960, di due europei di calcio (nel 1968 e nel 1980) e del mondiale di calcio 1990, ha ospitato inoltre i Giochi del Mediterraneo 1963 e la sopracitata Universiade 2019.\nStoria.\nProgettazione e inaugurazione.\nDopo il bombardamento dello stadio Partenopeo, avvenuto nel 1942 durante la seconda guerra mondiale, la locale squadra di calcio del Napoli si trasfer\u00ec allo stadio del Vomero. La ridotta capienza dell'impianto rese necessaria la realizzazione di una nuova struttura, capace di ospitare le decine di migliaia di tifosi che affollavano gli spalti ben oltre la capienza omologata, causando spesso problemi di ordine pubblico.\nL'amministrazione comunale scelse Fuorigrotta, un quartiere caratterizzato in quegli anni da un forte processo di urbanizzazione, come sede del nuovo impianto. La progettazione fu affidata all'architetto Carlo Cocchia che, avvalendosi della collaborazione di professionisti come Gerardo Mazziotti, realizz\u00f2 un primo prospetto, basato sul concetto di uno stadio con un solo anello. Le successive modifiche portarono a un progetto basato su due anelli distinti, con l'inferiore posto al di sotto della sede stradale. La posa della prima pietra avvenne il 27 aprile 1952, con una cerimonia che vide la presenza del sindaco Domenico Moscati e del presidente del Consiglio Alcide De Gasperi. La presentazione del plastico avvenne due anni pi\u00f9 tardi, nel settembre 1954, alla presenza del nuovo sindaco nonch\u00e9 presidente del Napoli, Achille Lauro, e del nuovo presidente del Consiglio, Mario Scelba. I lavori di costruzione durarono poco pi\u00f9 di sette anni e furono gestiti dal Genio civile con alcune modifiche in corso d'opera rispetto al progetto originale.\nLo stadio fu consegnato al Comune il 2 dicembre 1959; come primo direttore dell'impianto fu designato Attila Sallustro, indimenticato attaccante della squadra partenopea nel periodo interbellico. La struttura fu inaugurata ufficialmente quattro giorni dopo, con la gara di campionato fra Napoli e , terminata 2-1 per gli azzurri: la capienza al momento dell'inaugurazione era di spettatori in piedi. Lo stadio era strutturato su due anelli con spalti in travertino affacciati sul campo da gioco e la pista di atletica a sei corsie in tennisolite. Denominato \"stadio Partenopeo\" in fase progettuale e \"stadio dei Centomila\" durante l'edificazione, fu ribattezzato \"stadio del Sole\" al momento dell'inaugurazione, fino all'imposizione del toponimo \"stadio San Paolo\" nel 1963 per celebrare la tradizione secondo la quale Paolo di Tarso avrebbe raggiunto l'Italia attraccando nella zona dell'attuale Fuorigrotta. In quello stesso anno l'impianto ospit\u00f2 le cerimonie di apertura e di chiusura, oltrech\u00e9 le gare di atletica e la finale del torneo di calcio, della quarta edizione dei Giochi del Mediterraneo.\nIl riammodernamento del 1980 e la ristrutturazione per Italia '90.\nIn occasione del l'impianto fu ammodernato, al costo di un miliardo di lire, con il potenziamento dell'impianto di illuminazione \u2014 mal funzionante fin dall'inaugurazione \u2014, l'edificazione di un fabbricato a due piani in corrispondenza della tribuna numerata (oggi tribuna Posillipo) e l'installazione nell'intersezione dei settori Distinti e Curva A di un tabellone luminoso dotato di orologio.\nNel 1985 il Napoli, complice l'aumento esponenziale della domanda di biglietti dovuta alla presenza in squadra di Maradona, tent\u00f2 \u2014 senza successo \u2014 di ottenere l'autorizzazione amministrativa per realizzare un anello sopraelevato che avrebbe portato la capienza dello stadio a spettatori.\nDurante l'anno precedente, il 1984, la FIFA aveva assegnato all'Italia l'organizzazione del . Nonostante l'intenzione iniziale del presidente del Napoli Corrado Ferlaino di realizzare uno stadio privato da posti a Casoria da proporre per la finale della manifestazione e i problemi strutturali del San Paolo si decise di indicare l'impianto come sede degli incontri assegnati alla citt\u00e0 di Napoli.\nA fronte dell'approssimarsi dei mondiali lo stadio fu interessato da una profonda ristrutturazione. I lavori iniziarono nel 1988 e si conclusero nel maggio 1990. Durante la messa in opera, in occasione delle esultanze dei tifosi, furono avvertite, negli edifici circostanti, delle scosse simili a quelle generate dai terremoti. Gli interventi compresero la costruzione della copertura e della nuova tribuna stampa su progetto strutturale dell'ingegner Luigi Corradi, l'installazione di due ascensori di collegamento con la tribuna stampa, la realizzazione una struttura sopraelevata rispetto alla tribuna denominata \"Dirigibile\" e destinata a ospitare telecronisti e regie televisive, la ristrutturazione dell'edificio adiacente la tribuna, l'installazione dei seggiolini in tutti i settori dello stadio, l'ammodernamento della pista di atletica e dell'impianto di illuminazione, l'installazione di due display fissati alla balaustra in luogo del tabellone luminoso, il rifacimento degli ingressi, la costruzione di un parcheggio multipiano sotterraneo e l'adeguamento alle norme di sicurezza richieste dalla FIFA.\nI lavori per i mondiali furono completati solo nell'anno successivo la manifestazione, il 1991, causando dei malumori nella dirigenza del Napoli, che affront\u00f2 gli incontri interni di Coppa dei Campioni in uno stadio dalla capienza ridotta. Gli interventi postumi furono la realizzazione del terzo anello, direttamente collegato alla struttura di sostegno della copertura, che port\u00f2 la capienza dello stadio a posti a sedere, l'installazione dei divisori di settore e la sistemazione delle scale di smistamento nelle curve.\n1990-2010: il decadimento strutturale.\nNonostante la ristrutturazione lo stadio inizi\u00f2 a presentare problemi strutturali gi\u00e0 nel 1995 quando la Commissione di Vigilanza revoc\u00f2 temporaneamente l'agibilit\u00e0, prescrivendo alcuni interventi di risanamento; i display, nel frattempo, erano guasti gi\u00e0 dalla met\u00e0 della stagione calcistica 1993-94.\nL'agibilit\u00e0 fu revocata nuovamente nel settembre 2001 dopo un nubifragio. Tra le strutture pi\u00f9 colpite ci fu proprio lo stadio; il Napoli fu costretto a giocare gli incontri casalinghi prima a Cava de' Tirreni allo stadio Simonetta Lamberti e poi allo stadio Santa Colomba di Benevento, tornando al San Paolo solo nel gennaio 2002 in occasione del derby regionale con la Salernitana, dopo ingenti lavori di riqualificazione resi possibili dallo stato di calamit\u00e0 deciso dal Governo. Il problema, mai del tutto risolto, era legato all'insufficienza del collettore fognario Arena Sant'Antonio e a una criticit\u00e0 di carattere strutturale: nello stadio, situato nel punto pi\u00f9 basso di Fuorigrotta, arrivano tutte le acque che provengono dalla zona collinare di Monte Sant'Angelo. In quegli anni si procedette anche alla chiusura del terzo anello, in quanto le esultanze degli spettatori provocavano vibrazioni che, attraverso i piloni di sostegno della copertura, si diramavano nel terreno propagandosi ai fabbricati adiacenti. Con la chiusura del terzo anello la capienza omologata dello stadio fu ridotta a posti a sedere.\nNel luglio 2008, in seguito al ritorno del nelle competizioni europee, furono apportate ulteriori migliorie: l'inserimento di serpentine all'esterno dello stadio, nuove indicazioni in italiano e in inglese in corrispondenza delle entrate principali, l'ampliamento della sala stampa e lavori di manutenzione alla copertura. Il 6 dicembre 2009, in occasione del 50\u00ba anniversario dell'inaugurazione dell'impianto, il presidente del Napoli, Aurelio De Laurentiis, prima dell'inizio della gara interna contro il Bari consegn\u00f2 una maglia azzurra con il numero \"50\" a tre protagonisti della sfida inaugurale contro la Juventus, ovvero Lu\u00eds Vin\u00edcio, Elia Greco e Dolo Mistone.\nIn questi anni, tra l'altro, si intensific\u00f2 l'utilizzo illegale della struttura come set fotografico per matrimoni, luogo di incontri extraconiugali e perfino riti satanici.\n2010-2019: gli interventi richiesti dalla UEFA e il \"restyling\" per le Universiadi.\nNel corso dell'estate 2010 il Napoli e il Comune hanno proceduto, dopo 23 anni, a una prima opera di restyling, che ha visto il rifacimento del manto erboso, del sistema di irrigazione, di drenaggio e di deflusso delle acque piovane e la riqualificazione di alcuni settori dello stadio. Nell'estate 2011 lo stadio \u00e8 stato ulteriormente adeguato alle norme richieste dalla UEFA per la partecipazione alle coppe europee, attraverso la rimozione della rete di protezione del settore ospiti e l'ammodernamento di sala e tribuna stampa.\nNel novembre 2012 il Napoli ha installato due schermi LED di 16 metri ognuno, in sostituzione dei due display non funzionanti. Nell'estate 2013, su richiesta della UEFA, si \u00e8 provveduto al rifacimento dei servizi igienici e del manto erboso, e al potenziamento dell'impianto d'illuminazione. L'8 ottobre 2013 la tribuna stampa dello stadio \u00e8 stata intitolata a Carlo Iuliano, storico capo ufficio stampa della Societ\u00e0 Sportiva Calcio Napoli, scomparso quell'anno.\nNel luglio 2015 il Napoli ha consegnato in Comune un progetto di ristrutturazione redatto dall'architetto Gino Zavanella, gi\u00e0 dietro a \"restyling\" o progetti \"ex novo\" di vari stadi italiani. Questo prevedeva l'eliminazione della pista di atletica, la schermatura dell'anello inferiore in corrispondenza delle due curve e la realizzazione di una nuova gradinata, che avrebbe avvicinato i Distinti superiori al campo da gioco, oltrech\u00e9 l'installazione di alcuni \"skybox\" sull'area della pista prospiciente le tribune; erano previsti, inoltre, la realizzazione di nuovi volumi in corrispondenza delle aree esterne dello stadio pi\u00f9 l'allungamento della copertura. La proposta \u00e8 stata bocciata dall'amministrazione comunale.\nDopo l'assegnazione alla citt\u00e0 di Napoli dell'organizzazione della XXX Universiade, nell'estate del 2019 il San Paolo \u00e8 stato oggetto di un massiccio \"restyling\" in tutti i settori, con la sostituzione dei seggiolini, il rifacimento della pista di atletica, l'installazione di due maxischermi all'altezza della tribuna laterale e dei Distinti, oltrech\u00e9 l'ammodernamento degli spogliatoi, degli impianti audio e d'illuminazione. La maggiore distanza tra le sedute e la diversa grandezza dei seggiolini rispetto a quelli installati nel 1990, oltre agli spazi ricavati per l'installazione dei maxischermi, hanno ridotto la capienza a posti a sedere.\nNel mese di luglio l'impianto ha ospitato le cerimonie di apertura e di chiusura della manifestazione, oltrech\u00e9 le gare di atletica leggera.\n2020-oggi: intitolazione a Diego Armando Maradona.\nIl 26 novembre 2020, all'indomani della scomparsa di Diego Armando Maradona, l'amministrazione comunale ha annunciato di aver intrapreso l'iter per intitolare l'impianto all'ex capitano del Napoli.. Otto giorni dopo, il 4 dicembre, \u00e8 sopraggiunta l'approvazione della delibera di Giunta che ha statuito il cambio di denominazione. Il giorno seguente il prefetto di Napoli ha dato seguito alla richiesta pervenuta dal Comune, autorizzando l'imposizione del nuovo toponimo \"stadio Diego Armando Maradona\" all'impianto.\nIl 28 novembre 2021, in occasione della partita di campionato tra Napoli e Lazio, \u00e8 stata scoperta una statua raffigurante lo stesso Maradona: realizzata dalla Fonderia Nolana, l'opera \u00e8 stata collocata nel corridoio che collega gli spogliatoi al campo da gioco.\nCapienza.\nLa capienza attuale dello stadio Maradona \u00e8 di posti, tutti a sedere, suddivisi come segue:\nCriticit\u00e0.\nLo stadio \u00e8 caratterizzato da diverse criticit\u00e0 che, a pi\u00f9 riprese, hanno provocato polemiche tra la societ\u00e0 calcistica e il Comune. Gli onerosi costi di gestione hanno determinato una manutenzione insufficiente, causa del deterioramento strutturale di alcune aree dell'impianto. La copertura, incapace di offrire riparo alla totalit\u00e0 degli spalti, \u00e8 sorretta da una pesante struttura che ha provocato diverse polemiche sull'antiesteticit\u00e0 e sulla scarsa funzionalit\u00e0; Aurelio De Laurentiis, presidente del Napoli dal 2004, ha pi\u00f9 volte auspicato la rimozione in favore di una nuova pi\u00f9 moderna e funzionale.\nLa copertura non \u00e8 l'unica delle criticit\u00e0 determinate dalla ristrutturazione di Italia '90, causa pochi anni dopo di un lungo strascico giudiziario nell'ambito di Tangentopoli. Il parcheggio multipiano realizzato al di sotto del piano ipogeo e accessibile dal sottopasso di via Claudio non \u00e8 mai entrato in funzione, e risulta attualmente inservibile a causa delle sopravvenute modifiche normative che prescrivono misure diverse per le aree di accesso e di sosta. Altri dubbi sono legati alla presenza della pista di atletica, quasi mai protagonista degli eventi sportivi ospitati allo stadio, che pone gli spalti a distanza dal terreno di gioco, con una visuale peggiore rispetto agli impianti con le tribune a ridosso del campo; in particolar modo l'anello inferiore, in alcuni punti, offre una pessima visuale anche a causa della presenza dei \"rotor\" pubblicitari a bordocampo.\nIncontri calcistici di rilievo.\nIncontri del Napoli.\nLo stadio ospita regolarmente le gare del . In occasione di Napoli- del campionato italiano di Serie A 1974-1975, disputatasi il 15 dicembre 1974, gli spettatori furono ( abbonati pi\u00f9 biglietti venduti); la partita fu interrotta a pochi minuti dal termine per motivi di ordine pubblico, sul parziale di 6-2 per gli ospiti, con risultato sul campo poi omologato: trattasi \u2014 verosimilmente \u2014 dell'incontro di calcio con il maggior numero di spettatori nella storia della Serie A.\nIncontri della nazionale italiana.\nIl Maradona ha ospitato 23 incontri della nazionale calcistica italiana. La prima partita degli azzurri fu una gara di Coppa Internazionale contro la , giocata il 6 gennaio 1960, e vinta dai padroni di casa per 3-0. \nLo stadio \u00e8 stato sede di tre incontri dell'Italia nelle maggiori competizioni internazionali. \u00c8 stato sede della semifinale del tra l'Italia e l', il 5 giugno, conclusasi 0-0 dopo i supplementari e vinta dalla squadra di casa per sorteggio.\nFu sede della finale per il terzo posto del , il 21 giugno, persa dalla nazionale ai rigori contro la con il risultato di 9-8. \u00c8 stato infine teatro della sconfitta dell'Italia per 4-3 ai rigori contro l' nella semifinale del , il 3 luglio.\nIn un'occasione il Maradona ha ospitato la gara interna dell'Italia valevole per lo spareggio di qualificazione ai mondiali: \u00e8 accaduto il 15 novembre 1997 quando, nel ritorno dei play-off per l'accesso al , la nazionale si impose per 1-0 sulla guadagnando, stante l'1-1 dell'andata a Mosca, il \"pass\" per la fase finale del torneo in Francia.\nIl 22 novembre 1969, in occasione della partita contro la per la qualificazione al e vinta dagli azzurri per 3-0, fu fissato il record di affluenza, tuttora imbattuto, per una gara casalinga della nazionale con spettatori.\nAttivit\u00e0 extracalcistiche.\nAltri sport.\nIn ambito sportivo, Ia struttura ha ospitato \"meeting\" e competizioni ufficiali di atletica leggera, tra cui gli Assoluti nel 1962 e nel 1994, le gare dei IV Giochi del Mediterraneo nell'autunno 1963 e della XXX Universiade nell'estate 2019.\nIl 4 ottobre 1969 lo stadio \u00e8 stato teatro dell'incontro di pugilato valido per la contesa delle corone mondiali WBA e WBC dei pesi medi tra Nino Benvenuti e Fraser Scott, vinto dall'italiano per squalifica dell'avversario. Nel 2006 ha ospitato la \"Champions Motor Race\", rassegna motoristica con protagonisti piloti di Formula 1, WRC e MotoGP, tenutasi su di un circuito allestito per l'occasione all'interno dell'ovale.\nConcerti.\nLo stadio ha ospitato anche concerti di artisti musicali, tra cui Rolling Stones, U2, Frank Zappa, Peter Tosh, Jovanotti, Lucio Dalla, Francesco De Gregori, Pino Daniele, Edoardo Bennato, Claudio Baglioni, Vasco Rossi, Gigi D'Alessio e Nino D'Angelo.\nVisite pastorali.\nIl 10 novembre 1990 lo stadio \u00e8 stato sede dell'incontro con i giovani di Papa Giovanni Paolo II in occasione della visita pastorale in Campania. L'incontro registr\u00f2 la presenza di circa centomila persone.\nNella cultura di massa.\nLo stadio \u00e8 apparso in diversi film come \"Operazione San Gennaro\", \"Luca il contrabbandiere\", \"Mi manda Picone\", \"Quel ragazzo della curva B\", \"L'uomo in pi\u00f9\", \"Santa Maradona\", \"Eccezzziunale veramente - Capitolo secondo... me\", \"Maradona - La mano de Dios\", \"Benvenuti al Nord\" e \"La verit\u00e0 sta in cielo\".\n\u00c8 inoltre citato nelle canzoni \"Un solo colore\" dei Fuossera e \"Vincere l'odio\" degli Elio e le Storie Tese, ed \u00e8 rappresentato nella 50\u00aa puntata della serie animata \"I ragazzi del Mundial\" intitolata \"Tragedia a Napoli\". Appare inoltre tra gli stadi giocabili del videogioco del 1997 \"PC Calcio 6.0\".\nCollegamenti.\nLo stadio \u00e8 servito dalle seguenti linee di collegamento:"}
{"id": "1614251", "revid": "1305772", "url": "https://it.wikipedia.org/wiki?curid=1614251", "title": "Provincia di Carabaya", "text": "La provincia di Carabaya \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Macusani.\n\u00c8 stata istituita il 2 maggio 1854.\nSindaco (Alcalde): Nancy Rossel Angles \nProvincie confinanti.\nConfina a nord con la provincia di Tambopata (regione di Madre de Dios); a sud con la provincia di Az\u00e1ngaro e con la provincia di Melgar; a est con la provincia di Sandia; e a ovest con la regione di Cusco.\nGeografia antropica.\nSuddivisioni amministrative.\n\u00c8 divisa in 10 distretti:"}
{"id": "1614253", "revid": "1855146", "url": "https://it.wikipedia.org/wiki?curid=1614253", "title": "Parco sommerso di Gaiola", "text": "Il parco sommerso di Gaiola \u00e8 un'area marina protetta di 42 ettari di mare che circonda le Isole della Gaiola nel golfo di Napoli e che si estende dal Borgo di Marechiaro alla Baia di Trentaremi, istituita congiuntamente dai Ministeri dell'Ambiente e dei Beni Culturali nel 2002.\nTerritorio.\nL'area \u00e8 incastonata nel paesaggio costiero di Posillipo, a poca distanza dal centro della citt\u00e0 di Napoli. La sua peculiarit\u00e0 \u00e8 dovuta alla fusione tra elementi vulcanologici, archeologici e biologici. Sui fondali del Parco, infatti, \u00e8 possibile osservare i resti di porti, ninfei e peschiere attualmente sommersi a causa del lento sprofondamento della crosta terrestre (bradisismo). Tutti questi sono in gran parte afferenti alla Villa Imperiale di Pausilypon, affiancata dai resti dell'imponente Teatro del I secolo a.C., appartenuti al liberto romano Publio Vedio Pollione e oggi parte del Parco archeologico di Posillipo.\nIl Parco sommerso di Gaiola ha anche una notevole importanza biologica: l'estrema complessit\u00e0 geomorfologica dei suoi fondali e la continua vivificazione delle sue acque, garantita dal favorevole sistema di circolazione delle acque costiere, hanno permesso l'insediamento in pochi ettari di mare di numerose comunit\u00e0 biologiche marine tipiche del Mediterraneo.\nI dolci pendii digradanti verso il mare e le alte falesie di \"tufo giallo napoletano\" (15Ka), ammantate dai colori della macchia mediterranea hanno da sempre esercitato un fascino particolare sui popoli che qui si sono succeduti.\nAttivit\u00e0.\nL'Area Marina Protetta \u00e8 visitabile mediante visite guidate con battello a visione subacquea, itinerari snorkeling e diving. Il Centro Visite \u00e8 ubicato presso il CeRD, Centro Ricerca e Divulgazione scientifica del Parco, dove vengono svolte attivit\u00e0 didattico-educative per le scuole e attivit\u00e0 formative. Il Centro Visite del Parco \u00e8 aperto al pubblico tutti i giorni tranne il Luned\u00ec dalle 10,00 alle 16,00 (10,00-14,00 nel periodo invernale)."}
{"id": "1614255", "revid": "486946", "url": "https://it.wikipedia.org/wiki?curid=1614255", "title": "Pennatula bianca", "text": ""}
{"id": "1614257", "revid": "287204", "url": "https://it.wikipedia.org/wiki?curid=1614257", "title": "Brave New World Tour", "text": "Il Brave New World Tour \u00e8 stato un tour del gruppo musicale heavy metal Iron Maiden, in presentazione dell'omonimo album \"Brave New World\", uscito nel . La porzione europea del tour venne chiamata \"Metal 2000\".\nNotizie generali.\nLa scenografia di questo tour \u00e8 stata forse la pi\u00f9 spettacolare mai adottata dai Maiden, completa di spettacoli pirotecnici e grandi pupazzi semoventi di Eddie the Head appesi sopra il palco. Per la prima volta nella storia di questi concerti, un personaggio di un precedente album dei Maiden ricompariva sul palco di un altro tour: durante l'esecuzione di \"The Evil That Men Do\", infatti, Ed Hunter (protagonista dell\"Ed Hunter Tour\") si univa alla band e inscenava una battaglia con Janick, mentre questi non smetteva di suonare.\nI Maiden scelsero di aprire i concerti con tre canzoni prese dal nuovo album, una scelta che venne criticata dai fan pi\u00f9 affezionati ai vecchi successi della band. Questo era il secondo tour in cui la band si ripresentava con la formazione Dickinson-Harris-Murray-Smith-Gers-McBrain, e pertanto le canzoni del nuovo album erano state scritte specificamente per le tre chitarre, mentre per le vecchie canzoni vennero introdotti alcuni aggiustamenti per adattarle alla nuova formazione:\nIl \"Metal 2000\", ovvero la porzione europea del tour, present\u00f2 alcuni contrattempi. I primi concerti si svolsero sotto una pioggia battente, e ad un certo punto i Maiden furono costretti a cancellare alcuni spettacoli a causa di una seria indisposizione di Janick che, durante il concerto di Mannheim, in Germania, mentre la band stava suonando \"The Number of the Beast\", cadde dal palco e perse i sensi; trasportato immediatamente all'ospedale, ricevette sei punti di sutura in fronte: fortunatamente, il chitarrista si riprese in tempo per finire il tour.\nGruppi di supporto.\nI gruppi di supporto per questo tour sono stati: Slayer, Dirty Deeds, Halford, Queensr\u00ffche, Spiritual Beggars, Mot\u00f6rhead e Dream Theater."}
{"id": "1614258", "revid": "1543377", "url": "https://it.wikipedia.org/wiki?curid=1614258", "title": "Give 'Em the Boot III", "text": "Give 'Em the Boot \u00e8 la terza raccolta della serie pubblicata dalla Hellcat Records \"Give 'Em the Boot\"."}
{"id": "1614259", "revid": "287204", "url": "https://it.wikipedia.org/wiki?curid=1614259", "title": "Leftover Crack", "text": ""}
{"id": "1614262", "revid": "290948", "url": "https://it.wikipedia.org/wiki?curid=1614262", "title": "Blu notte (colore)", "text": ""}
{"id": "1614263", "revid": "533647", "url": "https://it.wikipedia.org/wiki?curid=1614263", "title": "Capo d'Orlando", "text": "Capo d'Orlando (\"U Capu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nCentro a prevalente vocazione turistica e commerciale del comprensorio dei Nebrodi, si svilupp\u00f2 come borgo di pescatori. Originariamente frazione di Naso, il paese ha raggiunto l'autonomia il 1\u00ba agosto 1925.\nGeografia fisica.\nTerritorio.\nBuona parte della cittadina sorge principalmente lungo una stretta pianura, chiusa tra il mare ed una fascia collinare che si estende parallelamente ad essa. Qui sorgono diverse frazioni: , Scafa, Piscittina, Forno Alto, Catut\u00e8, Certari e Malvicino, tutte situate ad un'altitudine compresa tra i 50 e i 300 m. Nella porzione occidentale della piana troviamo le frazioni di Forno Medio, Trazzera Marina, Piana, Furriolo, Bruca, Vina, Masseria, San Giuseppe e Tavola Grande. Lungo il litorale di levante troviamo, invece, lo splendido borgo di San Gregorio, oltre alla zona balneare di Testa di Monaco, al confine col comune di Naso.\nClima.\nIl clima di Capo d'Orlando \u00e8 di tipo subtropicale mediterraneo, con inverni miti, piovosi e brevi, ed estati caldo-afose ma spesso ventilate. Le condizioni climatiche consentono tra l'altro la coltivazione di piante tropicali e subtropicali (sia ornamentali che da frutto) sull'intero territorio comunale. In base alla classificazione climatica di Koppen la citt\u00e0 fa parte della fascia climatica Csa.\nStoria.\nStoria antica.\nIl toponimo Capo d'Orlando risale all\u2019Alto Medioevo, ribattezzando la citt\u00e0 in onore a una presunta sosta del paladino Orlando che fece durante una crociata in Terra santa. Agatirno, l\u2019antica citt\u00e0 greca che corrisponde all\u2019attuale Capo d\u2019Orlando, antico insediamento degli Spartani, secondo la leggenda sarebbe stata fondata da Agatirso, figlio di Eolo, re dei venti e delle isole Eolie (da non confondere con Eolo, dio dei venti presso i greci, con il quale viene spesso confuso, a partire dall'Eneide di Virgilio, opera nella quale le due figure mitologiche vengono sovrapposte per la prima volta nel libro I). Il paese avrebbe conservato il nome di Agatirso, \"colui che porta lo splendido tirso\": dunque sarebbe stata in origine una citt\u00e0 sacra al culto di Dioniso, simboleggiato appunto dal tirso.\nNel 210 a.C., secondo le cronache di Tito Livio, Agatirso o Agatirno, \"societ\u00e0 di ladri, esuli e malfattori\", sub\u00ec una massiccia deportazione: circa 4.000 persone furono deportate in Calabria dal console Marco Valerio Levino, forse proprio per effetto dei culti dionisiaci. \u00c8 questa l'ultima traccia della storia di Capo d'Orlando prima dell\u2019epoca normanna, in quanto i Berberi invasero la citt\u00e0 senza lasciarne testimonianze arrivate sino a oggi: la testimonianza successiva \u00e8 di Goffredo da Viterbo, il quale riferisce che il promontorio porta il nome del paladino Orlando (al posto del vecchio nome paganeggiante), da quando Carlomagno, al ritorno dal suo pellegrinaggio a Gerusalemme, fece tappa in Sicilia orientale. Durante il Vespro siciliano il 4 luglio 1299, Capo d'Orlando torna nelle cronache con una battaglia navale tra Giacomo II e Federico III per la reggenza degli Aragonesi in Sicilia, nel contesto della disputa fra Aragonesi e Angioini per il trono siciliano.\nNel 1359 Federico IV d'Aragona assegna al nobile Vinciguerra d'Aragona i possedimenti e il Castello d'Orlando.\nNel 1398, Capo d'Orlando \u00e8 citata nelle cronache per l'assedio di Bernardo Cabrera, conte di Modica, che insegue Bartolomeo di Aragona, traditore del re Martino I rifugiatosi nel Castello che si trova sul promontorio dal quale Capo d'Orlando prende il nome. In questa occasione il Castello, utilizzato fino ad allora come roccaforte di guardia contro i pirati, viene distrutto: iniziano cos\u00ec le incursioni dei pirati, due delle quali testimoniate nel 1589 e nel 1594, fino alla realizzazione di una postazione di guardia, nel 1645. Nel 1598 il ritrovamento vicino al Castello di una piccola statua della Madonna, riproduzione della Madonna di Trapani, che secondo la leggenda sarebbe stata portata da San Cono Abate, porta la comunit\u00e0 locale a costruire nel 1600 il Santuario di Maria Santissima, tuttora simbolo del paese.\nStoria moderna e contemporanea.\nI secoli successivi, segnatamente il XVIII e l'inizio del XIX, sono anni di lunghe e dannose alluvioni, che spingono i conti d'Amico, antichi proprietari del latifondo, a cederne la propriet\u00e0 al Comune di Naso. Le alluvioni sono per\u00f2 occasione di nuova fortuna per Capo d'Orlando: per effetto dell'azione del mare nasce una pianura molto fertile, e le filande - attive gi\u00e0 dal XV secolo in contrada Malvicino insieme alla coltura della canna da zucchero - vivono una fase di sviluppo. Capo d'Orlando affianca dunque le coltivazioni all'attivit\u00e0 dei pescatori, e per proteggere il centro dalle scorribande dei pirati e sfruttare le nuove risorse i baroni di Naso realizzano una torre fortificata e un trappeto per lavorare lo zucchero.\nNello stesso periodo, nella zona di San Gregorio nasce una tonnara: \u00e8 cos\u00ec che Capo d'Orlando - e pi\u00f9 nello specifico il borgo marinaro di San Gregorio, vero cuore pulsante del paese fino alla fine del XIX secolo - raggiunge una forte indipendenza economica e inizia a crescere demograficamente, anche per effetto del completamento, nel 1895, della ferrovia che attraversa il centro e delle statali 113 Messina-Palermo e 116 Capo d'Orlando-Randazzo. A cavallo fra la fine del XIX e l'inizio del XX secolo iniziano cos\u00ec le agitazioni popolari per rivendicare l'autonomia da Naso, che ormai ha la stessa rilevanza economica e demografica della frazione e per tenere l'avamposto a mare concede porzioni di territorio agli orlandini. Le agitazioni per\u00f2 proseguono, fino a quando, con Legge n. 1170 del 25 giugno 1925, Capo d'Orlando ottiene l'autonomia a decorrere dal primo agosto, suggellata il 27 settembre dello stesso anno dall'inaugurazione del municipio.\nMonumenti e luoghi d'interesse.\nRuderi, esisteva prima dell'XI secolo. Fu distrutto in gran parte nell'anno 1400 durante un assedio. Resta ancora una delle due cisterne che si trova nell'atrio del castello.\nCostruito forse gi\u00e0 nel XIV secolo a difesa delle piantagioni di canna da zucchero, ora ristrutturato ed adibito a centro culturale polivalente\nCostruita per la difesa dei fundachi vicini. Un'altra torre di difesa era poco pi\u00f9 ad est del promontorio di Capo d'Orlando.\nCostruita nel 1488 per volere di un certo Manfredo da Trento. La Tonnara pass\u00f2 presto in mano dei signori feudali di Naso, ed era abbondante di pesca perch\u00e9 il sito era in alto mare. Fu abbandonata del tutto nel 1777, per aver riportato gravissimi danni durante una tempesta. Alla fine dell'800 era ancora possibile vedere alcuni ruderi, oggi del tutto scomparsi.\nEdificato nel 1933. Caratteristica la facciata Monumentale in stile fascista\nArchitetture civili.\nCostruita nel 1873. Oggi trasformata in museo\nRisale al XIX secolo. Sulla facciata d'ingresso presenta un portale in pietra intagliato.\nRisale probabilmente agli ultimi anni del XIX secolo\nEsistente all'inizio del secolo. \u00c8 circondata da un vasto giardino con alti alberi di pino.\nArchitetture religiose.\nEdificato nell'anno 1600 fra i resti dell'antico Castello, fu l'unica chiesa del Borgo di Capo d'Orlando fino alla met\u00e0 del XIX secolo. Di notevole interesse artistico \u00e8 il soffitto in legno intarsiato a forma di stella a otto punte.\nDetta anche Chiesa Nuova venne costruita intorno al 1860, di propriet\u00e0 della famiglia Merendino, venne donata alla parrocchia del nuovo comune dopo l'autonomia. \nEdificata nel 1965, \u00e8 la chiesa principale della cittadina.\nCostruito nel 1813, in contrada S. Filadelfio, per volere di padre Origlio. Venne abbandonato dai Cappuccini dopo i primi decenni del secolo. Oggi ne restano alcuni ruderi.\nFontane.\nEsisteva nel XVIII secolo.\nAree archeologiche.\nTerme Romane, i pavimenti presentano dei mosaici.\nCave del Mercadante\nAree naturali.\nSi trova nell'omonima frazione.\nL'economia di Capo d'Orlando \u00e8 basata sul commercio, sul turismo e nel settore terziario in generale; tuttavia permangono residui economici del passato, come quello legato all'agricoltura. In passato, infatti, il territorio del comune poteva vantare vaste aree riservate ad agrumeti. Altra fonte di economia \u00e8 senza dubbio il turismo; nel periodo estivo, infatti, la popolazione aumenta notevolmente, fino a raddoppiare l'attuale numero di abitanti. Svolge inoltre un ruolo centrale nel territorio circondario, specificamente dai paesi limitrofi minori, data la massiccia presenza di servizi commerciali d'ogni tipo, anche legati al divertimento notturno. Tutti questi fattori rendono Capo D'Orlando un punto di riferimento per la socio-economia dell'area del Val Demone.\nInfrastrutture e trasporti.\nStrade.\nIl Comune \u00e8 interessato dalle seguenti direttrici stradali:\nFerrovie.\nIl comune \u00e8 servito dalla Stazione di Capo d'Orlando-Naso.\nPorti.\nNella localit\u00e0 \u00e8 presente un porto turistico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCapo d'Orlando \u00e8 gemellata con:\nAltre informazioni amministrative.\nIl comune di Capo d'Orlando fa parte delle seguenti organizzazioni sovracomunali: regione agraria n.8 (Colline litoranee di Patti).\nSport.\nL'Orlandina Basket \u00e8 la squadra pi\u00f9 blasonata di pallacanestro della Sicilia. Ha vinto la coppa Italia della Lega Due nel 2004 ed ha stabilito nello stesso anno il record di vittorie in un campionato professionistico (27 su 30) raggiungendo la promozione in serie A, campionato nel quale ha militato nelle stagioni 2005-2006, 2006-2007 e 2007-2008. Esclusa per irregolarit\u00e0 amministrative dai campionati professionistici, ha ripreso l'attivit\u00e0 raggiungendo la Legadue nella stagione 2012-2013.Nel 2014-2015 l'Orlandina viene ripescata in Serie A dopo il secondo posto e la finale Play-Off del 2013-2014 in A2 .Ad oggi la squadra \u00e8 stata Retrocessa in Serie A2. \nNel calcio maschile l'Orlandina militava nella Serie D, in quello femminile l'Orlandia97 ha disputato un campionato di Serie A nella stagione 2010-2011.\nNella pallavolo maschile l'Orlandina volley milita nella Serie D, la squadra femminile dell'Orlandina Volley nel campionato dilettantistico di prima divisione.\nNella pallamano \u00e8 attiva l'Esperia Orlandina (serie A2)."}
{"id": "1614265", "revid": "91475", "url": "https://it.wikipedia.org/wiki?curid=1614265", "title": "Mansfield, Massachusetts", "text": ""}
{"id": "1614271", "revid": "237192", "url": "https://it.wikipedia.org/wiki?curid=1614271", "title": "Nedejiko Cabrinovic", "text": ""}
{"id": "1614272", "revid": "226458", "url": "https://it.wikipedia.org/wiki?curid=1614272", "title": "In re Winship", "text": "In re Winship, 397 U.S. 358 (1970), \u00e8 una decisione della Corte Suprema degli Stati Uniti con cui, nel 1970, il massimo organo giurisdizionale statunitense ha stabilito che, quando un minorenne \u00e8 accusato di una condotta che costituirebbe reato se commessa da un maggiorenne, per potersi addivenire ad una sentenza di condanna ogni elemento del fatto deve essere provato oltre ogni ragionevole dubbio.\nQuesta sentenza, emessa su ricorso della difesa di Samuel Winship, un dodicenne accusato di aver rubato 112 dollari dal portafogli di una donna, \u00e8 stata il primo gradino per la creazione del principio pi\u00f9 generale secondo cui in ogni processo penale (e quindi anche nel processo a carico di maggiorenni) per poter ritenere l'imputato colpevole ogni elemento essenziale del fatto reato deve essere provato al di l\u00e0 di ogni ragionevole dubbio."}
{"id": "1614273", "revid": "339392", "url": "https://it.wikipedia.org/wiki?curid=1614273", "title": "Saint Paul, Minnesota", "text": ""}
{"id": "1614275", "revid": "889336", "url": "https://it.wikipedia.org/wiki?curid=1614275", "title": "Piazza del Plebiscito", "text": "Piazza del Plebiscito (gi\u00e0 \"largo di Palazzo\" o \"Foro Regio\") \u00e8 una piazza di Napoli posizionata al termine di via Toledo, non appena oltrepassata piazza Trieste e Trento.\nUbicata nel centro storico, tra il lungomare e via Toledo, con una superficie di circa 25\u00a0000 metri quadrati la piazza si presenta come una delle pi\u00f9 grandi della citt\u00e0 e d'Italia e per questo \u00e8 quella pi\u00f9 utilizzata per le grandi manifestazioni.\nStoria.\nDa Largo di Santo Loise a Largo di Palazzo.\nUno slargo nel sito sul quale insiste oggi piazza Plebiscito esisteva gi\u00e0 intorno al 1543 in conseguenza alla costruzione di un palazzo Vicereale, voluto da Pedro \u00c1lvarez de Toledo y Z\u00fa\u00f1iga; l'intervento, diretto dagli architetti Ferdinando Manlio e Giovanni Benincasa, richiese infatti l'espropriazione di parte del terreno dei conventi di Santo Spirito e di San Luigi per realizzare \u00abuna spianata\u00bb e una strada \u00abinnanzi la chiesa di Santo Loise\u00bb.\nFu solo con l'edificazione dell'attuale palazzo Reale di Napoli, tuttavia, che ebbe effettivamente inizio la storia di piazza Plebiscito. Il progetto venne affidato a Domenico Fontana, che - memore della lezione romana - decise di rivolgere la nuova residenza vicereale non pi\u00f9 verso la \u00abstrada Toledana\u00bb, bens\u00ec verso il nascente slargo, opportunamente livellato cos\u00ec da fornire una scenografica quinta architettonica alla costruenda fabbrica. In questo modo, l'architetto ebbe anche l'opportunit\u00e0 di far dialogare tra di loro \u00ablo spazio chiuso della vecchia citt\u00e0 e lo spazio aperto della marina\u00bb, come ricordato da Giulio Carlo Argan.\nUna volta completato il palazzo Reale lo slargo, finalmente battezzato \u00ablargo di Palazzo\u00bb, divenne rapidamente il centro vitale della citt\u00e0, oltre che un'area pubblica di rappresentanza di tutto rilievo. \u00abPolo decisionale e centro della vita cortigiana\u00bb, il Largo ebbe anche il merito di creare un polo d'attrazione per la classe aristocratica e nobile, ancora restia a insediarsi oltre il perimetro del centro storico.\nIl Largo di Palazzo in et\u00e0 vicereale e borbonica.\nQuando il potere vicereale si insedi\u00f2 stabilmente nel palazzo Reale, il Largo non aveva una conformazione adeguata di piazza. I diversi vicer\u00e9 che si susseguirono nel tempo, d'altro canto, non si occuparono di predisporre un progetto urbanistico di vasto respiro, cercando invece di restituire una configurazione architettonica unitaria mediante l'allestimento di numerose e ricche \u00absistemazioni effimere\u00bb. Nel primo ventennio del Seicento, per esempio, il lato del Largo rivolto verso il mare venne abbellito con diversi elementi scultorei, tra cui una maestosa fontana a tre archi progettata da Pietro Bernini e Michelangelo Naccherino, ed un colossale busto di Giove rinvenuto a Pozzuoli, meglio noto come \"Gigante di Palazzo\".\nNon di rado, inoltre, il Largo veniva abbellito da scenografici addobbi, spesso allestiti in occasione di eventi legati alla famiglia reale, come attestato nelle incisioni di Nicolas Perrey. Per il primo intervento architettonico di rilievo bisogner\u00e0 attendere gli ultimi decenni del Settecento, quando venne costruito su progetto di Francesco Sicuro il Palazzo per i Ministri di Stato borbonici: l'edificazione di questa fabbrica, infatti, comport\u00f2 l'adozione di una nuova sistemazione viaria, oltre che profonde mutazioni urbanistiche.\nIl progetto per il Foro Gioacchino.\nNonostante i ripetuti interessamenti, fu solo all'inizio dell'Ottocento, durante il periodo napoleonico, che la piazza cambi\u00f2 completamente volto. Il nuovo re Gioacchino Murat, nel solco dei vasti rinnovi urbani che stavano coinvolgendo la Francia e l'Europa illuminista, intendeva infatti sostituire quello che era sostanzialmente uno Slargo irregolare con una piazza geometricamente ben definita; solo in questo modo si sarebbe infusa maggiore vitalit\u00e0 ad uno dei maggiori punti focali cittadini, in quanto davanti alla Reggia.\nObiettivo dei Napoleonidi era quello di conferire maggiore grandiosit\u00e0 architettonica al Largo, tramite un modello monumentale che impiegava due quinte architettoniche contrastanti, fiancheggiate da elementi neutri (in questo caso, rispettivamente il porticato semicircolare, la Reggia e i palazzi gemelli).\nDecisiva, in tal senso, fu la legge del 7 agosto 1809, che ordin\u00f2 in tutto il regno di Napoli la soppressione dei monasteri; l'abbattimento dei diversi conventi preesistenti, infatti, port\u00f2 la superficie totale della piazza a triplicarsi, da 9000 a pi\u00f9 di 23 000 m2. In questo modo, Murat gi\u00e0 nel 1809 pot\u00e9 sancire l'inizio dei lavori per la \u00abGrande e pubblica piazza\u00bb, il cosiddetto \u00abForo Gioacchino\u00bb, da realizzare sotto la direzione dell'architetto napoletano Leopoldo Laperuta, coadiuvato da Antonio De Simone. Per la descrizione della prospettiva progettuale murattiana, si rimanda all'esposizione di Teresa Colletta:\nI lavori per la costruzione del Foro Gioacchino, che proseguirono fino al 1815, portarono all'erezione dei due palazzi gemelli (il Palazzo dei Ministri di Stato e il Palazzo per il Ministero degli Esteri), mentre dell'edificio erano complete solo le fondamenta.\nPiazza di San Francesco di Paola.\nCon il ristabilimento sul trono di Napoli di re Ferdinando IV, avvenuto nell'ambito della Restaurazione, i lavori per l'erezione del Foro Gioacchino vennero bruscamente interrotti. Re Ferdinando, infatti, mal gradiva le intenzioni murattiane di costruire un edificio centrale consacrato ai fasti dei Napoleonidi, e antiteticamente decise di edificare sulla stessa area un \u00abForo Ferdinandeo\u00bb, con la conseguente realizzazione di una chiesa cristiana consacrata a Francesco di Paola, come voto nei confronti di quel santo che aveva intercesso per lui affinch\u00e9 si restaurasse la corona borbonica. Il disegno generale della piazza e i due palazzi gemelli, invece, vennero conservati.\nPer la realizzazione della fabbrica religiosa, venne indetto un nuovo Bando di Concorso, vinto dall'architetto luganese Pietro Bianchi. Il Bianchi colloc\u00f2 al termine dell'emiciclo due statue equestri, di Carlo e Ferdinando di Borbone (la cui realizzazione venne commissionata al Canova), ed edific\u00f2 un'esedra porticata a semicerchio, senza continuit\u00e0 verso il retrostante quartiere di Pizzofalcone, cos\u00ec da conferire alla piazza un tono maggiormente aulico e monumentale.\nLa piazza Ferdinandea, o di San Francesco di Paola, venne solennemente inaugurata nel 1846.\nXX e XXI secolo.\nL'attuale nome della piazza fu scelto dopo che il plebiscito del 21 ottobre 1860 decret\u00f2 l'annessione del Regno delle due Sicilie al Regno d'Italia.\nNel 1885 al centro della piazza venne installata una monumentale fontana, elaborata su progetto di Federico Travaglini in occasione dell'inaugurazione del nuovo acquedotto del Serino. Alla cerimonia di attivazione della fontana, avvenuta il 10 maggio, parteciparono Re Umberto I e la sua consorte Margherita. La fontana, smontata nella prima met\u00e0 del secolo successivo, ritorn\u00f2 nella piazza cento anni dopo la sua prima installazione, nel 1985, in occasione del centenario dell'inaugurazione dell'acquedotto e anche questa volta fu in seguito smontata.\nNel 1963 un'ordinanza comunale trasform\u00f2 la piazza in un parcheggio pubblico per far fronte all'incremento incontrollato di autovetture in citt\u00e0. La piazza rimase cos\u00ec deturpata (fra l'altro, oltre al parcheggio vi era anche un'estesa area di stazionamento dei bus del trasporto pubblico a ridosso della carreggiata, ed accolse perfino un ampio cantiere per la realizzazione della Linea Tranviaria Rapida verso la fine degli anni ottanta) fino a quando nel 1994, in occasione del vertice dei G7, la giunta Bassolino le restitu\u00ec dignit\u00e0, dapprima sostituendo l'asfalto della carreggiata a ridosso di Palazzo Reale con i pi\u00f9 tradizionali basoli, e poi pedonalizzandola \"in toto\".\nDalla riforma bassoliniana, piazza del Plebiscito \u00e8 diventata lo scenario dei principali avvenimenti cittadini e nazionali: dai comizi elettorali ai concerti musicali, alle cerimonie nazionali ai funerali di grandi personalit\u00e0, quali Pino Daniele. Dal 1995 al 2009 nel periodo natalizio gli enti pubblici hanno finanziato l'installazione al centro della piazza di opere d'arte contemporanea, spesso criticate per i loro costi e la loro difficile comprensione; tra gli artisti che hanno esposto negli ultimi anni si citano Mimmo Paladino, Richard Serra, Rebecca Horn, e Luciano Fabro.\nDescrizione.\nPiazza del Plebiscito pu\u00f2 essere suddivisa in due parti distinte: la prima \u00e8 ai piedi della Basilica e segue una conformazione semicircolare, mentre l'altra - al di sotto dell'asse di chiusura dell'emiciclo - ha una forma rettangolare, determinata nei lati brevi dalle cortine dei palazzi gemelli e nel lato lungo dal profilo del palazzo Reale.\nNei centri dei due quarti di cerchio in cui \u00e8 frammentato l'emiciclo, lungo l'asse di chiusura del colonnato, si ergono isolate nella piazza le due statue equestri di Carlo III di Borbone (iniziatore della dinastia borbonica) e di suo figlio Ferdinando I; la prima realizzata da Antonio Canova, mentre la seconda, iniziata dallo stesso Canova e completata con l'inserimento del cavaliere dallo scultore napoletano Antonio Cal\u00ec.\nCome gi\u00e0 accennato, la piazza lateralmente \u00e8 chiusa da due edifici simmetrici ed identici, gli odierni palazzo della Prefettura (verso l'entroterra) e palazzo Salerno (verso il mare). Questi due, fronteggiandosi, formano un ampio spazio di passeggio finalmente delimitato dal palazzo Reale di Napoli; in questo modo, si viene a creare una scenografica piazza rettangolare con esedra porticata a semicerchio, come nelle intenzioni del Bianchi.\nPianta.\n\u00a0\u00a0 Basilica reale pontificia di San Francesco di Paola\n\u00a0\u00a0 Statua equestre di Ferdinando I\n\u00a0\u00a0 Statua equestre di Carlo di Borbone \n\u00a0\u00a0 Palazzo della Prefettura\n\u00a0\u00a0 Palazzo Salerno\n\u00a0\u00a0 Palazzo Reale di Napoli"}
{"id": "1614278", "revid": "91475", "url": "https://it.wikipedia.org/wiki?curid=1614278", "title": "Colorado Springs, Colorado", "text": ""}
{"id": "1614279", "revid": "276491", "url": "https://it.wikipedia.org/wiki?curid=1614279", "title": "Averla", "text": ""}
{"id": "1614285", "revid": "290948", "url": "https://it.wikipedia.org/wiki?curid=1614285", "title": "Blu acciaio", "text": ""}
{"id": "1614286", "revid": "88740", "url": "https://it.wikipedia.org/wiki?curid=1614286", "title": "Luther Blissett", "text": ""}
{"id": "1614288", "revid": "6923", "url": "https://it.wikipedia.org/wiki?curid=1614288", "title": "Rudolfinum", "text": "Il Rudolfinum \u00e8 un auditorium che si trova a Praga, precisamente nel quartiere di Josefov, ed \u00e8 la sede dell\"'Orchestra Filarmonica Ceca\" ed ospita anche una galleria d'arte moderna, la Galerie Rudolfinum.\nStoria.\nIl palazzo venne costruito tra il 1876 ed il 1884 su progetto di Josef Z\u00edtek e Josef Schulz e chiamato cos\u00ec in onore del principe Rodolfo d'Asburgo-Lorena. L'edificio \u00e8 uno splendido esempio di architettura neorinascimentale ceca. Tra il 1918 ed il 1939 e per alcuni anni successivi alla Seconda Guerra Mondiale, il palazzo fu sede del parlamento cecoslovacco. Qui si tengono numerosi concerti, fra cui anche quelli del festival \"Primavera di Praga\". Tra le varie sale la pi\u00f9 sfarzosa \u00e8 la \"Sala Dvo\u0159\u00e1k,\" nella quale si tengono concerti di musica classica."}
{"id": "1614289", "revid": "36426", "url": "https://it.wikipedia.org/wiki?curid=1614289", "title": "Cronologia del Medioevo", "text": "Cronologia essenziale del Medioevo (V-XV secolo)."}
{"id": "1614290", "revid": "92723", "url": "https://it.wikipedia.org/wiki?curid=1614290", "title": "Alta California", "text": ""}
{"id": "1614292", "revid": "292162", "url": "https://it.wikipedia.org/wiki?curid=1614292", "title": "Selinunte", "text": "Selinunte (; ) era un'antica citt\u00e0 siceliota situata sulla costa sud-occidentale della Sicilia, nell'odierna provincia di Trapani; costituisce uno dei parchi archeologici pi\u00f9 estesi d'Europa. I ruderi della citt\u00e0 si trovano nel territorio del comune di Castelvetrano, nei pressi della foce del Belice.\nNel sito archeologico, sull'acropoli vi sono alcuni templi insieme ad altre costruzioni secondarie, mentre altri templi si trovano su una collina poco lontana. Le sculture trovate negli scavi di Selinunte si trovano soprattutto nel museo nazionale archeologico di Palermo; fa eccezione l'opera pi\u00f9 famosa, l'Efebo di Selinunte, che oggi \u00e8 esposto presso il museo civico di Castelvetrano.\nStoria.\nSelinunte chiamata dai greci \"\"Selin\u00f9s\", deriva il suo nome da \u03c3\u03ad\u03bb\u03b9\u03bd\u03bf\u03bd (\"s\u00e9linon\"), il sedano che tuttora vi cresce selvatico, divenuto simbolo della monetazione della citt\u00e0. La citt\u00e0 ebbe una vita breve (circa 240 anni). In questo periodo la sua popolazione crebbe fino a raggiungere i 100.000 abitanti. Lo stato in cui si presenta oggi la citt\u00e0 non \u00e8 dovuto solo alla sua distruzione ad opera dei Cartaginesi, ma anche a terremoti, a secoli di incuria e di gravi spoliazioni.\nSelinunte, sottofondazione di Megara Hyblea, fu fondata nel 650 a.C. (Diodoro Siculo) lungo la costa del Mar Mediterraneo, tra le due valli del Belice e del Modione, su un luogo non interessato da precedenti insediamenti indigeni. Selinunte fond\u00f2 a sua volta nel 570 a.C. Heraclea Minoa presso la foce del suo estremo confine meridionale, il fiume Pl\u00e0tani. Raggiunse velocemente il suo massimo splendore nel VI e V secolo a.C.; la sua ricchezza era forse dovuta al dominio che esercitava su un vasto territorio. Selinunte \u00e8 la colonia greca pi\u00f9 occidentale della Sicilia, a diretto contatto con l'area occupata dai Cartaginesi; tutta la sua storia \u00e8 condizionata da questa posizione di confine, fino al dissolvimento del problema con la conquista romana della Sicilia.\nDapprima in buoni rapporti con i Cartaginesi, dopo la loro disfatta nella battaglia di Himera (480 a.C.), Selinunte strinse alleanza con Siracusa, cui rimase fedele. \nLa sua politica di espansione territoriale verso Segesta caus\u00f2 diverse guerre: il primo scontro avvenne nel 580 a.C. dal quale Segesta usc\u00ec vittoriosa. Nel 415 a.C. Segesta chiese aiuto ad Atene perch\u00e9 intervenisse contro l'intraprendenza selinuntina supportata da Siracusa. Gli ateniesi presero come pretesto la richiesta di Segesta per intraprendere una grande spedizione in Sicilia ed assediare Siracusa, ma ne uscirono disastrosamente sconfitti. Segesta, indebolita dalla sconfitta ateniese, minacciata da Selinunte, chiese allora aiuto a Cartagine: nel 409 a.C. i Cartaginesi, sbarcati in Sicilia con un esercito di 5.800 uomini al comando del generale Annibale Magone (figlio di Giscone), colsero di sorpresa la citt\u00e0 che cadde, dopo soli nove giorni di assedio, prima che potessero giungere i soccorsi da Siracusa e da Agrigento. Selinunte venne saccheggiata e distrutta, 16.000 cittadini selinuntini furono uccisi, 5.000 fatti schiavi, 2.600 riuscirono a fuggire ad Agrigento.\nRipopolata con i suoi profughi e con altre popolazioni che il fuoriuscito siracusano Ermocrate vi condusse, Selinunte fu ricostruita (comprese le mura) nella sola area dell'acropoli, divenendo per alcuni anni il quartier generale di Ermocrate dal quale partivano le sue azioni belliche contro le citt\u00e0 puniche. Alla morte di questo, Selinunte perse definitivamente la sua importanza politica; venne rioccupata dai cartaginesi \u2013 occupazione confermata, del resto, in tutti i successivi trattati greco-cartaginesi \u2013 quindi da Pirro (276 a.C.), fino alla definitiva evacuazione della sua popolazione da parte dei Cartaginesi a Lilibeo durante la I Guerra Punica (250 a.C.), e all'assorbimento del suo territorio nei domin\u00ee romani.\nSelinunte non fu pi\u00f9 riabitata: le foci intasate dei fiumi resero la zona malsana, dissuadendo cos\u00ec nuovi insediamenti. Si sa infatti che Selinunte era disabitata gi\u00e0 alla fine del I secolo a.C. (Strabone). Successivamente la citt\u00e0 fu interessata solo ancora in modo episodico da insediamenti, per altro molto modesti (e.g. nell'alto medioevo divenne dimora di eremiti e comunit\u00e0 religiose). Il colpo di grazia, infine, le fu inferto da un violentissimo terremoto che, in epoca bizantina (VI-IX secolo), ridusse i suoi monumenti a un cumulo di rovine. Un ultimo vano tentativo di farla rinascere fu fatto in epoca araba (IX-XI secolo) - il cronista Edrisi la chiama \"Rahl'-al-Asnam\" cio\u00e8 \"villaggio dei pilastri\" - dopo di che di Selinunte si perse pure la memoria.\nReidentificata soltanto nel XVI secolo, per opera del teologo e archeologo Tommaso Fazello, religioso dell'Ordine dei predicatori. Lo studioso documentatore effettu\u00f2 l'attenta rilettura dei testi di Erodoto, Diodoro Siculo, Eusebio, Tucidide, Empedocle, Diogene Laerzio, Strabone, Pausania, Tolomeo, Plinio. Dopo una prima ricognizione a Mazara del Vallo compiuta per la quaresima del 1549, approfond\u00ec ulteriormente gli studi sui libri di Diodoro e le gesta di Annibale Magone. Nell'ottobre del 1551, attraverso la descrizione dei particolari topografici, individu\u00f2 ed identific\u00f2 univocamente con la terra di Lipulci le rovine di Selinunte, distinguendole dalle architetture di Mazara e dagli immediati centri abitati del comprensorio nel raggio di decine miglia.\nNel 1779, nonostante un decreto di re Ferdinando III di Sicilia vietasse lo smantellamento delle sue rovine (usate dagli abitanti della zona come cave di pietra), le devastazioni proseguirono fino a quando il governo italiano non vi pose una custodia permanente. I primi saggi e scavi furono eseguiti nel 1809 da parte degli inglesi. Nel 1823, due architetti inglesi, Samuel Angell e William Harris, iniziarono a scavare a Selinunte nel corso del loro tour in Sicilia e si imbatterono in diversi frammenti delle metope dal tempio arcaico oggi chiamato come \u201cTempio C.\u201d Bench\u00e9 le autorit\u00e0 borboniche avessero cercato di fermarli, costoro continuarono il loro lavoro e cercarono di spedire i loro reperti in Inghilterra, per il British Museum. Nell'ombra delle attivit\u00e0 di Lord Elgin, le spedizioni di Angell e Harris furono bloccate e dirottate a Palermo dove da allora si conservano nel Museo archeologico.\nLa popolazione di Selinunte.\nSelinunte viene detta da Diodoro (XIII, 44) citt\u00e0 ricca e popolosa. Ci\u00f2 \u00e8 confermato dall'estensione del suo abitato, dalla vastit\u00e0 delle sue necropoli, e anche da alcune epigrafi. La cifra di 23.600 persone tramandataci a proposito della distruzione di Selinunte non sembra una cifra fantasiosa, eppure pone il problema della sua reale comprensione ed entit\u00e0. Non \u00e8 ben chiaro che cosa si intendesse per 23.600 persone, ossia se fossero solo cittadini maschi, oppure l'intera popolazione. Si tramanda che Ermocrate, dopo pochi mesi dalla distruzione di Selinunte, avesse messo su un esercito di 6.000 uomini \u2013 per quanto potesse averlo incrementato con altri fuoriusciti \u2013 quando i profughi sopravvissuti erano stati appena 2.600. Purtroppo il limite delle fonti antiche \u00e8 dato proprio dal fatto che esse parlano generalmente di cittadini, e non di popolazione; come pure disattendono al rapporto fra territorio agricolo e area cittadina, rapporto per altro cangiante anche da zona a zona e da un'epoca all'altra. Per quanto possa essere verosimile che sotto il numero di 23.600 siano da intendersi \"cittadini maschi adulti\", qualsiasi valutazione sulla reale consistenza numerica della popolazione di una citt\u00e0 greca antica non pu\u00f2 che basarsi su congetture e stime grossolane.\nMonetazione.\n\u00c8 tra le prime citt\u00e0 della Sicilia a coniare monete, datate intorno al 550-530 a.C., all'incirca nelle stesso periodo di Himera. Nelle prime coniazioni Selinunte, come Himera, usa la tecnica del quadrato incuso, tecnica caratteristica di monetazione greca arcaica. Al dritto \u00e8 rappresentata la foglia di sedano, (\"tipo parlante\"); al rovescio vi \u00e8 il quadrato incuso.\nLa monetazione subir\u00e0 un'interruzione nel 480 a.C., in coincidenza della sconfitta dei cartaginesi, da loro appoggiati, nella battaglia di Imera. Le emissioni ripresero verso il 461 con lo stesso piede monetario di Siracusa, ossia un tetradramma dal peso di 17,40 g. Come tipi della nuova moneta adotter\u00e0 al dritto la quadriga con Apollo e Artemide, al rovescio la personificazione del fiume Selinus nell'atto di fare un sacrificio.\nTopografia.\nLa topografia della citt\u00e0 si presenta piuttosto articolata. La citt\u00e0 \u00e8 in riva al mare, fra due fiumi (il Modione-Selino ad ovest, e il Cottone a est), posta sopra due alture unite da un istmo: la parte di citt\u00e0 a sud ospita l'acropoli (caratterizzata dall'incrocio di due strade principali e da numerosi templi: A, B, C, D, O); quella a nord ospita l'abitato (di schema ippodameo) contemporaneo all'acropoli, e due necropoli (in localit\u00e0 Galera-Bagliazzo e Manuzza). Altre importanti vestigia vi sono ai lati della citt\u00e0 sulle alture oltre i fiumi: a est vi sono tre templi (E, F, G) e una necropoli (localit\u00e0 Buffa) situata a nord dell'attuale villaggio Marinella; ad ovest vi sono gli insediamenti pi\u00f9 antichi di Selinunte: il santuario della Maloph\u00f2ros e la necropoli arcaica (in localit\u00e0 Pipio, Manicalunga, Timpone Nero). I due porti che la citt\u00e0 aveva si trovano in corrispondenza delle foci dei fiumi.\nIl parco archeologico.\nIl parco archeologico di Selinunte \u00e8 stato istituito dalla Regione Siciliana nel 2013.\nHa un'estensione di circa 270 ettari ed \u00e8 divisibile nelle seguenti aree:\nGli ingressi al parco sono due. Uno dal lato est dalla frazione di Marinella di Selinunte (collina orientale), e uno dal lato ovest dalla frazione di Triscina di Selinunte (santuario della Maloph\u00f2ros).\nL'acropoli.\nL'Acropoli \u00e8 un altopiano calcareo che a sud \u00e8 a strapiombo sul mare, mentre a Nord si restringe fino a m 140. L'insediamento, di forma grossomodo trapezoidale, fu ampliato verso nord alla fine del VI secolo a.C. con un formidabile muraglione a gradini (altezza m 11 circa), e circondato da mura \u2013 pi\u00f9 volte restaurate e modificate \u2013 formate da cortine in blocchi squadrati con un riempimento di pietrame (\"empl\u00e8cton\"), e scandite da 5 torri e 4 porte. A nord, l'acropoli presenta delle fortificazioni (vedi sotto) con contromuro e torri, databili all'inizio del IV secolo a.C.\nPresso l'ingresso all'acropoli vi \u00e8 la cosiddetta Torre di Polluce che fu costruita nel XVI secolo contro i corsari, sui resti di una torre o faro antico.\nL'impianto urbano \u00e8 suddiviso in quartieri da due strade principali (larghezza m 9) che si incrociano ad angolo retto (quella nord-sud lunga m 425; quella est-ovest lunga m 338), intersecate a loro volta \u2013 ogni m 32 \u2013 da altre vie minori (larghezza m 5). Questa sistemazione urbanistica \u2013 che riproduce quella pi\u00f9 antica \u2013 risale per\u00f2 al IV secolo a.C., cio\u00e8 alla Selinunte punica.\nAi primi anni della colonia, invece, sono da attribuire diverse aree e piccoli santuari innalzati sull'acropoli, sostituiti circa cinquant'anni pi\u00f9 tardi da templi pi\u00f9 grandi e duraturi; il primo di essi sembra sia stato il cosiddetto \"m\u00e8garon\" nei pressi dei Templi B e C.\nAncora incerta resta la localizzazione dell'agor\u00e0 (che invece altri studiosi ipotizzano che si trovasse a nord nell'area del centro abitato).\nDavanti al Tempio O si \u00e8 rinvenuta un'area sacrificale punica \u2013 posteriore alla conquista del 409 a.C. \u2013 caratterizzata da ambienti costruiti con muretti a secco, all'interno dei quali erano depositati vasi contenenti ceneri, e anfore a siluro di tipo cartaginese.\nSulla collina dell'acropoli sono stati rinvenuti i resti di numerosi templi di ordine dorico.\nA 34 metri ad est del Tempio A vi sono i resti dell'ingresso monumentale all'area: si tratta di un propileo con pianta a forma di T, consistente in un corpo avanzato rettangolare (di m 13 x 5,60) con peristilio di 5 x 12 colonne, e in un altro corpo pure rettangolare (di m 6,78 x 7,25).\nA est del Tempio C vi \u00e8 il suo grande altare rettangolare (lunghezza m 20,40; larghezza m 8) di cui restano le fondazioni e qualche gradino, e poi l'area dell'Agor\u00e0 ellenistica; poco oltre i resti delle case, la terrazza \u00e8 limitata da un portico dorico (lunghezza m 57; larghezza m 2,80) che si affaccia su un imponente tratto del muro di sostegno dell'acropoli.\nIntorno ai Templi C e D vi sono le rovine di un villaggio bizantino del V secolo d.C., costruito con materiale di recupero. Il fatto che alcune case risultavano sepolte dal crollo delle colonne del Tempio C, ha dimostrato che il terremoto che ha portato al crollo dei templi selinuntini deve essere avvenuto in epoca altomedievale.\nVerso nord l'acropoli presenta due quartieri della citt\u00e0 (uno a ovest ed l'altro ad est della grande strada nord-sud), ricostruiti da Ermocrate dopo il 409 a.C.: le case sono modeste, edificate con materiali di recupero; alcune di esse mostrano delle croci incise, segno che furono adoperate come edifici cristiani o da parte di cristiani.\nA nord, prima di raggiungere l'abitato, vi sono le grandiose fortificazioni a difesa dell'acropoli. Si articolano come una lunga galleria (originariamente coperta), parallela al tratto delle mura nord, con numerosi passaggi chiusi ad arco, seguita da un profondo fossato difensivo varcato da un ponticello, e con tre torri semicircolari ad ovest, nord e ad est. Girando all'esterno della torre nord \u2013 con un deposito di artiglieria alla base \u2013 si entra nella trincea rettilinea est-ovest con passaggi in entrambe le pareti. Le fortificazioni, attribuibili solo in piccola parte alla citt\u00e0 antica, sono da riferire sostanzialmente alle ricostruzioni di Ermocrate e a interventi successivi (IV-III secolo a.C.). Infatti vi furono reimpiegati degli elementi architettonici, che dimostrano che alcuni dei templi erano stati abbattuti gi\u00e0 nel 409 a.C.\nLa collina Manuzza.\nA nord dell'acropoli, sulla collina di Manuzza, la strada moderna (strada 6) traccia il confine di un'area di forma grossomodo trapezoidale in cui si presume si dovesse trovare anche l'agor\u00e0. Tutta l'area era occupata dall'abitato di schema ippodameo \u2013 riconosciuto con fotografie aeree \u2013 lievemente divaricato rispetto all'asse dell'acropoli, ma con isolati allungati di m 190 x 32 rigorosamente orientati nord-sud, che originariamente era cinto da un muro difensivo. Nell'area non sono stati fatti ancora degli scavi sistematici, ma solo dei saggi i quali hanno comunque confermato che il luogo era abitato fin dalla fondazione di Selinunte (VII secolo a.C.), e che dunque non si tratta di una fase successiva di espansione della citt\u00e0. Dopo la distruzione di Selinunte, quest'area della citt\u00e0 non fu pi\u00f9 riabitata; i profughi tornati al seguito di Ermocrate, si insediarono unicamente sull'acropoli, in quanto era pi\u00f9 facilmente difendibile.\nSulla collina Manuzza nel 1985 \u00e8 stata rinvenuta una costruzione in tufo, probabilmente un edificio pubblico risalente al V secolo a.C..\nA nord infine, oltre l'abitato, stanno due necropoli: quella di Manuzza e quella pi\u00f9 antica (VII-VI secolo a.C.) in localit\u00e0 Galera-Bagliazzo.\nLa collina orientale.\nSulla collina orientale vi sono tre templi che, bench\u00e9 disposti lungo lo stesso asse nord-sud, tuttavia non sembra avessero un unico recinto sacro (\"t\u00e8menos\"), come dimostrerebbe il muro di separazione esistente fra il Tempio E ed il Tempio F. Questo complesso sacro ha fortissime analogie con le pendici occidentali dell'acropoli Caria di Megara Nisea, madrepatria di Selinunte, elemento prezioso, forse indispensabile, per un discorso corretto sull'attribuzione dei culti praticati nei vari templi.\nAi piedi della collina, alla foce del fiume Cottone vi \u00e8 il porto est; esteso per m. 600 circa verso l'interno e guarnito probabilmente da un molo o da una diga che si protendeva dall'acropoli, sub\u00ec nel IV-III secolo a.C. delle trasformazioni: infatti fu allargato e fiancheggiato da banchine (orientate nord-sud) e da depositi. Dei due porti di Selinunte \u2013 attualmente insabbiati \u2013 il porto W, posto alla foce del fiume Selino-Modione, era quello principale.\nI quartieri extra moenia, collegati alle attivit\u00e0 emporiche, commerciali e portuali, erano sistemati invece su grossi terrazzamenti lungo le pendici della collina.\nA nord dell'attuale villaggio Marinella, infine, si trova una necropoli in localit\u00e0 Buffa.\nLa collina occidentale G\u00e0ggera e il santuario della Maloph\u00f2ros.\nSulla collina occidentale vi si giunge per un sentiero che parte dall'acropoli ed attraversa il fiume Modione.\nIn contrada G\u00e0ggera si incontrano i resti del pi\u00f9 antico santuario selinuntino dedicato alla dea della fertilit\u00e0, il Santuario di D\u00e8metra Maloph\u00f2ros, scavato a pi\u00f9 riprese fra il 1874 ed il 1915. Costruzione complessa, molto rimaneggiata ed altrettanto danneggiata, fu eretta nel VI secolo a.C. sul declivio sabbioso della collina; serviva probabilmente da stazione dei cortei funebri che proseguivano poi per la necropoli di Manicalunga.\nAgli inizi il luogo, sicuramente privo di qualsiasi costruzione, prevedeva pratiche cultuali all'aperto intorno a qualche ara; solo in seguito all'erezione del tempio e dell'alto muro di recinzione (\"t\u00e8menos\"), esso fu trasformato in santuario.\nQuesto consiste in un recinto quadrangolare (m 60 x 50) al quale si accede sul lato E attraverso un propileo quadrato in antis \u2013 costruito nel V secolo a.C. \u2013 preceduto da una piccola gradinata e da una struttura circolare; all'esterno del muro di recinzione, il propileo \u00e8 affiancato dai resti di un lungo porticato (\"sto\u00e0\") fornito di sedili per i pellegrini, davanti al quale si evidenziano diversi altari o donarii. All'interno del \"temenos\", invece, al centro, vi \u00e8 il grande altare (lunghezza m 16,30; larghezza m 3,15), rinvenuto colmo di ceneri, di ossa animali e di altri resti di sacrifici; esso mostra un'aggiunta verso sud-ovest, mentre i resti di un precedente altare arcaico sono visibili presso la sua estremit\u00e0 nord-ovest, ed un pozzo quadrato \u00e8 posto in direzione del tempio. Tra l'altare ed il tempio vi \u00e8 inoltre un canale in pietra che, provenendo da N, attraversa tutta l'area portando al santuario acqua da una vicina sorgente.\nSubito oltre il canale vi \u00e8 il vero e proprio Tempio di Demetra a forma di \"m\u00e8garon\", (lunghezza m 20,40; larghezza m 9,52), privo di basamento e di colonne, con pronao, cella e \"adyton\" con nicchia voltata nella parete di fondo; un ambiente di servizio rettangolare si appoggia al lato nord del pronao. Il \"m\u00e8garon\" ebbe una fase pi\u00f9 antica, riconoscibile per\u00f2 solo a livello di fondazione. A sud del tempio vi sono una struttura quadrata e una struttura rettangolare a ridosso del muro di cinta, di non chiara funzione; a nord del tempio, un'altra struttura a due vani, comunicante sia con l'interno sia con l'esterno del recinto sacro, costituisce forse un ingresso secondario al \"t\u00e8menos\", rimaneggiato in epoca tarda.\nDel muro di recinzione, il lato sud fu periodicamente rinforzato per trattenere le spinte del terreno sabbioso. A sud del propileo, addossato al muro di cinta, vi \u00e8 un recinto dedicato ad Ecate: di forma quadrata, il sacello \u00e8 posto nell'angolo E presso un ingresso al recinto, mentre nell'angolo sud vi \u00e8 un piccolo spazio quadrato pavimentato a lastre, di ignota destinazione. A m 15 in direzione nord, un altro recinto quadrangolare (m 17 di lato) \u00e8 dedicato a Zeus Meil\u00ecchios e Pasikr\u00e0teia (Zeus \"dolce come il miele\" e Persefone): molto rimaneggiato \u2013 tanto che non sempre \u00e8 facile comprenderne le varie strutture \u2013 fu eretto alla fine del IV secolo a.C. \u00c8 costituito da: un recinto circondato su due lati da colonne di tipo diverso, attribuibili ad un porticato rifatto in epoca ellenistica; un piccolo tempio prostilo in antis (lunghezza m 5,22; larghezza m 3,02) posto in fondo al recinto, con colonne monolitiche di tipo dorico, ma trabeazione di tipo ionico; due altari al centro dell'area. All'esterno, ad ovest, erano state collocate dai fedeli diverse piccole stele coronate dalle immagini della coppia divina (due volti: uno maschile e l'altro femminile) rese con pochi tratti incisi: rinvenute insieme a ceneri e resti di offerte, testimoniano il convergere del culto greco di divinit\u00e0 ctonie con la religiosit\u00e0 punica.\nMoltissimi sono i reperti provenienti dal santuario della Maloph\u00f2ros (tutti conservati al Museo di Palermo): arule scolpite con scene mitologiche; circa 12.000 figurine votive di offerenti maschili e femminili in terracotta (alcune delle quali ricavate dalla stessa matrice), databili tra il VII e il V secolo a.C.; grandi busti-incensieri che raffigurano Demetra e forse Tanit; una grande quantit\u00e0 di ceramica corinzia (del primo corinzio e del tardo proto-corinzio); un bassorilievo raffigurante il ratto di Persefone da parte di Ade proviene dalla zona dell'ingresso al recinto. I materiali cristiani rinvenuti (soprattutto lucerne col monogramma XP), provano la presenza dal III al V secolo d.C. di una comunit\u00e0 religiosa cristiana nell'area del santuario.\nAd ovest del santuario della Maloph\u00f2ros vi \u00e8 la necropoli pi\u00f9 vasta di Selinunte, quella in localit\u00e0 Pipio, Manicalunga e Timpone Nero. Nelle numerosissime tombe a cassa con copertura a lastre di tufo, si sono rinvenuti soprattutto vasi attici del VI e V secolo a.C.; ma non mancano tombe del VII secolo a.C., e neppure tombe non elleniche. In generale le necropoli di Selinunte sono per l'85% a inumazione, e non presentano corredi particolarmente ricchi.\nProcedendo lungo le pendici della collina della G\u00e0ggera, poco oltre si raggiunge la sorgente da cui si approvvigionava di acqua il Santuario della Maloph\u00f2ros; a m 50 a valle di essa, vi \u00e8 un edificio gi\u00e0 creduto un tempio (il cosiddetto Tempio M), in realt\u00e0 si tratta di una fontana monumentale. Di forma rettangolare (lunghezza m 26,80; larghezza m 10,85; altezza m 8), costruita con blocchi squadrati, era formata da una cisterna (cosiddetta \"cella\"), un bacino chiuso protetto da un portico a colonne (cosiddetto \"pronao\"), e una gradinata di accesso a quattro gradini (cosiddetto \"altare\") con vasta area lastricata antistante. L'edificio, che aveva forme doriche, si data alla met\u00e0 del VI secolo a.C. principalmente per le terrecotte architettoniche rinvenutevi. I frammenti di metope con Amazzonomachia, invece, seppure rinvenuti nei paraggi, non sono pertinenti all'edificio, che aveva metope lisce e di misura minore.\nUn altro \"m\u00e8garon\" \u00e8 stato scoperto di recente a poche centinaia di metri dal santuario della Maloph\u00f2ros, in direzione nord-est.\nLe necropoli.\nAttorno a Selinunte possono essere individuate alcune aree adibite a necropoli.\nLe cave di Cusa.\nLe Cave (o Rocche) di Cusa, caratterizzate da banchi di calcarenite, si trovano presso Campobello di Mazara, a 13\u00a0km da Selinunte. Si tratta delle cave di pietra da cui veniva estratto il materiale per le costruzioni selinuntine. L'elemento pi\u00f9 significativo che vi si nota \u00e8 la brusca interruzione dei lavori di estrazione, di lavorazione e di trasporto dei rocchi di colonna, dovuta alla minaccia che incombeva sulla citt\u00e0 nel 409 a.C. per l'improvviso sopraggiungere dell'esercito cartaginese. La repentina fuga dei cavatori, degli scalpellini e degli operai addetti, ha fatto s\u00ec che tutte le varie fasi di lavorazione oggi si possano non solo riconoscere ma anche seguire: dalle prime profonde incisioni circolari, fino ai rocchi finiti che attendevano soltanto di essere trasportati via.\nOltre a rocchi di colonne, nelle cave \u00e8 possibile riconoscere anche qualche capitello, come pure incisioni rettangolari per ricavare dei blocchi squadrati, tutti destinati ai templi di Selinunte. Alcune gigantesche colonne \u2013 sicuramente destinate al Tempio G \u2013 si notano nella zona ovest delle Rocche di Cusa, allo stato ancora di primo abbozzo. Dei rocchi gi\u00e0 estratti, alcuni erano pronti per essere trasportati via; altri, gi\u00e0 in viaggio alla volta di Selinunte, furono abbandonati e si riconoscono lungo la strada."}
{"id": "1614295", "revid": "767487", "url": "https://it.wikipedia.org/wiki?curid=1614295", "title": "Samprad\u0101ya", "text": "Samprad\u0101ya (devan\u0101gar\u012b: \u0938\u092e\u094d\u092a\u094d\u0930\u0926\u093e\u092f; s.m., lett. \"conferitore [di una tradizione]\") \u00e8 quel termine, di genere maschile, sanscrito che nella tradizione hind\u016b indica sia un sistema di insegnamento religioso, sia, analogamente, una tradizione di successione disciplica spirituale.\nNel suo ultimo significato, la conoscenza, il sapere spirituale viene trasmesso dal maestro (\"guru\") al discepolo (\"\u015bi\u1e63ya\"), che a sua volta, divenuto maestro, lo trasmette fedelmente ad un nuovo discepolo.\nSi forma cos\u00ec una catena di maestri (\"guru parampar\u0101\"), tra i quali il sapere viene trasmesso grazie all'ascolto (\"\u015bravanam\") e nella quale si \u00e8 ammessi soltanto dopo aver ricevuto l'iniziazione (\"d\u012bk\u1e63\u0101\"), e non per diritto di nascita (a differenza cio\u00e8 delle dinastie ereditarie, \"gotra\")."}
{"id": "1614296", "revid": "1904508", "url": "https://it.wikipedia.org/wiki?curid=1614296", "title": "Alberto I di Thurn und Taxis", "text": "Infanzia.\nAlberto nacque a Ratisbona, come il pi\u00f9 giovane dei due figli maschi di Massimiliano Antonio, Principe Ereditario di Thurn und Taxis (1831\u20131867) e della Duchessa Elena in Baviera (1834\u20131890). Sua madre Elena era la sorella maggiore dell'imperatrice Elisabetta d'Austria e della regina Maria Sofia delle Due Sicilie\nSuo padre mor\u00ec quando lui aveva meno di due mesi, ed fu allevato da sua madre.\nAlberto frequent\u00f2 le universit\u00e0 di W\u00fcrzburg, Friburgo e Lipsia e studi\u00f2 diritto, economia e storia dell'arte.\nSuccessione.\nNel 1871 il nonno di Alberto, Massimiliano Carlo mor\u00ec, e suo fratello maggiore Massimiliano Maria gli succedette come Principe. Massimiliano mor\u00ec il 2 giugno 1885 e Alberto gli succedette; sua madre mantenne la reggente fino al suo 21\u00ba compleanno nel 1888. L'8 maggio 1889 fu nominato Duca di W\u00f6rth e Donaustauf da Luitpold, Principe Reggente di Baviera. Il 30 novembre 1889 fu nominato cavaliere dell'Ordine del Toson d'Oro austriaco.\nMatrimonio e figli.\nIl 15 luglio 1890, a Budapest, Alberto spos\u00f2 l'Arciduchessa Margherita Clementina d'Austria (6 luglio 1870 \u2013 2 maggio 1955), figlia dell'Arciduca Giuseppe Carlo d'Austria. Alberto e Margherita ebbero otto figli:\nUltimi anni e morte.\nHa fondato nel 1919 un'associazione di cucina di emergenza per alleviare le sofferenze della popolazione nei mesi invernali, dopo la prima guerra mondiale. Dopo la seconda guerra mondiale, ha aperto tutti i castelli reali in ed intorno a Ratisbona per i numerosi rifugiati.\nAlberto fu anche un mecenate delle arti e sostenne le varie attivit\u00e0 culturali a Ratisbona. Ha suonato il pianoforte e l'organo e praticato nei circoli privati come baritono.\nAlberto fu contrario al nazismo. Fu costretto a guardare l'arresto di suo figlio Carlo Augusto nell'agosto 1944 dalla Gestapo, a Landshut, dove rimase prigioniero fino al 1945.\nIl 15 luglio 1950 Alberto e Margherita di Thurn und Taxis celebrarono, con grande partecipazione dell'aristocrazia europea e la popolazione Ratisbona, le nozze di diamante.\nAlberto mor\u00ec il 22 gennaio 1952, all'et\u00e0 di 84 anni al castello di Ratisbona. Sua moglie Margherita, mor\u00ec tre anni dopo, il 2 maggio 1955. Entrambi sono stati sepolti nella cripta della cappella dell'abbazia di St. Emmeram."}
{"id": "1614298", "revid": "767487", "url": "https://it.wikipedia.org/wiki?curid=1614298", "title": "Not So Happy to Be Sad", "text": "Not So Happy to Be Sad \u00e8 il quarto album studio della band ska punk italiana Shandon. Sono 13 tracce caratterizzate, ancor pi\u00f9 di \"Fetish\", da ritmi veloci e richiami continui al punk pi\u00f9 estremo e spesso sfocianti nell'hardcore.\nOlly e compagni tornano a riempire il cd con brani in lingua inglese, molto pi\u00f9 adattabile al genere proposto all'interno del cd."}
{"id": "1614301", "revid": "647919", "url": "https://it.wikipedia.org/wiki?curid=1614301", "title": "Mohammed VI (Marocco)", "text": ""}
{"id": "1614302", "revid": "281901", "url": "https://it.wikipedia.org/wiki?curid=1614302", "title": "Direttiva nitrati", "text": "Col nome convenzionale di direttiva nitrati si individua la direttiva comunitaria 91/676/CEE. La direttiva \u00e8 stata recepita dalla successiva normativa italiana tramite il decreto legislativo 11 maggio 1999, n. 152 e il decreto ministeriale 7 aprile 2006.\nI contenuti fondamentali della direttiva sono:\nIn applicazione di tale direttiva le Regioni Italiane hanno delimitato le Zone Vulnerabili ai Nitrati di origine agricola (ZVN) e hanno redatto Il Piano di Azione Obbligatorio che \u00e8 l'insieme di regole che le aziende, zootecniche e non, devono rispettare. Ad esempio, la Regione Toscana con il DPGR. Toscana n\u00ba 32/R del 13 luglio 2006 ha delimitato tali aree e formulato regole per le aziende che vi ricadono (vedi applicazioni on-line utili al rispetto della normativa in Toscana)."}
{"id": "1614305", "revid": "3831", "url": "https://it.wikipedia.org/wiki?curid=1614305", "title": "Ordine cisterciense", "text": ""}
{"id": "1614306", "revid": "767487", "url": "https://it.wikipedia.org/wiki?curid=1614306", "title": "Paul Steiner", "text": "Carriera.\nClub.\nSteiner inizi\u00f2 a giocare come difensore nella sua citt\u00e0 natale, Waldbrunn, con il Str\u00fcmpfelbrunn. Dopo aver militato nel Waldhof Mannheim in 2. Bundesliga Sud, nel 1979 si trasfer\u00ec al , in Bundesliga. Nel 1981 pass\u00f2 al Colonia, con cui vinse la Coppa di Germania nel 1983 e e arriv\u00f2 in finale di Coppa UEFA nel 1986. Chiuse la carriera nel 1991 per poi diventare scout per il . Steiner in Bundesliga ha disputato 349 partite e realizzato 27 gol.\nNazionale.\nSteiner con la Nazionale tedesca vinse i Mondiali 1990, durante i quali, come riserva dei difensori titolari Reuter e Kohler, non scese mai in campo.\nSteiner disput\u00f2 una sola partita con la Germania Ovest, contro la Danimarca a Gelsenkirchen il 30 maggio 1990, ultima amichevole prima dei Mondiali. A 33 anni fu uno dei debuttanti in Nazionale pi\u00f9 anziano."}
{"id": "1614314", "revid": "486946", "url": "https://it.wikipedia.org/wiki?curid=1614314", "title": "USCG", "text": ""}
{"id": "1614315", "revid": "126257", "url": "https://it.wikipedia.org/wiki?curid=1614315", "title": "Naviglio di Paderno", "text": "Il Naviglio di Paderno (in lombardo \"Navili de Padernu\") \u00e8 un canale artificiale - in origine navigabile tramite un pregevole complesso sistema di chiuse e conche idrauliche - che corre parallelo al fiume Adda da Paderno d'Adda a Cornate d'Adda, a nord-est di Milano, in Lombardia.\nAttualmente parte del Naviglio \u00e8 usato per l'alimentare la centrale idroelettrica \"Bertini\". \nIdrografia.\nIl canale \u00e8 lungo 2,6 km - lungo i quali un sistema di conche e chiuse permetteva alle chiatte il superamento di 27 metri di dislivello, in ambo le direzioni - e ampio oltre 11 metri. La profondit\u00e0 minima, quando in esercizio, era di 1,20 m.\nStoria.\nL'idea prima del progetto di un canale che potesse permettere la navigazione tra Milano e il Lago di Como, nacque dopo la battaglia di Marignano (nome dato dai francesi alla citt\u00e0 di Melegnano) del 1515 sotto l'egida di Francesco I di Francia che, nel 1516 incaric\u00f2 Leonardo da Vinci di fare i primi studi. In seguito il progetto venne ripreso dagli architetti Benedetto Missaglia e Bartolomeo della Valle, che scelsero lo scavo di un canale su una parte dell'Adda che non era navigabile. Infatti le merci (legno, carbone, vino) che scendevano dal lago di Como lungo l'Adda, dovevano essere scaricate a terra per alcuni chilometri quindi ricaricate sull'Adda, e da l\u00ec sul naviglio della Martesana fino a Milano.\nI milanesi, che gi\u00e0 da tempo richiedevano un nuovo Naviglio, dopo quelli del Ticino e della Martesana, furono liberi di scegliere il percorso pi\u00f9 adatto per il vantaggioso e desiderato collegamento tra Milano e uno dei laghi a settentrione. Tale congiungimento rendeva necessario l'opera di canalizzazione lungo il percorso tra Milano e il lago di Como, specie nei pressi di Paderno, dove le rapide dell'Adda ne impedivano la navigabilit\u00e0. Il sacerdote Giovanni Dozio (1798- 1863) che nel 1858 pubblic\u00f2 un importante studio sulla storia del Naviglio di Paderno-Porto, documenta il problema del collegamento idroviario sull'Adda con queste parole: \"le merci provenienti su barche dalla terra del lago di Como, giunte a Brivio, di qui erano poi condotte per via di terra fino a Porto, per tratto di circa 8 miglia, ed a Porto erano caricate su altre navi per Milano sull'Adda e Naviglio della Martesana con grandi spese e lentezza.\" Nel 1518, ci furono cinque ipotesi di collegamenti idroviari; la citt\u00e0 di Milano, indisse a questo scopo un concorso con un premio di 200 ducati tuttavia rimase senza concorrenti per la grande difficolt\u00e0 dell'opera.\nSi arriv\u00f2 cos\u00ec, nel 1518, alla scelta del progetto relativamente meno difficoltoso, promosso dal Missaglia che prevedeva un canale parallelo all'Adda, laddove il fiume non era navigabile. Il progetto presentava, per\u00f2, la difficolt\u00e0 apparentemente insormontabile dei 27 metri di dislivello del dirupo di Paderno. Dopo successivi sopralluoghi del 1519 il Missaglia pens\u00f2 di poter superare la difficolt\u00e0 del grave dislivello con la costruzione di 10 conche di piccolo \"salto\". I lavori furono interrotti nel 1521 a causa della guerra tra Francesco I e Carlo V, della peste del 1524 e riprese nel 1580.\nNel 1562 il monaco olivetano Giovan Francesco Rizzi present\u00f2 un progetto di canale, basato su due grandi chiuse, che fu poi lasciato cadere. Nel 1570 fu invece rifiutato il progetto del patrizio Milanese Cesare Corio, il quale non era riuscito a risolvere il problema della navigabilit\u00e0 per l'intero percorso dell'Adda. Infine nel 1574, l'insigne ingegnere milanese Giuseppe Meda propose il suo progetto al consiglio della citt\u00e0 e nel 1580 ne rivendic\u00f2 la paternit\u00e0.\nQuesto ardito programma sarebbe stato realizzato in due anni con una spesa totale di 52.000 scudi d'oro. Ancora una volta, tuttavia, le discussioni andarono avanti per degli anni. Milano concesse la sua approvazione, seguita da l\u00ec a poco da quella dei Prefetti della navigazione milanesi. Nel 1591 cominciarono i lavori, gestiti in appalto generale dal bergamasco Francesco Valezzo, e suddivisi in subappalti parziali di 300-400 uomini al giorno. Ben presto per la mancanza del denaro, il lavoro rallent\u00f2, arrestandosi poi quasi completamente nel gelido inverno del '93. Le critiche sempre pi\u00f9 gravi, causarono infine anche l'imprigionamento per cattive direzioni e per difetti di esecuzione \"dell'opera convenuta\" del Meda, che mor\u00ec, solo e amareggiato, nel 1599. Il grande ingegnere alla sua morte lascia incompleta per gran parte l'opera, avendo potuto costruire solo la grande conca, un capolavoro di architettura idraulica, che venne poi comunque distrutta. Volendo portare a termine il lavoro, nell'autunno dello stesso 1559, Guido Mazenta, propose alla citt\u00e0 di restringere il letto del fiume Adda allargandone gli argini.\nVolendo portare a termine il lavoro furono proposti nuovi progetti. Nel '700 sostanzialmente, i nuovi progetti presentati ricalcarono quelli cinquecenteschi. Fu scelto il progetto del comasco Pietro Nosetti che richiamava il progetto del Missaglia.\nI lavori cominciarono nel 1520 ma vennero interrotti, l'anno successivo, dalla guerra tra Francesco I e Carlo V. Altri progetti apparvero nel 1562, nel 1570 e nel 1574.\nNel 1574 il progetto di Giuseppe Meda attir\u00f2 l'attenzione delle autorit\u00e0 spagnole che governavano all'epoca, ma la lentezza della loro amministrazione fece s\u00ec che, come per il Naviglio di Bereguardo, i lavori di quello di Paderno ripresero soltanto nel 1591. Ma gelosie, la cattiva volont\u00e0, contrattempi, sottrazioni di denaro e la morte del Meda nel 1593 fecero fermare i lavori.\nI lavori ripresero solo nel 1773, sotto l'egida di Maria Teresa d'Asburgo e dopo innumerevoli progetti con nuove disposizioni per mediare tra gli interessi contrastanti della popolazione di Milano e quella di Como.\nL'incile del Naviglio \u00e8 sito poco a valle del ponte San Michele di Paderno d'Adda, e fino al suo sbocco sono presenti sei conche di navigazione.\nL'11 ottobre 1777 il nuovo naviglio che collegava Milano a Porto d'Adda, finalmente ultimato, fu inaugurato con la navigazione dell'Arciduca Ferdinando d'Asburgo, governatore di Milano, che da Brivio scese fino a Vaprio d'Adda. La storia della costruzione di questo naviglio aveva avuto inizio nel 1516 quando Francesco I stanzi\u00f2 circa 5.000 ducati annui, ricavabili dai 10.000 del dazio sulla macina del Ducato, per la creazione di un terzo naviglio.\nL'11 ottobre 1777 fu anche il giorno della solenne prima navigazione, a cui presero parte le autorit\u00e0, per la cui celebrazione fu coniata una medaglia con la iscrizione \"MEDIOLANUM LARIO IUNCTUM EURIPO NAVIBUS APERTO MDCCLXXVII\". Infatti con l'uso del naviglio di Paderno si apr\u00ec un percorso navigabile vantaggiosissimo per il commercio di ferro, carbone, sale, legnami, graniti, tra cui i famosi \"graniti bianchi\" di Fedelino di Chiavenna. Il tratto di Naviglio di Paderno veniva percorso in circa cinque ore da natanti. Il Naviglio di Paderno era in grado di sostenere un traffico notevole: le barche da 25 a 36 tonnellate, unite tra loro in convogli da 10 a 13, raggiungevano in ascesa Lecco in 9 giorni, e in discesa Trezzo in 13 ore.\nDal 1780 fu istituito un servizio pubblico simile a quello gi\u00e0 operante sul Ticino.\nUna volta completato, il Naviglio di Paderno prosper\u00f2, perdendo per\u00f2 poi la sua importanza commerciale a partire da quando, nel 1873, venne attivata la linea ferroviaria Lecco-Monza-Milano (e poi, sull'altro ramo del Lario, la Como-Monza-Milano nel 1875 e la Como-Saronno-Milano nel 1898).\nTra il 1896 e il 1898, il primo tratto del Naviglio (dalla diga sull'Adda fino alla prima conca) \u00e8 stato modificato ed \u00e8 stato adibito a canale di derivazione per alimentare la centrale idroelettrica \"Bertini\" a Cornate d'Adda .\nIl traffico.\nIl traffico interessava soprattutto la citt\u00e0 di Lecco e Milano, e nel 1780 fu operativo un servizio pubblico che utilizzava le barche tradizionali; \"barconi\" di 24 m e 36 tonnellate di carico utile, \"barche mezzane\" di 22 m e \"borcelli\" di 18 metri. Le barche erano controllate a Lecco dal dispositivo di controllo di finanze.\nDopo l'avvento della ferrovia Lecco-Milano rest\u00f2 in funzione, in ultimo quasi solo per escursioni turistiche, fino al 1930.\nRipristino.\nIl ripristino della navigabilit\u00e0 del Naviglio di Paderno viene valutato come fattibile e auspicabile, principalmente nell'ottica di valorizzazione del patrimonio storico-architettonico in ambito turistico/ambientale. "}
{"id": "1614316", "revid": "1305772", "url": "https://it.wikipedia.org/wiki?curid=1614316", "title": "Provincia di Moho", "text": "La provincia di Moho \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Moho.\n\u00c8 stata istituita il 13 dicembre 1991.\nUBIGEO: 20 13 01\nSindaco (Alcalde): Randolfo Mamani Aracayo\nProvincie confinanti.\nConfina a nord con la Provincia di Huancan\u00e9; a sud, est e a ovest con il Lago Titicaca.\nGeografia antropica.\nSuddivisioni amministrative.\n\u00c8 divisa in quattro distretti:"}
{"id": "1614317", "revid": "1318658", "url": "https://it.wikipedia.org/wiki?curid=1614317", "title": "Chiesa dei Santi Cosma e Damiano a Secondigliano", "text": "La chiesa dei Santi Cosma e Damiano a Secondigliano \u00e8 una chiesa basilicale di Napoli, sita nel quartiere di Secondigliano in piazza Luigi di Nocera, nome dell\u2019ex sindaco dell\u2019alllora comune autonomo, nel 1926 annesso alla citt\u00e0 di Napoli. Egli visse tra il 1826 e il 1902, guidando il municipio di Secondigliano per 4 lustri consecutivi a partire dal 1870. Il conte commendatore Luigi di Nocera, discendente di Dauferio Balbo, consegu\u00ec importanti risultati nel suo mandato , come l\u2019estensione della rete dell\u2019acquedotto del Serino, presidi sanitari, scuole e la realizzazione di nuove strade, che contribuirono alla crescita del comune. Il suo nome \u00e8 legato ad un periodo storico in cui Secondigliano si distinse per delle opere che migliorarono concretamente la vivibilit\u00e0 del comune, il cui aspetto mut\u00f2 profondamente solamente nella seconda met\u00e0 del \u2018900. Di quelle opere \u00e8 possibile rintracciare la memoria storica anche in una lapide, posta all\u2019interno dell\u2019ex casa comunale, che in nuce racconta quanto di buono abbia realizzato Il sindaco per i cittadini.\nStoria.\nLa costruzione della chiesa fu decisa nel 1695, dagli abitanti del quartiere di Secondigliano a seguito dei frequenti eventi sismici di fine XVII secolo. I terremoti resero inagibile la struttura precedente molto pi\u00f9 antica (VIII secolo), che dovette essere interamente ricostruita.\nLa riedificazione fu resa possibile grazie ad una sottoscrizione cui parteciparono la \"Confraternita del Santissimo Sacramento\" e tutto il popolo. I lavori incominciarono nel 1703 e terminarono l'anno successivo.\nDescrizione.\nLa facciata mostra un timpano di forma triangolare, spezzato: posto sopra al portale d'accesso, segna l'ingresso alla struttura.\nIl portale \u00e8 caratterizzato da tre lesene per ogni lato con capitelli ionici. La chiesa ha un'unica navata e si conclude con un coro rettangolare e l'altare maggiore, costituito da preziosi marmi; vi sono quattro cappelle su ciascun lato; mentre, il coro \u00e8 preceduto da due cappelle, e forma un transetto coperto, nell'impostazione centrale, dalla bella cupola.\nLa navata centrale \u00e8 caratterizzata dalla volta costolonata, mentre, il battistero \u00e8 collocato sulla destra della navata stessa. Sul davanti si trova un bel campanile che si svolge su quattro livelli, costituito da un basamento in bugnato (lavori del 1721).\nNella chiesa sono custodite diverse opere d'arte di grande valore, come: la pala d'altare di Giacomo Farelli sui santi titolari, le due tele laterali del coro attribuite a Giuseppe Marullo, gli affreschi della volta di Giuseppe Simonelli (ridipinti nella seconda met\u00e0 dell'Ottocento da Alfonso Simonetti), una \"Deposizione\" su tela di Nicola Vaccaro (collocata nella sacrestia) e un pregevole crocifisso ligneo di Nicola Fumo (datato 1692).\nNotevoli sono anche le due acquasantiere del XVIII secolo poste all'ingresso, nelle quali sono stati scolpiti a rilievo i volti dei santi patroni della chiesa.\nAi rimaneggiamenti, condotti tra il 1863 e il 1867, risalgono: il pulpito che poggia su due colonnine ioniche di marmo, il maestoso organo sopra l'ingresso, il restauro degli stucchi e degli affreschi della volta e il rivestimento delle cappelle con zoccolature in marmo.\nSono annessi alla chiesa due oratori: quello della Confraternita del Santissimo Sacramento e quello della Confraternita dell'Assunta. Entrambi sono dotati di un altare maggiore in marmi policromi e di varie opere pittoriche."}
{"id": "1614319", "revid": "1784938", "url": "https://it.wikipedia.org/wiki?curid=1614319", "title": "Chouan", "text": "Chouans (a volte italianizzato col plurale \"Chouani\") \u00e8 il nome che presero gli insorti realisti del dipartimento della Mayenne, o pi\u00f9 in generale di tutta la zona nord-occidentale della Francia, in contemporanea alle guerre di Vandea.\nDescrizione.\nIl nome deriva dai capi che li comandavano, i quattro fratelli Chouan, che era il soprannome del taglialegna Jean Cottereau, il primo e pi\u00f9 celebre legittimista che cominci\u00f2 l'insurrezione, e dei suoi tre fratelli: Fran\u00e7ois, Pierre, Ren\u00e9. Degni protettori del trono e dell'altare, combatterono a fianco dell'Esercito cattolico e reale in quella che venne definita \"Chouannerie\", una guerra contro-rivoluzionaria parallela all'insurrezione vandeana, e collocata nei dipartimenti della Bretagna, della Mayenne e della Normandia, volta a restaurare la monarchia assoluta dei Borboni.\nJean Chouan eredit\u00f2, come pure tutti i suoi altri fratelli, il soprannome di \"chouan\" (\"allocco\", e pi\u00f9 impropriamente anche \"gufo\") da suo padre, un commerciante di scarpe. Si pensa che questo soprannome sia nato dall'abilit\u00e0 di imitare i versi dell'allocco (\"chouan\" in gallo e in francese antico). Un'altra ipotesi \u00e8 che la famiglia Cottereau portasse questo soprannome perch\u00e9 il nonno dei quattro fratelli era sempre triste e silenzioso.\nL'opinione di alcuni storici, e in particolare dell'abate Paulouin, che scrive un libro sull'insurrezione degli Chouan dal titolo \"La Chouannerie du Maine et pays adjacents\", \u00e8 che: \"gli insorti del Sarthe non avevano ricevuto il soprannome di Chouan, ma lo avevano dato a s\u00e9 stessi, fin dall'inizio della loro insurrezione\".\nLa \"Chouannerie\" scoppi\u00f2 nella primavera del 1794 e prosegu\u00ec fino al 1800, opponendosi prima ai giacobini e poi al governo napoleonico.\nGli storici del XIX secolo, Savary, Lequinio e soprattutto Joseph de Puisaye, che era la persona pi\u00f9 informata, poich\u00e9 era il capo supremo della Chouannerie, affermano che i fratelli Chouan diedero il loro nome all'insurrezione che avevano organizzato per primi.\nI pi\u00f9 importanti capi Chouani furono: Jean Chouan (o Jean Cottereau), Joseph de Puisaye, Georges Cadoudal, Marie Paul de Sc\u00e9peaux de Bois-Guignot, Aim\u00e9 Picquet du Boisguy, Louis de Frott\u00e9, Louis Auguste Victor de Ghaisne de Bourmont, Jean-Louis Treton.\nLa morte di Georges Cadoudal, ghigliottinato nel 1804 per aver ordito un complotto volto ad assassinare Napoleone Bonaparte e restaurare la monarchia assoluta con Carlo X, segn\u00f2 la fine definitiva della Chouannerie.\nCelebre illustratore delle imprese della Chouannerie fu il pittore accademico Charles-Alexandre Co\u00ebssin de la Fosse."}
{"id": "1614323", "revid": "647919", "url": "https://it.wikipedia.org/wiki?curid=1614323", "title": "Ichabod Crane", "text": ""}
{"id": "1614332", "revid": "767487", "url": "https://it.wikipedia.org/wiki?curid=1614332", "title": "Renato Bertocchi", "text": "Carriera.\nDisputa i suoi primissimi campionati prima della guerra in squadrette locali per poi giocare titolare nel \"Rosignano Solvay\" sin dal 1945 prima in Prima Divisione e in Serie C l'anno successivo. Acquistato dal Livorno, fa il suo esordio in Serie A il 4 novembre 1948 contro la in una gara a reti inviolate.\nRetrocesso il Livorno in Serie B resta come riserva e stupisce la richiesta del presidente della SPAL, Paolo Mazza, che si impunta nel pretendere di portare Bertocchi a Ferrara. In realt\u00e0 Mazza, che vuole a tutti i costi riportare la SPAL in Serie A, pensa che Bertocchi, portiere estroso ed irascibile, sia in grado di dare la carica ad una squadra che da anni segna molto ma incassa anche molte reti pur avendo avuto buoni portieri come Nuciari e Brandolin. Mazza non si sbaglia e Bertocchi, giunto a Ferrara nel 1950, \u00e8 il portiere giusto per la SPAL che conquista la Serie A. Con Biagiotti, Guaita, Carlini, Nesti, Fontanesi, Bennike e Colombi, Bertocchi gioca agli ordini dell'allenatore Janni - ma la formazione della SPAL la faceva Mazza - 39 partite; l'anno successivo, rientrato al Livorno, viene ceduto al Palermo. L'avventura siciliana non andr\u00e0 male e giocher\u00e0 48 partite in Serie A in 2 stagioni.\nTorner\u00e0 a Ferrara contro la SPAL e sar\u00e0 protagonista di uno dei suoi famosi fuori programma: Bertocchi indossava per l'occasione una sfavillante maglia gialla e il centravanti spallino Quaresima gli disse prima della gara: \"ti faccio diventare colore della maglia\". Bertocchi non batt\u00e9 ciglio ma quando Quaresima segn\u00f2 e gli disse: \"hai visto?\" lo rincorse - prassi che lo contraddistinse per tutta la carriera - lungo tutto il campo sino a quando non venne fermato dai suoi compagni.\nMazza lo riport\u00f2 a Ferrara nel 1953 dopo aver ceduto Bugatti e Bertocchi torn\u00f2 titolare dei biancoazzurri per poi divenire vice di Persico per altre due stagioni e ritornare titolare nel 1956. L'anno successivo Mazza si convinse a lanciare Maietti e quindi Bertocchi venne spesso avvicendato.\nIn questi anni continu\u00f2 nelle sue famose \"rincorse\" dell'avversario. Celebre, fra le tante, quella ai danni di Pascutti che nel corso di un sentitissimo Derby con i bolognesi, si abbandon\u00f2 incautamente ad uno sfott\u00f2 verso Bertocchi dopo avergli segnato un goal. Bertocchi perse il lume della ragione e rincorse lungamente Pascutti che se la diede a gambe e servirono molti minuti prima che il gioco potesse riprendere. L'estroso portiere torn\u00f2 al Livorno in Serie C nel 1958 e chiuse con gli amaranto la sua carriera nel 1960.\nBertocchi ha giocato 143 partite in Serie A delle quali 95 con la SPAL e 49 in Serie B oltre ad un centinaio in Serie C."}
{"id": "1614333", "revid": "834", "url": "https://it.wikipedia.org/wiki?curid=1614333", "title": "Organi artificiali", "text": ""}
{"id": "1614335", "revid": "767487", "url": "https://it.wikipedia.org/wiki?curid=1614335", "title": "Comit\u00e1n de Dom\u00ednguez", "text": "La citt\u00e0 di Comit\u00e1n de Dom\u00ednguez, anche nota come Comit\u00e1n, \u00e8 a capo dell'omonimo comune, nello stato del Chiapas, Messico. Il comune conta 141.013 abitanti, di cui 97.537 nella zona urbana, secondo le stime del censimento del 2010.\nDal 2011, in seguito alla divisione del \"Sistema de Planeaci\u00f3n\", \u00e8 ubicata nella regione economica \"XV: Meseta Comiteca Tojolabal\".\nOrigine del nome.\nOriginariamente il suo nome era solo Comit\u00e1n, ma dal 1915 fu chiamata Comit\u00e1n de Dom\u00ednguez, in onore di Belisario Dom\u00ednguez, uomo politico e senatore del Chiapas, nativo di Comit\u00e1n (e gi\u00e0 suo sindaco), barbaramente assassinato a Citt\u00e0 del Messico da alcuni seguaci del dittatore messicano, il generale Victoriano Huerta, che lui aveva aspramente criticato invitando Senato e popolo a destituirlo. "}
{"id": "1614339", "revid": "1573940", "url": "https://it.wikipedia.org/wiki?curid=1614339", "title": "Chiesa dei Santi Cosma e Damiano a Porta Nolana", "text": "La chiesa dei Santi Cosma e Damiano a Porta Nolana \u00e8 un luogo di culto di Napoli, sito in piazza Nolana, lungo il corso Garibaldi.\nStoria e descrizione.\nLa chiesa originaria fu eretta nel 1611 dal lato opposto della strada, sul fianco destro della Porta Nolana, dal Collegio dei Medici Napoletani, che la dedicarono ai Santi Cosma e Damiano quali loro patroni; fu poi abbattuta verso la met\u00e0 del XIX secolo per ampliare la strada.\nL'edificio attuale, di fronte alla Porta Nolana, fu eretto nel 1852 su progetto di Luigi Giura, il quale si occup\u00f2 del grande progetto della \"strada dei fossi\", e in seguito divenne sede parrocchiale. Oggi la parrocchia ospita anche una cappellania etnica per gli immigrati polacchi.\nL'esterno \u00e8 una mescolanza di temi neoromanici e neorinascimentali.\nL'interno contiene diverse opere d'arte: cinque tele barocche, di cui una proveniente dalla vecchia chiesa e quattro concesse dal , fra le quali spiccano una copia da Correggio e una da Rubens. Sono presenti inoltre altari marmorei, decorazioni e sculture lignee di epoca rococ\u00f2."}
{"id": "1614343", "revid": "767487", "url": "https://it.wikipedia.org/wiki?curid=1614343", "title": "Impero (film)", "text": "Impero (\"Ampir\") \u00e8 un film cortometraggio sovietico del 1987 diretto da Aleksandr Sokurov.\nTrama.\nLa vicenda si svolge in un arco di tempo di poche ore ed \u00e8 ambientata interamente nella stanza da letto della protagonista, interpretata dalla ballerina Alla Osipenko. La donna, a causa di una malattia che le impedisce l'uso delle gambe, \u00e8 costretta a letto e si ritrova sola in casa perch\u00e9 \u00e8 il giorno di libera uscita dell'infermiera che si prende cura di lei. L'unico modo per rimanere in contatto con l'esterno \u00e8 il telefono, l'elemento su cui si basa tutto il film; cercando di contattare il marito, che si trova in ufficio, la donna intercetta suo malgrado un colloquio tra due uomini che stanno architettando l'omicidio di una donna malata che si trova in una casa vicino ad un ponte; il piano prevede di entrare nella casa della vittima verso le undici di sera, uccidere la donna e derubarla.\nLa protagonista rimane scioccata dalla telefonata e contatta prima il centralino nel tentativo vano di rintracciare la comunicazione a cui aveva assistito, poi avverte la polizia che, scettica nei confronti della storia riferita dalla donna, non d\u00e0 peso alla sua testimonianza. In preda alla disperazione tenta di chiamare un istituto di sorveglianza ma nel bel mezzo della chiamata sente dei rumori in casa e, senza la bench\u00e9 minima possibilit\u00e0 di fuga, viene assalita da un uomo che la uccide a sangue freddo.\nCommento.\nIl corto \u00e8 tratto dall'opera letteraria di Lucille Fletcher \"Il terrore corre sul filo\" (\"Sorry, Wrong Number\") dalla quale in passato era gi\u00e0 stato tratto un film omonimo. Questa nuova versione trova il suo punto di forza nel talento del regista russo che mescola momenti di cupo terrore e situazioni grottesche dando all'intera vicenda un'atmosfera gotica e angosciante che sfocia ampiamente nel surreale. \"Impero\" va considerato un film sperimentale, in quanto il regista basa quasi interamente il film sui primi piani della protagonista in modo da accentuarne lo stato d'animo sconvolto dalla situazione; tutto ci\u00f2 \u00e8 amplificato dall'utilizzo di vari piani sequenza di media durata, una tecnica che Sokurov impiegher\u00e0 soprattutto nel suo successivo film \"Arca russa\", che lo consacrer\u00e0 come uno dei registi di maggior valore del cinema europeo degli ultimi anni."}
{"id": "1614344", "revid": "1372005", "url": "https://it.wikipedia.org/wiki?curid=1614344", "title": "Jannetto de Tassis", "text": "Biografia.\nPoco si sa della sua vita prima del 1489, anno in cui viene citato in un documento assieme al fratello Francesco e al nipote Giovanni Battista nei libri contabili di Innsbruck per attivit\u00e0 svolta nell'organizzazione del sistema postale del Sacro Romano Impero per conto dell'Imperatore Massimiliano I.\nFondatore di fatto del primo servizio postale organizzato in Europa, Jannetto oper\u00f2 come si \u00e8 detto sotto gli Asburgo e la sua prima azione fu quella di delegare l'amministrazione della posta di Innsbruck a Gabriele de Tassis, suo parente, nel 1504, sede che infatti ricadeva nel patrimonio d'amministrazione dei Tassis.\nPer il fratello Francesco e i nipoti Giovanni Battista, David e Simone riusc\u00ec ad ottenere l'amministrazione della sede di Bruxelles e Malines e della Borgogna . Il 29 marzo 1505 Massimiliano incontr\u00f2 Janetto a Hagenau, per organizzare con lui una nuova tratta postale che congiungesse agevolmente Innsbruck, Vienna e Budapest (allora nota col nome di Ofen). Organizz\u00f2 per questa tratta un complesso sistema di trasporto postale anche per grandi quantitativi. Il 27 novembre 1506 ricevette da Massimiliano I la somma di 1.363 gulden per la costruzione di una via postale da Costanza a Malines.\nPer volont\u00e0 dell'Imperatore Massimiliano I, il 4 febbraio 1508 a Trento, con il delegato papale, gli venne conferito il titolo di \"Maestro di Posta del Sacro Romano Impero\" e dal 2 marzo 1508 si occup\u00f2 anche di alcune tratte italiane per conto dell'Impero come ad esempio quella verso Gorizia, Trieste e Fiume e pi\u00f9 in generale per l'Istria, il Tirolo e la Carinzia.\nNel marzo del 1508 part\u00ec poi alla volta di Venezia.\nIn cambio della sua attivit\u00e0 postale l'imperatore gli assegn\u00f2 il feudo di Rachele e Barbana in Istria, dove Jannetto si stabil\u00ec fino alla morte.\nIl testamento di Janetto \u00e8 del 12 settembre 1515,la sua data di morte \u00e8 compresa tra i 1517 e l'8 settembre 1518."}
{"id": "1614348", "revid": "486946", "url": "https://it.wikipedia.org/wiki?curid=1614348", "title": "Formula 1 Anno 1991", "text": ""}
{"id": "1614349", "revid": "486946", "url": "https://it.wikipedia.org/wiki?curid=1614349", "title": "Formula 1 Anno 1990", "text": ""}
{"id": "1614351", "revid": "84184", "url": "https://it.wikipedia.org/wiki?curid=1614351", "title": "Sacro tempio della Scorziata", "text": "Il sacro tempio della Scorziata (pi\u00f9 propriamente chiesa della Presentazione di Maria al Tempio della Scorziata) \u00e8 una chiesa di Napoli, sita in vico Cinquesanti.\nStoria.\nIl conservatorio con annessa chiesa, dedicata alla Presentazione di Maria al tempio fu fondato nel 1579 da tre nobildonne napoletane, Giovanna Scorziata e Lucia e Agata Paparo. Queste ultime erano figlie di quell'Aurelio Paparo che fu tra i fondatori del Monte di Piet\u00e0. Giovanna Scorziata, da cui il complesso prese il nome, era insieme al marito Ferrante Brancaccio una figlia spirituale di quello che poi sarebbe diventato san Gaetano di Thiene; divenuta vedova, fond\u00f2 il conservatorio in un'ala del palazzo di famiglia (il palazzo De Scorciatis) e ne affid\u00f2 la cura ai chierici regolari teatini: infatti fu chiamato volgarmente il tempio di San Paolo. Nel 1585 Lucia Paparo, per incomprensioni sulla gestione del collegio, abbandon\u00f2 il tempio e fond\u00f2 il convento di Santa Maria della Stella alle Paparelle.\nNel XVIII secolo il complesso fu oggetto di un rifacimento che confer\u00ec all'immobile l'attuale aspetto e nel XX secolo fu affidato all'Arciconfraternita del Santissimo Sacramento all'Avvocata. La statica della costruzione fu minata dal sisma dell'Irpinia e al mancato recupero ha contribuito un contenzioso tra i responsabili della Fondazione Scorziata e il Comune di Napoli. Con il passare degli anni, i carabinieri del nucleo tpc hanno recuperato una parte del materiale trafugato. Attualmente la chiesa \u00e8 chiusa al pubblico e versa in stato di grave degrado; tuttavia, in tempi brevi, dovrebbero partire i lavori di risanamento e restauro della struttura finanziati dai fondi europei del progetto Unesco per il centro storico di Napoli.\nDescrizione.\nLa facciata \u00e8 su due ordini, ciascuno scandito da una coppia di lesene in stucco ioniche, al primo, e prive al secondo. Il portale, in stucco e piperno, \u00e8 sormontato da un tondo che racchiude una croce su tre monti; realizzato nel primo Novecento, rappresenta il simbolo dell'Arciconfraternita del Santissimo Sacramento dell'Avvocata. Precede la facciata una cancellata, con pilastri in piperno scolpiti in stile barocco; le inferriate sono coeve alle strutture settecentesche della cancellata, mentre il cancello fu rifatto nel XIX secolo.\nL'interno, ad aula centrale con volta ad incannucciata, fu devastato da un'incursione nel 1993, provocando la scomparsa di gran parte degli arredi qui conservati. Furono razziate la pala dell'altare maggiore sulla \"Presentazione al tempio\" di Nicola Maria Rossi, un \"San Giovannino\" (recuperato in anni recenti), copia di una tela di Caravaggio, una \"Madonna che appare a san Romualdo\" di ignoto manierista del primo Seicento, una \"Madonna del Rosario\" di un allievo di Massimo Stanzione e le settecentesche \"Madonna con sant'Anna e sant'Agnello\" e una \"Madonna col Bambino e santi\".\nFurono rubate anche cone ed altari settecenteschi, compreso il maggiore che custodiva il paliotto in marmo della \"Presentazione al Tempio\", anch'esso scomparso; scomparse sono anche le acquasantiere e le settecentesche statue marmoree di \"Santa Teresa\" e \"Santa Rosa\" (quest'ultime due fortunatamente ritrovate). Non sono stati risparmiati neanche gli arredi lignei come il pulpito e l'organo settecentesco.\nIn anni pi\u00f9 recenti \u00e8 crollata la volta incannucciata a causa delle infiltrazioni d'acqua succedutesi in questi ultimi trent'anni. \u00c8 stato scoperto, in un nascosto ambiente sotterraneo, anche un affresco raffigurante una \"Crocifissione\" datato nella seconda met\u00e0 del XVI secolo.\nNella notte tra il 16 ed il 17 gennaio 2012 a causa di un incendio provocato da masserizie e legno accumulato all'interno del tempio per la festa di sant'Antonio, la chiesa \u00e8 andata gravemente danneggiata nel portale, carbonizzato, e nelle travi di sostegno della struttura.\nIn un periodo imprecisato, ma collocato presumibilmente nella prima met\u00e0 del 2015, anche il pavimento della chiesa \u00e8 stato portato via. Della chiesa non \u00e8 quindi rimasto pi\u00f9 nulla di alcun valore."}
{"id": "1614352", "revid": "11497", "url": "https://it.wikipedia.org/wiki?curid=1614352", "title": "Occhio di Dio", "text": ""}
{"id": "1614355", "revid": "765341", "url": "https://it.wikipedia.org/wiki?curid=1614355", "title": "Nuoto ai Giochi della XXVI Olimpiade - 200 metri stile libero maschili", "text": "Hanno partecipato alle batterie di qualificazione 30 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n20 luglio 1996"}
{"id": "1614359", "revid": "486946", "url": "https://it.wikipedia.org/wiki?curid=1614359", "title": "Formula 1 Anno 1989", "text": ""}
{"id": "1614363", "revid": "36426", "url": "https://it.wikipedia.org/wiki?curid=1614363", "title": "Schiaffo d'Anagni", "text": ""}
{"id": "1614365", "revid": "599013", "url": "https://it.wikipedia.org/wiki?curid=1614365", "title": "Hans Pfl\u00fcgler", "text": "Carriera.\nClub.\nPfl\u00fcgler ha disputato 277 partite e segnato 36 gol in Bundesliga sempre con la maglia del . Ha militato nei bavaresi dal 1981 al 1992 per poi ritornarvi dopo un periodo di inattivit\u00e0, nella stagione 1994/1995, nella quale disput\u00f2 una sola partita. Dopo un altro periodo di inattivit\u00e0 gioc\u00f2 in Regionalliga Sud nella stagione 2001-2002 con il Bayern Monaco II, la squadra riserve del Bayern Monaco.\nNazionale.\nPfl\u00fcgler con la Nazionale tedesca occidentale ha giocato 11 partite e ha vinto i Mondiali 1990, durante i quali ha disputato una sola parita, Germania Ovest-Colombia 1-1, durante la fase a gironi."}
{"id": "1614366", "revid": "486946", "url": "https://it.wikipedia.org/wiki?curid=1614366", "title": "Formula 1 Anno 1988", "text": ""}
{"id": "1614367", "revid": "38120", "url": "https://it.wikipedia.org/wiki?curid=1614367", "title": "Dhole (Il libro della giungla)", "text": ""}
{"id": "1614368", "revid": "486946", "url": "https://it.wikipedia.org/wiki?curid=1614368", "title": "Formula 1 Anno 1987", "text": ""}
{"id": "1614370", "revid": "767487", "url": "https://it.wikipedia.org/wiki?curid=1614370", "title": "Smilitarizzazione", "text": "La smilitarizzazione o demilitarizzazione \u00e8 il ritorno agli usi e alle condizioni civili di persone, stabilimenti industriali e luoghi precedentemente destinati ad attivit\u00e0 militari, ovvero il loro passaggio dall'amministrazione militare a quella civile. In pratica, la smilitarizzazione comporta la riduzione delle forze armate, degli armamenti, dei veicoli e delle attrezzature militari di una nazione, nonch\u00e9 lo smantellamento o la riconversione di strutture ed insediamenti ad un livello minimo concordato. Normalmente, essa \u00e8 il risultato di un trattato di pace che fa seguito ad una guerra o ad un conflitto significativo.\nLa smilitarizzazione fu la politica perseguita da numerosi paesi dopo le due guerre mondiali. Dopo la Prima guerra mondiale, ad es., il Regno Unito ridusse notevolmente il suo potenziale militare. Ci\u00f2 fece s\u00ec che il paese si trovasse in una posizione di debolezza durante l'ascesa del regime nazista in Germania e spinse il governo a perseguire inizialmente la cosiddetta politica dell'\"appeasement\".\nCasi emblematici di smilitarizzazione possono essere considerate anche le politiche adottate dopo la Seconda guerra mondiale dalle forze di occupazione alleate in Germania i cui eserciti furono smantellati e privati della loro influenza sulla vita pubblica.\nLa smilitarizzazione pu\u00f2 riferirsi anche alla riduzione di uno o pi\u00f9 tipi di armi. \nSi pu\u00f2 inoltre verificare con riferimento ad un'area specifica. \nEsempi di processi di smilitarizzazione sono, tra gli altri:"}
{"id": "1614372", "revid": "287204", "url": "https://it.wikipedia.org/wiki?curid=1614372", "title": "Hans Pflugler", "text": ""}
{"id": "1614374", "revid": "486946", "url": "https://it.wikipedia.org/wiki?curid=1614374", "title": "Formula 1 Anno 1986", "text": ""}
{"id": "1614379", "revid": "144796", "url": "https://it.wikipedia.org/wiki?curid=1614379", "title": "Janetto de Tassis", "text": ""}
{"id": "1614380", "revid": "1543377", "url": "https://it.wikipedia.org/wiki?curid=1614380", "title": "Provincia di Yunguyo", "text": "La provincia di Yunguyo \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Yunguyo.\n\u00c8 stata istituita il 28 dicembre 1984.\n16\u00b014'21\" S e 69\u00b0 05' 27\" O\nSindaco (Alcalde): Juan Huanca Coarita\nProvincie confinanti.\nConfina a nord con la Bolivia; la provincia di Huancan\u00e9; a est e a ovest con il Lago Titicaca, e a sud con la provincia di Chucuito.\nGeografia antropica.\nSuddivisioni amministrative.\n\u00c8 divisa in sette distretti:"}
{"id": "1614381", "revid": "287204", "url": "https://it.wikipedia.org/wiki?curid=1614381", "title": "Corydoras sterbai", "text": "Il corydoras di Sterba (\"Corydoras sterbai\") \u00e8 un membro del genere \"Corydoras\", un pesce gatto d'acqua dolce sudamericano, nonch\u00e9 una delle specie pi\u00f9 popolari di \"Corydoras\" grazie alla sua livrea sgargiante ed appariscente. Questo pesce \u00e8 originario della regione del fiume Guapor\u00e9, tra Bolivia e Brasile.\nIl corydoras di Sterba \u00e8 distinguibile dalle altre specie di \"Corydoras\" per le sue macchie bianche su sfondo nero sulla testa. Occasionalmente viene confuso con \"Corydoras haraldschultzi\"; la differenza \u00e8 che quest'ultimo ha un motivo a punti neri su sfondo bianco sulla testa. \"C. sterbai\" \u00e8 diventato disponibile sul mercato in una forma albina e in forma melanica.\nCome molte specie di \"Corydoras\", il corydoras di Sterba \u00e8 un pesce gatto che vive in banchi e quindi dovrebbe idealmente essere tenuto in gruppi di 5 esemplari o pi\u00f9. In natura pu\u00f2 essere trovato in Brasile e quindi, i pesci catturati in natura preferiscono acqua dolce e acida. Tuttavia, il corydoras di Sterba \u00e8 un pesce resistente e gli esemplari allevati in vasca si sono adattati a una gamma pi\u00f9 ampia di condizioni dell'acqua. Tuttavia, come quasi tutti i pesci, non tollera alti livelli di nitrati.\nA differenza di altri pesci gatto, non sono buoni mangiatori di alghe, ma sono bravi a \"ripulire\" gli avanzi di cibo e i detriti dal substrato.\nI corydoras di Sterba sono relativamente piccoli per essere pesci gatto, raggiungendo una dimensione massima di soli 5,1-6,6 centimetri (2\u20132,6 pollici).\nEtimologia.\nIl nome della specie di questo \"Corydoras\" \u00e8 in onore del professor Dr. G\u00fcnther Sterba, professore emerito di zoologia dell'Universit\u00e0 di Lipsia, membro dell'Accademia reale svedese delle scienze. Il professor Sterba \u00e8 un ittiologo professionista che ha scritto diversi libri molto popolari considerati bibbie virtuali per acquariofili negli anni '70 e '80, tradotti in inglese con i titoli di \"Freshwater Fishes of the World\", \"Aquarium Care\" e (con Dick Mills) \"The Aquarists 'Encyclopedia\", nonostante all'epoca vivesse nell'allora Repubblica Democratica Tedesca.\nAcquariofilia.\nIn cattivit\u00e0 \"Corydoras sterbai\" accetta prontamente un'ampia variet\u00e0 di cibi preparati e congelati. Il cibo in scaglie \u00e8 un buon alimento base (che verr\u00e0 consumato solo una volta caduto sul fondo) cos\u00ec come i pellet o i wafer che affondano. Possono essere nutrititi anche con cibi congelati come bloodworm, daphnia e larve di zanzara, ma idealmente dovrebbero essere nutriti con tali alimenti solo una volta alla settimana a causa dell'elevata quantit\u00e0 di proteine in essi contenuti.\nSpesso nutrire i \"Corydoras\" negli acquari risulta problematico, specie se viene alloggiato con altri pesci che pattugliano la superficie e che potrebbero finire tutto il cibo ancora prima che \"Corydoras\" possa raccoglierlo dal fondale. Tuttavia, questo problema pu\u00f2 essere superato posizionando pellet e scaglie sul substrato dell'acquario in grotte o sotto legni sommersi, o altre aree simili che non sono regolarmente frequentate dai pesci di superficie.\nLa compatibilit\u00e0 di \"C. sterbai\" \u00e8 uno dei loro principali punti di forza come con tutte le altre specie di \"Corydoras\" poich\u00e9 sono pesci gatto molto pacifici e possono essere allevati con altri pesci pacifici. Non dovrebbero essere tenuti con abitanti del fondale eccessivamente aggressivi, in particolare se c'\u00e8 competizione per lo spazio nel substrato negli acquari pi\u00f9 piccoli, o se il fondale \u00e8 troppo \"affollato\" da pietre e decorazioni. I compagni ideali sarebbero tetra di dimensioni simili o, in particolare, ciclidi nani.\nIdealmente, i \"Corydoras sterbai\" dovrebbero essere alloggiati con un substrato fine come sabbia o ghiaia per evitare di danneggiare i loro delicati barbigli. Tuttavia, la ghiaia grande sar\u00e0 sufficiente fintanto che non ha bordi taglienti. Il loro unico altro requisito \u00e8 che sia fornita loro ombra, per mezzo di rocce a strapiombo, piante a foglia larga, legni ad arco o grotte.\nL'allevamento non \u00e8 troppo difficile. Si consiglia un acquario con dimensioni 18\u2033 x 12\u2033 x 12\u2033 (10 galloni). Il rapporto di riproduzione che dovrebbe essere mantenuto \u00e8 di 2 maschi per femmina. Di solito sono sufficienti una buona alimentazione insieme a ripetuti cambi d'acqua e abbassamenti di temperatura. Tuttavia, allevare gli avannotti non \u00e8 facile a causa della loro elevata sensibilit\u00e0.\nOccasionalmente possono sorgere problemi durante il trasporto di questi pesci poich\u00e9 sono in grado di secernere una tossina chimica quando sono stressati o sovraffollati. Per questo motivo non vengono mai spediti con altri pesci."}
{"id": "1614384", "revid": "640277", "url": "https://it.wikipedia.org/wiki?curid=1614384", "title": "Esplorazione di Saturno", "text": "L'esplorazione di Saturno \u00e8 avvenuta esclusivamente tramite l'ausilio di sonde spaziali prive di equipaggio umano. Come tutti i giganti gassosi Saturno non possiede una superficie solida, per cui le sonde che l'hanno visitato non vi sono atterrate, bens\u00ec hanno effettuato dei sorvoli ravvicinati (\"fly-by\") del pianeta o sono entrate nella sua orbita, come nel caso della Cassini-Huygens che, dopo essere stata in orbita attorno al pianeta, si \u00e8 bruciata entrando nell'atmosfera del pianeta il 15 settembre 2017.\nEsigenze tecniche.\nRaggiungere un altro pianeta del sistema solare richiede un elevato costo energetico. Perch\u00e9 una sonda spaziale possa raggiungere Saturno dall'orbita terrestre, \u00e8 necessaria una quantit\u00e0 di energia di poco superiore a quella richiesta per portare in un'orbita terrestre bassa (LEO) la stessa massa. In astrodinamica tale energia richiesta \u00e8 descritta in termini di cambio netto nella velocit\u00e0 della sonda, o \u0394v (Delta-v). L'energia minima richiesta per raggiungere Saturno (in sei anni) dall'orbita della Terra \u00e8 pari ad un \u0394v di circa 10,4\u00a0km/s, confrontabile con il valore di 9,7\u00a0km/s di \u0394v richiesto per raggiungere un'orbita terrestre bassa dalla superficie del nostro pianeta.\nCon quasi la stessa quantit\u00e0 di energia al lancio, sarebbe possibile dimezzare i tempi di volo eseguendo una manovra di fionda gravitazionale con Giove. In alternativa, \"gravity assist\" mulpipli possono ridurre il quantitativo di energia richiesto al lancio o, equivalentemente, permettere di trasportare a destinazione un carico utile maggiore, a prezzo tuttavia di tempi di volo pi\u00f9 lunghi e della necessit\u00e0 di attraversare zone del sistema solare con caratteristiche molto differenti (ad esempio, le alte temperature in prossimit\u00e0 dell'orbita di Venere o gli alti tassi di radiazioni nell'attraversamento del sistema di Giove) da quelle presenti nel sistema di Saturno, che dovrebbero guidare la progettazione della sonda.\nLa lontananza di Saturno dal Sole esclude - con la tecnologia attuale - l'utilizzo dei pannelli fotovoltaici per alimentare la sonda. Risulta necessario quindi ricorrere ad un generatore termoelettrico a radioisotopi (RTG) o dispositivo equivalente. Tuttavia, il materiale fissile che ne costituisce la fonte energetica non \u00e8 di facile reperibilit\u00e0 e il suo utilizzo incontra ostacoli sia negli Stati Uniti, che in Europa - le uniche realt\u00e0 che hanno finora tentato l'esplorazione di Saturno. Negli Stati Uniti, la produzione di 238Pu \u00e8 cessata nel 1988 ed \u00e8 ripresa solo nel 2014, con l'acquisto del materiale dalla Russia nel frattempo. La legislazione francese vigente presso il Centre spatial guyanais dell'ESA vieta il lancio di materiale radioattivo dal centro.\nSorvoli ravvicinati.\nIl fly-by della Pioneer 11.\nSaturno \u00e8 stato visitato per la prima volta dalla Pioneer 11 nel settembre 1979. La sonda ha sorvolato il pianeta a 20\u00a0000\u00a0km dalle nubi superiori. In quell'occasione sono state acquisite solo immagini a bassa risoluzione del pianeta e qualche immagine anche dei suoi satelliti naturali, ma la risoluzione delle immagini non era abbastanza elevata da permettere l'individuazione di strutture superficiali.\nLa Pioneer 11 ha studiato anche gli anelli di Saturno; tra le sue scoperte ci sono l'anello F e il fatto che gli spazi scuri tra gli anelli non sono del tutto privi di materiali. La sonda ha anche misurato la temperatura di Titano, pari a 250 K, e l'intensit\u00e0 del campo magnetico di Saturno, un migliaio di volte pi\u00f9 intenso di quello terrestre.\nI fly-by delle Voyager.\nNel novembre del 1980 la Voyager 1 ha fatto visita al sistema di Saturno. Ha trasmesso alla Terra le prime immagini ad alta risoluzione del pianeta, degli anelli e dei satelliti. Su varie lune di Saturno \u00e8 stato possibile vedere le strutture superficiali per la prima volta.\nData l'allora recente scoperta di un'atmosfera su Titano, i controllori della Voyager al Jet Propulsion Laboratory hanno deciso di fare un incontro ravvicinato con il satellite. La sonda ha incrementato enormemente le nostre conoscenze dell'atmosfera di Titano, ma ha anche mostrato che la sua atmosfera \u00e8 impenetrabile nella lunghezza d'onda del visibile, quindi non ha potuto rilevare nessun dettaglio superficiale. Il flyby ha anche cambiato la traiettoria della sonda mandandola al di fuori del piano del sistema solare.\nA distanza di quasi un anno, nell'agosto del 1981, la Voyager 2 ha continuato lo studio del sistema di Saturno. Si sono ottenute immagini ancora pi\u00f9 ravvicinate dei satelliti di Saturno e si \u00e8 avuta l'evidenza di cambiamenti negli anelli.\nLa Voyager 2 ha analizzato l'atmosfera superiore di Saturno con il suo radar per misurare le temperature e le densit\u00e0. La sonda ha scoperto che ai livelli pi\u00f9 alti (7000 Pa di pressione) la temperatura era 70 kelvin (-203 \u00b0C, cio\u00e8 70 gradi sopra lo zero assoluto), mentre ai livelli pi\u00f9 bassi (120\u00a0000 Pa) la temperatura saliva a 143 K (-130\u00a0\u00b0C). Il polo nord del pianeta era 10 K pi\u00f9 freddo, sebbene questo possa esser dipeso da effetti stagionali. Sfortunatamente la piattaforma girevole della fotocamera si \u00e8 incastrata per diversi giorni e molte immagini progettate non sono state scattate. La gravit\u00e0 di Saturno \u00e8 stata utilizzata per dirigere la Voyager 2 verso Urano.\nLa sonda ha scoperto numerosi satelliti naturali di Saturno che orbitano vicino o dentro il sistema di anelli. Ha anche scoperto le piccole divisione di Maxwell e di Keeler negli anelli.\nLa sonda Cassini.\nIl 1\u00ba luglio del 2004 la sonda Cassini-Huygens completa la manovra di inserimento nell'orbita di Saturno (SOI: Saturn Orbit Insertion). Ma gi\u00e0 prima dell'inserimento in orbita la Cassini aveva studiato il sistema. Nel giugno del 2004 ha effettuato il flyby di Febe mandando a terra dati e immagini ad alta risoluzione.\nIl 25 dicembre 2004 la Cassini ha rilasciato la sonda Huygens che \u00e8 scesa nell'atmosfera di Titano il 14 gennaio del 2005 raccogliendo un'enorme quantit\u00e0 di dati durante la discesa e dopo l'atterraggio e scattando la prima fotografia della misteriosa superficie di Titano. Negli anni seguenti la Cassini ha compiuto diversi flyby dei satelliti di Saturno, nel 2006 vennero scoperti laghi di idrocarburi su Titano, inoltre si osservarono i primi geyser sulla superficie ghiacciata di Encelado dai quali fuoriusciva acqua liquida da un probabile oceano sotto la superficie.\nSempre nel 2006 la Cassini scopre un altro debole anello planetario, l'anello di Febe. e l'anno successivo nei pressi del polo nord di Titano vengono scoperti dei \"mari\" di metano, il pi\u00f9 grande dei quali ha quasi le dimensioni del Mar Caspio.\nIl 10 settembre 2007, la sonda ha effettuato il sorvolo a minor distanza di Giapeto, per scoprire la causa della sua dicotomia dei due emisferi, misurando la temperatura di entrambi e indicando che la probabile causa era dovuta a materiale scuro raccolto dall'anello di Febe che, abbassando l'albedo, riscaldava la superficie provocando l'evaporazione del ghiaccio d'acqua verso il suo emisfero pi\u00f9 chiaro e freddo. Dal 2004 al 2009 ha scoperto sette nuovi satelliti di Saturno. \nLa missione \u00e8 stata prorogata due volte, la prima nel 2008 e visti gli ottimi risultati ottenuti nel 2010 \u00e8 stata prorogata per altri sette anni. Oltre a ulteriori sorvoli ravvicinati alle maggiori lune di Saturno la sonda ha osservato diverse tempeste nell'atmosfera del pianeta, come la ricorrente Grande Macchia Bianca, con un'estensione di diverse migliaia di chilometri. In un fly-by con Encelado del 2015 la sonda \u00e8 passata attraverso un geyser che ha confermato la presenza di idrogeno molecolare (H2), potenziale nutriente per la vita microbica e un'ulteriore prova dell'attivit\u00e0 idrotermale nel fondale marino di Encelado, fattore favorevole all'abitabilit\u00e0 di forme di vita.\nNell'ultima parte della missione, prima della fine programmata di Cassini nell'atmosfera di Saturno nel 2017, la sonda ha studiato da vicino la zona tra il pianeta e i suoi anelli, suggerendo che gli anelli di Saturno si siano formati in tempi pi\u00f9 recenti di quanto si pensasse in precedenza."}
{"id": "1614388", "revid": "1632387", "url": "https://it.wikipedia.org/wiki?curid=1614388", "title": "Flat Earth Society", "text": "La Flat Earth Society (\"Associazione della Terra Piatta\") \u00e8 una associazione nata in Inghilterra che sostiene il mito della \"Terra piatta\". Successivamente ha avuto sede in California e conta membri in tutto il mondo. \nOrigini.\nCarpenter.\nUno dei primi sostenitori moderni della Terra piatta fu William Carpenter (1830-1896), che realizz\u00f2 nel 1885 un opuscolo intitolato \"One hundred proofs the Earth is not a Globe\" (\"Cento prove che la Terra non \u00e8 un Globo\"), stampato e pubblicato in proprio. Una di queste prove, secondo Carpenter, era la testimonianza riferita dagli aeronauti secondo cui, nemmeno alle grandi altezze raggiunte con palloni aerostatici, era possibile vedere la curvatura terrestre; ma all'epoca le massime quote raggiunte non erano sufficienti a percepire ad occhio la curvatura della superficie.\nRowbotham e l'Astronomia Zetetica.\nL'inventore inglese Samuel Birley Rowbotham (1816 \u2013 1884) nel 1849, con lo pseudonimo \"Parallax\" (\"Parallasse\"), pubblic\u00f2 un opuscolo di 16 pagine intitolato \"Zetetic Astronomy: Earth Not a Globe\" (Astronomia Zetetica: la Terra non \u00e8 un globo), dando origine all'uso dell'aggettivo \"zetetica\" (dal greco \"z\u00eat\u00eain\", che significa cercare, indagare) usato per definire la sua visione dell'astronomia. Secondo il modello di Rowbotham, la Terra sarebbe un disco piano, con il Polo Nord al centro, e il Sud costituito dalla circonferenza del cerchio. Rowbotham pubblic\u00f2 una seconda edizione del suo volume nel 1865 ampliandone il contenuto fino a 221 pagine, alla quale segu\u00ec una terza edizione nel 1881, di 430 pagine, in cui esponeva le basi della sua teoria. Pubblic\u00f2 inoltre risultati di alcuni suoi esperimenti di misura della curvatura della superficie di diversi laghi per dimostrare come questa non fosse curva; secondo l'autore, il motivo per cui le navi spariscono all'orizzonte sarebbe un effetto prospettico.\nRowbotham e i suoi seguaci guadagnarono popolarit\u00e0 conducendo pubblici dibattiti con i pi\u00f9 noti scienziati dell'epoca.\nLa Universal Zetetic Society.\nAlla morte di sir Rowbotham, i suoi sostenitori fondarono la \"Universal Zetetic Society\" che pubblicava una rivista, intitolata \"The Earth Not a Globe Review\". La societ\u00e0 rimase attiva fino ai primi anni del XX secolo, ma dopo la Prima guerra mondiale conobbe un lento declino.\nWilbur Glenn Voliva.\nNegli Stati Uniti d'America l'idea di Rowbotham venne accolta dalla \"Christian Catholic Apostolic Church\" (\"Chiesa Cristiana Cattolica Apostolica\"), gruppo religioso fondato dal predicatore scozzese John Alexander Dowie (1847 \u2013 1907). La chiesa stabil\u00ec nel 1895 una comunit\u00e0 teocratica a Zion, nell'Illinois. Al suo culmine, nel 1905, la chiesa contava 30\u00a0000 aderenti in tutto il mondo 7\u00a0500 dei quali nella sola citt\u00e0 di Zion; la sua rivista, \"The Leaves of Healing\", era distribuita negli Stati Uniti, in Australia, Europa e Africa meridionale.\nNel 1906 Dowie fu sostituito alla guida della comunit\u00e0 dal suo luogotenente Wilbur Glenn Voliva, convinto sostenitore della teoria della Terra piatta. Voliva offr\u00ec un premio di 5.000 dollari a chiunque fosse riuscito a dimostrare la non validit\u00e0 del modello della Terra piatta, ma solo alle sue condizioni. Si avvalse di una radio privata per propagandare le sue idee e volle che l'astronomia zetetica fosse insegnata nella scuola della comunit\u00e0.\nDopo la morte di Voliva nel 1942 la chiesa declin\u00f2, tuttavia fino agli anni cinquanta persistevano alcuni sostenitori a Zion.\nLa Flat Earth Society.\nSamuel Shenton.\nNel 1956 un membro della Royal Astronomical Society, Samuel Shenton, fond\u00f2 la \"Flat Earth Society\", che doveva raccogliere l'eredit\u00e0 della scomparsa Universal Zetetic Society.\nLa Societ\u00e0 venne a confrontarsi con il programma spaziale della NASA, che negli anni sessanta produsse fotografie della terra vista dallo spazio, provandone definitivamente la forma sferica. Tuttavia, a proposito delle foto, Shenton comment\u00f2: \u00ab\u00c8 chiaro che una foto simile possa ingannare un occhio inesperto\u00bb. La posizione della Societ\u00e0 fu che il programma spaziale fosse una montatura e gli sbarchi degli astronauti sulla Luna fossero una finzione cinematografica, il tutto mirato ad ingannare l'opinione pubblica con la falsa idea di una Terra sferica. Questa teoria del complotto ebbe successo anche tra persone che non aderivano alla teoria della Terra piatta (vedere \"Dubbi sull'allunaggio dell'Apollo\"), e nonostante le due teorie non fossero strettamente correlate frutt\u00f2 comunque alla Societ\u00e0 un grande numero di iscrizioni.\nCharles K. Johnson.\nAlla morte di Shenton nel 1971 il texano Charles Kenneth Johnson (1924 - 2001), successore da lui stesso designato, divent\u00f2 nuovo presidente della Societ\u00e0 della quale fu energico promotore. Sotto la sua guida la Societ\u00e0 divenne un movimento che, oltre a sostenere il consueto modello di Rowbotham, raccoglieva sostenitori di pseudoscienze in genere e si batteva contro le scienze consolidate.\nJohnson pass\u00f2 anni a esaminare studi a favore e contrari alla sua teoria; sulla base dei quali ipotizz\u00f2 l'esistenza di un complotto contro la \"Terra piatta\" ed in proposito pubblic\u00f2 un articolo su \"Science Digest\" nel 1980.\nScrisse: \u00ab\"L'idea di un globo rotante \u00e8 una cospirazione fallace contro la quale Mos\u00e8 e Colombo si batterono...\"\u00bb. Le contestazioni all'articolo di Johnson furono molte, a cui il giornale replic\u00f2 scrivendo: \u00ab\"Se la Terra \u00e8 una sfera, allora la superficie di una grande massa d'acqua deve essere curva. Johnson ha controllato le superfici dei laghi Tahoe e Salton senza trovare alcuna curvatura\"\u00bb.\nNel 1995 la sede della Societ\u00e0 di Johnson, un rifugio nel Deserto del Mojave, in California venne distrutta da un incendio, e con essa tutti gli archivi comprese le liste degli associati.\nIl 19 marzo 2001 Johnson mor\u00ec, lasciando la \"Flat Earth Society\" al suo destino; all'epoca la societ\u00e0 contava poche centinaia di iscritti."}
{"id": "1614390", "revid": "287204", "url": "https://it.wikipedia.org/wiki?curid=1614390", "title": "Luka Modric", "text": ""}
{"id": "1614400", "revid": "1652134", "url": "https://it.wikipedia.org/wiki?curid=1614400", "title": "Agesilao Milano", "text": "Biografia.\nInizi.\nNacque in una famiglia umile di origini arb\u00ebresh\u00eb da Benedetto, sarto, e Maddalena Russo, possidente. Il padre, affiliato alla Carboneria, pass\u00f2 un certo periodo nel carcere di Castelvetere a causa delle sue idee liberali. Milano intraprese i primi studi sotto l'egida di suo zio Domenico, sacerdote. Successivamente studi\u00f2 a Cosenza nel Collegio di San Demetrio Corone ed entr\u00f2 nell'esercito borbonico, soprattutto per mantenere la famiglia.\nIn quel periodo inizi\u00f2 a simpatizzare per il movimento mazziniano e partecip\u00f2 alle rivolte calabresi del 1848 a Spezzano come soldato di Ignazio Ribotti. Arrestato e condannato al carcere duro, venne amnistiato nel 1852 e tenuto sotto sorveglianza. Dopo un periodo di crisi religiosa, pensando di intraprendere la carriera ecclesiastica, anche per motivi economici, fu arrestato con l'accusa di complotto contro la corona durante una visita di Ferdinando II a Cosenza, ma venne assolto.\nMilano inizi\u00f2 a premeditare il suo assassinio, incolpandolo di aver represso nel sangue i moti rivoluzionari, nonch\u00e9 di essere ostile ad una forma di governo costituzionale. Nonostante i suoi precedenti, ottenne il rientro nell'esercito borbonico, chiedendo di sostituire il fratello Ambrogio, sorteggiato per il servizio di leva, e riusc\u00ec ad arruolarsi nel 3\u00ba Battaglione Cacciatori di stanza a Napoli, il che gli permise di avvicinare il sovrano.\nL'attentato e la condanna.\nL'8 dicembre del 1856, giorno dell'Immacolata Concezione, Ferdinando II assistette a Napoli alla Santa Messa con tutta la famiglia, gli alti funzionari governativi e molti nobili del suo seguito. Dopo la celebrazione, il sovrano pass\u00f2 in rassegna, a cavallo, allo sfilare delle truppe sul Campo di Marte a Capodichino.\nFu allora che Milano, rotte le righe, si lanci\u00f2 contro il re e, non potendo caricare tempestivamente il suo fucile, riusc\u00ec a ferirlo con un colpo di baionetta, che fu attutito dalla fonda delle pistole sospese sulla sella del cavallo, ma fu comunque profondo. L'aggressore stava per scagliare un secondo colpo, ma Francesco de La Tour, tenente colonnello degli ussari, intervenne immediatamente, travolgendolo con il cavallo e facendolo cadere a terra, permettendone l'arresto. Il re se la cav\u00f2 con un grosso spavento e la sera stessa fu salutato con tripudio e feste grandi dal popolo per lo scampato pericolo. La situazione si era fatta molto tesa e pericolosa, in quanto le truppe svizzere, fedeli al re di Napoli, temevano una sommossa generale contro la monarchia ed erano pronte a fare fuoco per difendere il re, che per\u00f2 con il suo sangue freddo riusc\u00ec a controllare la situazione.\nAll'imputato furono sequestrati alcuni oggetti, tra cui una Bibbia in greco, una copia di \"De regimine principum\" di Tommaso d'Aquino e alcune poesie di sua composizione. Sottoposto ad una crudele tortura di sei ore, fu poi processato per direttissima pochi giorni dopo. Milano motiv\u00f2 la sua azione dichiarando \u00abdi non aver contro S. M. nessuna ragione di odio e di vendetta particolare, ma averlo fatto per essere ai suoi occhi il re tiranno da cui doveva liberarsi la nazione\u00bb. Secondo alcuni storici, dietro l'azione del Milano vi sarebbe stato un complotto volto ad eliminare la dinastia borbonica, che avrebbe coinvolto anche militari di alto grado. Agesilao Milano scrisse anche una sua difesa nella notte precedente la condanna.\nEsecuzione e conseguenze.\nFu condannato a morte, poich\u00e9 l'essere un militare che aveva giurato fedelt\u00e0 al sovrano costituiva un'aggravante, il 12 dicembre dello stesso anno. L'avvocato che lo difese, Giocondo Barbatelli, present\u00f2 ufficiosamente la domanda di grazia al re, il quale la respinse e non volle neanche ricevere l'avvocato di persona. Il giorno successivo fuori Porta Capuana, in via Cavalcatoio, prima dell'esecuzione Milano fu sottoposto all'espulsione e, secondo alcuni, tolta la divisa, il suo corpo mostrava i segni della fustigazione subita durante l'interrogatorio; dovette indossare una veste nera con al petto la scritta \"Parricida\"; dopo tre giri sulla carretta dei condannati attorno alla truppa, fu impiccato in Piazza del Mercato, al grido di \u00abViva Dio, la religione, la libert\u00e0 e la Patria\u00bb. Secondo altra fonte, le ultime parole sarebbero state: quando il cappio gli strinse in collo impedendogli di parlare; il suo corpo fu gettato nella fossa comune del cimitero della contigua chiesa del Carmine.\nSecondo altri, invece, Milano fu subito arrestato e fu rinchiuso a Castel Capuano, dove gli fece visita il generale D. Lecca, che invano gli propose, in cambio della salvezza, di rivelare i nomi dei suoi complici. Il processo per direttissima fu celebrato tre giorni dopo l\u2019attentato. Il Milano, fiero e dignitoso, sment\u00ec la linea di difesa del suo legale, che aveva tentato di sostenere l\u2019infermit\u00e0 mentale, e preg\u00f2 i suoi giudici di far giungere al re l\u2019invito a visitare la Calabria, per constatare le condizioni in cui erano costretti a vivere i suoi conterranei. Fu condannato all\u2019impiccagione, previa degradazione e con il \u00abquarto grado di pubblico esempio\u00bb.\nAlle sedici del 13 dicembre 1856 Milano sal\u00ec sulla forca, col viso coperto da un velo nero, scortato da 50 uomini, recando sul petto un cartello con la scritta \u00abuomo empio\u00bb. Avrebbe voluto parlare, ma un rullo di tamburi glielo imped\u00ec.. \nDopo l'attentato, le repressioni della polizia borbonica diventarono pi\u00f9 autoritarie, soprattutto ai danni dei calabresi. Due colleghi di Milano, che erano a conoscenza dei suoi piani sebbene non vi avessero preso parte, furono coperti dagli amici e, in seguito, imbarcati su un vascello inglese. Dopo l'inasprimento della reazione monarchica, avvennero episodi sospettati di terrorismo.\nIl 17 dicembre a Napoli scoppi\u00f2 una polveriera militare, provocando la morte di 17 persone e la distruzione di una batteria di artiglieria; si pens\u00f2 ad una vendetta in onore dell'attentatore, ma fu una combustione accidentale di alcuni razzi incendiari. Il 4 gennaio 1857 esplose la fregata Carlo III, in partenza da Napoli verso la Sicilia, dove Luigi Pellegrino, un rivoluzionario sbarcato da Malta nel dicembre 1856, stava cercando di fomentare una rivolta nei pressi di Catania. Si registrarono circa 40 morti e numerosi feriti. Anche qui si pens\u00f2 ad un complotto liberale, ma la causa \u00e8 da attribuirsi ad un tentativo di furto di polvere da sparo ad opera di un ladro inesperto che provoc\u00f2 la strage con una candela accesa.\nBench\u00e9 si trattasse di incidenti, i provvedimenti divennero sempre pi\u00f9 aspri: vi furono arresti a Napoli e in Calabria, sfratto di studenti e espulsioni di numerosi militari che facevano parte dello stesso reggimento di Milano. Non sfuggirono alla reclusione anche i fratelli dell'attentatore, Camillo e Ambrogio, e alcuni compagni del Collegio di S. Demetrio.\nDopo la morte.\nFerdinando II rimase scosso dal fallito attentato, preoccupato che la baionetta dell'attentatore fosse avvelenata, e ci\u00f2 lo segn\u00f2. Due anni e mezzo dopo, durante la degenza che lo condusse alla morte, il re chiese al chirurgo Capone di controllare se la ferita al petto infertagli dal Milano si fosse infiammata. Il chirurgo lo rassicur\u00f2 che la cicatrice era intatta e senza segni di infiammazione e suppurazione e concluse qualificando Milano come un infame. Il re rimprover\u00f2 il chirurgo: \u00abNon si deve dir male del prossimo; io ti ho chiamato per osservare la ferita e non per giudicare il misfatto; Iddio lo ha giudicato, io l'ho perdonato. E basta cos\u00ec\u00bb.\nSe i borbonici dipinsero Agesilao Milano come un criminale e traditore, i repubblicani lo esaltarono come un eroe. Venne elogiato da Carlo Pisacane e Giuseppe Garibaldi, mentre Cavour ripudi\u00f2 il suo atto. Quando Garibaldi entr\u00f2 a Napoli nel 1860, uno dei primi provvedimenti fu quello di riconoscere un vitalizio mensile di 30 ducati alla madre e una dote di 2000 ducati alle sorelle di Milano. Il gesto di Garibaldi suscit\u00f2 la reazione di Francesco II, figlio di Ferdinando II, che da Gaeta, mentre era assediato dalle truppe sabaude, invi\u00f2 una formale protesta a tutte le corti europee, costringendo il governo di Torino ad abrogare il decreto di Garibaldi qualche mese dopo. Il fratello Camillo si arruol\u00f2 nelle truppe garibaldine.\nIl nome di Agesilao Milano \u00e8 inciso su una delle due lapidi ai lati dell'ingresso di Palazzo San Giacomo (sede del Comune di Napoli) affisse nel 1865 in memoria di 116 patrioti caduti nella lotta contro i Borbone (sulla seconda lapide, alla destra dell'ingresso)."}
{"id": "1614401", "revid": "198277", "url": "https://it.wikipedia.org/wiki?curid=1614401", "title": "Franco Marini (calciatore)", "text": ""}
{"id": "1614403", "revid": "2143966", "url": "https://it.wikipedia.org/wiki?curid=1614403", "title": "Osservatorio meteorologico di Vienna Hohe Warte", "text": "L'osservatorio meteorologico di Vienna Hohe Warte, in tedesco Meteorologisches Observatorium Wien-Hohe Warte, \u00e8 il principale osservatorio della capitale austriaca.\nStoria.\nLa stazione meteorologica e l'osservatorio iniziarono la propria attivit\u00e0 nel 1872 presso l'attuale sede di Vienna-D\u00f6bling, Hohe Warte 38. Fin dalla sua fondazione divenne la sede centrale del servizio meteorologico austriaco; le registrazioni di dati meteorologici furono parallelamente affiancate anche dalle attivit\u00e0 di geofisica di cui fin dalle origini si occupava l'ente gestore.\nAlla fine degli anni cinquanta del secolo scorso iniziarono i lavori di ammodernamento ed ampliamento della sede dell'osservatorio, che andarono avanti fino agli inizi degli anni settanta quando venne completata la torre dotata di radar meteorologico. Contemporaneamente, venne iniziato anche l'allestimento della biblioteca di meteorologia e di geofisica che custodisce le principali pubblicazioni delle rispettive discipline scientifiche.\nCaratteristiche.\nL'osservatorio meteorologico \u00e8 situato in Austria, nella citt\u00e0 di Vienna, nel quartiere di D\u00f6bling, sulle prime propaggini collinari dell'area cittadina nord-occidentale a 202 metri s.l.m. e alle coordinate geografiche .\nLa stazione meteorologica, gestita direttamente dal servizio meteorologico austriaco, rientra tra le stazioni internazionali della rete dell'Organizzazione Meteorologica Mondiale ed \u00e8 identificata dal codice WMO 11035.\nLa stazione \u00e8 dotata di moderni strumenti che permettono le registrazioni giornaliere dei dati relativi a numerosi parametri meteorologici, tra i quali temperatura, precipitazioni, umidit\u00e0 relativa, eliofania, direzione e intensit\u00e0 del vento, mentre il personale effettua anche osservazioni e misurazioni relative alle nevicate, al numero di giorni di manto nevoso, al numero di giorni con precipitazioni di grandine o graupel.\nMedie climatiche 1971-2000.\nIn base alle medie climatiche calcolate per il trentennio 1971-2000, la temperatura media del mese pi\u00f9 freddo, gennaio, si attesta a +0,1 \u00b0C, mentre la temperatura media del mese pi\u00f9 caldo, luglio, \u00e8 di +20,2 \u00b0C; la temperatura media annua si attesta a +10,2 \u00b0C. Mediamente si contano nel corso dell'anno 66,2 giorni di gelo, 21 giorni di ghiaccio e 11,5 giorni con temperature massime uguali o superiori ai 30 \u00b0C.\nNel medesimo trentennio, le precipitazioni medie annue fanno registrare il valore di 620,3 mm, risultando mediamente distribuite in 94,8 giorni di pioggia; mentre i giorni di pioggia sono pressoch\u00e9 costanti nelle 4 stagioni, gli accumuli pluviometrici tendono a concentrarsi in modo maggiore nei mesi estivi. La nevosit\u00e0 media annua si attesta a 68,3 cm, ripartiti stagionalmente in 50,6 cm medi in inverno, 9,8 cm medi in primavera e 7,9 cm medi in autunno; la massima nevosit\u00e0 mensile media viene registrata in gennaio con 18,6 cm. Il manto nevoso eguale o superiore a 1 cm risulta mediamente presente per 39,3 giorni annui, ripartiti stagionalmente in 32,2 giorni medi in inverno, 4,4 giorni medi in primavera e 2,7 giorni medi in autunno; il mese di gennaio \u00e8 quello in cui il manto nevoso risulta maggiormente persistente con un numero medio di 13,9 giorni. Mediamente si verificano 3,6 giorni all'anno con precipitazioni di grandine o graupel, distribuiti stagionalmente in 1,8 giorni medi in inverno e 0,6 giorni medi nelle altre tre stagioni; il mese di gennaio con 0,7 giorni medi \u00e8 quello statisticamente pi\u00f9 sottoposto a tali fenomeni atmosferici, mentre quelli di settembre e ottobre con 0,1 giorni medi sono quelli in cui tali tipi di precipitazioni atmosferiche si verificano pi\u00f9 raramente.\nL'eliofania assoluta media annua fa registrare nello stesso trentennio il valore medio di 4,9 ore giornaliere, con minimo di 1,7 ore medie giornaliere in dicembre e massimo di 7,8 ore medie giornaliere in luglio.\nNel medesimo trentennio, il vento dominante in ogni mese dell'anno risulta quello di ponente; l'intensit\u00e0 media annua si attesta a 3,5 m/s, con intensit\u00e0 media stagionale maggiore in inverno con 3,7 m/s e minore in autunno con 3,3 m/s; il mese mediamente pi\u00f9 ventoso risulta dicembre con 3,8 m/s, quelli meno ventosi agosto e settembre con 3,1 m/s.\nTemperature estreme mensili dal 1872 in poi.\nNella tabella sottostante sono indicate le temperature estreme mensili registrate dal 1872 in poi con il relativo anno in cui sono state registrate. La temperatura massima assoluta finora registrata \u00e8 di +38,5 \u00b0C e risale all'8 agosto 2013, mentre la temperatura minima assoluta finora rilevata \u00e8 di -26,3 \u00b0C ed \u00e8 datata 11 febbraio 1929."}
{"id": "1614404", "revid": "287204", "url": "https://it.wikipedia.org/wiki?curid=1614404", "title": "Atto normativo", "text": "Un atto normativo, in diritto, \u00e8 un atto giuridico che ha come effetto la creazione, modifica o abrogazione di norme generali e astratte di un determinato ordinamento giuridico in base alle norme sulla produzione giuridica vigenti nello stesso ordinamento.\nUna norma \u00e8 \"generale\" se si rivolge a una pluralit\u00e0 indeterminata di soggetti; \u00e8 \"astratta\" se \u00e8 applicabile a una pluralit\u00e0 indeterminata di casi. L'atto normativo, in quanto suscettibile di porre norme generali e astratte, si contrappone al \"provvedimento\" in senso stretto, che dispone per uno o pi\u00f9 casi concreti e nei confronti di uno o pi\u00f9 soggetti determinati. Esistono anche atti che pongono norme generali e \"concrete\" (ossia non astratte) oppure norme \"particolari\" (ossia non generali) e astratte: quanto ai primi, si suole escluderne il carattere normativo, che invece tende a essere riconosciuto ai secondi.\nGli atti normativi rientrano tra le fonti del diritto; attraverso di essi viene esercitata una delle funzioni pubbliche, la \"normazione\". Negli attuali ordinamenti di civil law la grande maggioranza delle norme giuridiche \u00e8 prodotta da atti normativi, mentre negli ordinamenti di common law la maggior parte delle norme \u00e8 tuttora ricavata da precedenti giurisprudenziali, in forza del principio dello \"stare decisis\", sebbene siano andate crescendo quelle prodotte da atti normativi. \nDescrizione.\nAtti normativi degli ordinamenti statali.\nNegli ordinamenti statali attuali sono atti normativi:\nSono denominate \"codici\" raccolte di norme, organizzate in maniera sistematica per disciplinare organicamente una determinata materia. Solitamente si tratta di leggi o, pi\u00f9 spesso, atti aventi forza di legge; per\u00f2 alcuni ordinamenti, come quello francese, hanno codici misti nei quali coesistono disposizioni di rango legislativo e regolamentare.\nStruttura dell'atto normativo.\nL'atto normativo \u00e8 un testo, negli ordinamenti odierni generalmente scritto, che come tutti i testi si articola in enunciati linguistici di senso compiuto; tali enunciati, non necessariamente coincidenti con partizioni del testo come gli articoli o i commi, sono detti disposizioni. Dalla disposizione cos\u00ec intesa va tenuta distinta la \"norma\" in senso stretto, ossia il significato dell'enunciato, ricavato con un'operazione che prende il nome di interpretazione, tenendo conto che dalla medesima disposizione (o dal medesimo insieme di disposizioni) diversi interpreti (o lo stesso interprete in momenti diversi) possono ricavare norme diverse.\nDal punto di vista formale, il testo degli atti normativi \u00e8 diviso in partizioni di base che in molti paesi prendono il nome di articoli (cos\u00ec in Italia, Svizzera, Francia e paesi francofoni, Spagna e paesi di lingua spagnola, Portogallo e paesi di lingua portoghese, Belgio, Paesi Bassi ecc.). In Germania e Austria sono, invece, denominate paragrafi, ma prendono il nome di articoli nelle costituzioni e in certe leggi, mentre nei paesi di lingua inglese la denominazione varia secondo il tipo di atto: article negli \"orders-in-council\" e in certe costituzioni, \"section\" nelle leggi e in altre costituzioni, \"regulation\" o \"rule\" negli atti subordinati alle leggi denominati \"regulations\" o \"rules\" ecc. Gli articoli o le analoghe partizioni possono a loro volta essere suddivisi in unit\u00e0 minori (come il comma italiano o l\"alin\u00e9a\" francese) e, nei testi pi\u00f9 complessi, raggruppati in unit\u00e0 pi\u00f9 ampie, anche su pi\u00f9 livelli, variamente denominati (\"libro\", \"capo\", \"capitolo\", \"titolo\" ecc.)."}
{"id": "1614405", "revid": "28592", "url": "https://it.wikipedia.org/wiki?curid=1614405", "title": "Aeroporto Domodedovo", "text": ""}
{"id": "1614408", "revid": "28592", "url": "https://it.wikipedia.org/wiki?curid=1614408", "title": "Paveletskaya", "text": ""}
{"id": "1614411", "revid": "729019", "url": "https://it.wikipedia.org/wiki?curid=1614411", "title": "Autobahn S\u00fcdosttangente Wien", "text": "La A23 S\u00fcdosttangente Wien \u00e8 la tangenziale della citt\u00e0 di Vienna che si origina da sud dall'autostrada A2 proveniente da Graz e da Tarvisio.\nInterseca l'autostrada A21 e pi\u00f9 oltre l'A22 in direzione di Praga ed infine l'autostrada A4 che prosegue per Bratislava e Budapest. Trafficata nelle ore di punta ma non si registrano grosse code."}
{"id": "1614412", "revid": "729019", "url": "https://it.wikipedia.org/wiki?curid=1614412", "title": "Mu\u1e6dawwi\u02bfa", "text": "Il Comitato per l'imposizione della virt\u00f9 e l'interdizione del vizio ( \u00e8 il nome completo dell'ente da cui dipende la polizia religiosa saudita, i cui agenti sono noti come mutawwi\u02bfa (\u0645\u0637\u0648\ufecb\u0640\u0629), il cui compito \u00e8 quello di sorvegliare il rispetto della Shari'a, con ampi poteri anche di irrompere nelle case private per controllare il \"tasso\" di religiosit\u00e0 delle famiglie. Altre traslitterazioni in base alla fonetica delle varie lingue sono: mutawwain, muttawa, mutawalli, mutawa\u2018ah, mutawi\u2018, mutawa\u2018.\nPi\u00f9 recentemente il termine \u00e8 stato utilizzato, al di fuori del mondo islamico, per indicare le organizzazioni che si occupano nei paesi islamici di controllo del rispetto delle regole religiose, in particolare di regole derivate dalla Shari'a.\nEtimologia.\n\"Mutawwi\u02bf\u00een\" (plurale di \"mutawwi\u02bf\") originariamente era un sinonimo per indicare i poliziotti religiosi dell'Arabia Saudita. In questo Paese, il termine appropriato per indicare la polizia religiosa saudita \u00e8 \u0647\u064a\u0626\u0629 \"hay\u02bea\" che in arabo significa \"commissione, ente, comitato\" e che \u00e8 una versione abbreviata per l'\"Ente per la promozione della Virt\u00f9 e la prevenzione del Vizio\" che serve come infrastruttura mirata al proselitismo e al rafforzamento dei principi del Wahhabismo, ma \u00e8 il termine \"Mutawwi\u02bf\" \u00e8 quello che identifica generalmente l'organizzazione fuori dell'Arabia Saudita."}
{"id": "1614413", "revid": "183114", "url": "https://it.wikipedia.org/wiki?curid=1614413", "title": "Jarl Kulle", "text": "Biografia.\nJarl Kulle prese parte ad alcuni tra i pi\u00f9 famosi film prodotti in Svezia. Si ciment\u00f2 anche nella regia in due occasioni, dirigendo \"Il ministro\" (1970) e \"Vita Nejlikan\" (1974), ma la sua fama \u00e8 dovuta soprattutto ai suoi ruoli da attore in pellicole come \"Esistono gli angeli?\" (1961) del regista Lars-Magnus Lindgren, e alle sue interpretazioni in alcuni film del regista Ingmar Bergman quali \"Donne in attesa\" (1952), \"Sorrisi di una notte d'estate\" (1955), \"L'occhio del diavolo\" (1960), nel ruolo di Don Giovanni, \"A proposito di tutte queste... signore\" (1963) e \"Fanny e Alexander\" (1982). \nL'ultimo lungometraggio importante dove apparve fu \"Il pranzo di Babette\" (1987). Mor\u00ec il 3 ottobre del 1997 a causa di un cancro alle ossa."}
{"id": "1614421", "revid": "1318658", "url": "https://it.wikipedia.org/wiki?curid=1614421", "title": "Storia del Kosovo", "text": "L'area geografica del Kosovo fece parte in et\u00e0 antica dell'Impero macedone ed anche dell'Impero Romano. Con l'indebolimento dell'Impero bizantino, pur conservando l\u2019assetto sociale e culturale proto-albanese, esso venne colonizzato dagli slavi e divenne parte dell'Impero Bulgaro e poi divenne parte del regno medievale di Serbia e dell'Impero serbo. Con la frammentazione di questo, e la sconfitta nella Battaglia della Piana dei Merli nel 1389, il Kosovo pass\u00f2 sotto dominio ottomano per cinquecento anni. Con le guerre balcaniche del 1912-13, esso venne annesso al Regno di Serbia, assieme al quale fu parte poi della Jugoslavia nel '900. A seguito della guerra del Kosovo (1998-99), il territorio \u00e8 stato liberato dalla guerra di U\u00e7k e posto sotto amministrazione ONU. La Repubblica del Kosovo si \u00e8 autoproclamata indipendente nel 2008 ed \u00e8 oggi riconosciuta da 22 su 27 degli stati membri ONU.\nPreistoria.\nL'area del Kosovo \u00e8 stata abitata in continuazione sin dal neolitico, periodo in cui erano attive comunit\u00e0 umane della cultura di Star\u010devo (VII-V millennio a.C.) e della Cultura di Vin\u010da (VI-III millennio a.C.), legate all'area danubiana e caratterizzata dalla ceramica nera e grigia. L'et\u00e0 del bronzo ha inizio in Kosovo attorno al 1900 a.C., e l'et\u00e0 del ferro attorno al 1300 a.C.. Tombe dell'et\u00e0 del bronzo e del ferro sono state scoperte solo nell'area della Metochia (Kosovo sud-occidentale).\nNel IV secolo a.C., l'area del Kosovo si trovava all'estremo orientale dell'Illiria, ai confini con la Tracia. \nLe prime trib\u00f9 di cui si abbia notizia sono i traci triballi, centrati nell'attuale Valacchia ma la cui portata si estendeva fino all'attuale Kosovo fino al III secolo a.C., e i dardani, che fecero loro seguito tra il III e il I secolo a.C.\nI dardani, la cui affiliazione etnolinguistica (illirica o trace) \u00e8 difficile da determinare, erano un gruppo prominente nella regione nella tarda et\u00e0 ellenistica e prima era romana.\nStoria antica.\nL'area, nota come parte della Dardania e caratterizzata in epoca antica da un livello sempre molto scarso di urbanizzazione e di penetrazione della civilt\u00e0 classica, fu occupata da Alessandro Magno nel IV secolo a.C..\nConquistata da Roma nell'anno 160 a.C. e incorporata nella provincia romana dell'Illirico nel 59 a.C. Divenne quindi parte della Mesia superiore nell'anno 87 d.C. A partire dal IV secolo, l'area del Kosovo, ormai in gran parte romanizzata, venne integrata nella Provincia di Dardania dell'Impero Bizantino, il quale era per\u00f2 concentrato sulle guerre in Oriente contro i Persiani e gli Arabi. Con l'allentarsi dell'autorit\u00e0 e del controllo di Bisanzio sull'entroterra balcanico, la regione rimase esposta a varie incursioni barbariche, che culminarono nelle migrazioni slave del VI e VII secolo dall'Europa orientale. \nArcheologicamente, il primo Medio Evo rappresenta uno iato nei reperti, e qualunque cosa fosse rimasto delle popolazioni native della regione si fuse con le nuove popolazioni slave.\nStoria medievale.\nLa successiva storia politica e demografica del Kosovo non \u00e8 conosciuta con assoluta certezza fino al XIII secolo. I reperti archeologici suggeriscono che ci sia stata una veloce ripresa della popolazione e un progresso della stessa cultura slava conosciuta altrove nei Balcani. La regione venne assorbita nel primo impero bulgaro attorno all'anno 850, con il consolidamento del cristianesimo e della cultura slavo-bizantina. Venne riconquistata dai bizantini dopo il 1018 e divenne parte del nuovo thema di Bulgaria. In quanto centro di resistenza slava a Costantinopoli nella penisola, la regione cambi\u00f2 spesso mano tra serbi e bulgari da una parte e Bisanzio dall'altra, fino a che il principe serbo Stefan Nemanja se ne assicur\u00f2 il controllo alla fine del XII secolo.\nLa principessa e storica bizantina Anna Comnena scrive dei \"serbi\" come abitanti principali della regione, identificata come \"Dalmazia orientale\" e \"ex Mesia Superiore\", alla fine dell'XI secolo. I primi riferimenti ad Albanesi vengono da Michael Attaleiates, che parla degli \"arbanitai\" situati nel 1078 attorno al distretto di \"Dyrrachium\" (Durazzo).\nFu in questa fase che queste genti cominciarono ad essere individuate dai propri vicini con il nome di \"albanesi\", che ne designava anche la lingua. Dopo la caduta dell'impero bulgaro a opera dei bizantini, gli albanesi, cos\u00ec ormai designati a Bisanzio e cristianizzati, divennero tributari di Basilio II e quindi alleati dell'Impero Romano d'Oriente.\nLa Serbia a quell'epoca non era ancora un regno unificato: un certo numero di piccoli principati (\u017dupan) serbi esisteva a nord e a ovest del Kosovo, i pi\u00f9 potenti dei quali erano la Rascia (zona centrale della moderna Serbia) e la Doclea o Dioclea (Montenegro e nord dell'Albania). Questi principati erano spesso in lotta con l'Impero. Nel 1180 circa, il signore serbo Stefano Nemanja prese il controllo della Doclea e di parte del Kosovo. Il suo successore, Stefano Prvoven\u010dani assunse il controllo del resto del Kosovo dal 1216, creando in tal modo uno Stato che incorpor\u00f2 la maggior parte dell'area che costituisce oggi Serbia e Montenegro, regolato in base al Canone di San Sava (\"Zakonopravilo\").\nLa composizione etnica della popolazione del Kosovo durante questo periodo \u00e8 oggetto di controversia fra gli storici serbi e albanesi. L'identit\u00e0 etnica nel Medioevo fu in qualche misura un elemento fluido in tutta l'Europa e la gente di quel tempo non sembra aver definito se stessa in modo rigido come gruppo etnico. Quanti appaiono di etnia serba sembra siano stati la popolazione culturalmente e linguisticamente dominante, e furono probabilmente anche la maggioranza demografica: lo prova la carta di fondazione di De\u010dani, il pi\u00f9 antico dei pochi documenti esistenti, che \u00e8 per\u00f2 del 1330, almeno cento anni dopo l'inizio della dominazione serba e conseguente possibile assimilazione.\nNel XIII e XIV secolo, il Kosovo divenne centro politico e spirituale del regno serbo. Alla fine del XIII secolo, la sede dell'arcivescovato serbo venne spostata a Pe\u0107, mentre i sovrani della dinastia Nemanji\u0107 si spostavano tra Pristina, Prizren e Skopje. Nello stesso periodo, centinaia di chiese, monasteri (quali quelli di Gra\u010danica e Visoki De\u010dani) e roccaforti feudali vennero costruite. Il Kosovo fu economicamente importante, come pure la citt\u00e0 principale del Kosovo moderno, Pristina, fu un rilevante centro commerciale sulle strade che conducevano ai porti del mar Adriatico. Del pari, l'attivit\u00e0 mineraria ebbe grande importanza a Novo Brdo e Janjevo. Le comunit\u00e0 sassoni che agivano in quei luoghi provenivano dalle regioni minerarie della Sassonia e dalla citt\u00e0 mercantile di Ragusa.\nL'apice del potere serbo nella regione venne raggiunto nel 1346 con la formazione dell'Impero serbo e l'incoronazione di Stefano Du\u0161an a zar dei serbi, vlachi, greci e albanesi. Tuttavia, alla sua morte nel 1355 e ancor pi\u00f9 a partire dal 1371 l'impero serbo si framment\u00f2 in una serie di principati feudali. Il Kosovo divenne terra ereditaria dei casati Mrnjav\u010devi\u0107 e Brankovi\u0107. Nel tardo XIV e XV secolo parti del Kosovo, spingendosi ad est fino a Pristina, fecero parte del principato di Dukagjini, in seguito incorporato nella federazione anti-ottomana di tutti i principati albanesi, la Lega di Lezh\u00eb. Ci\u00f2 si verific\u00f2 in concomitanza con la prima espansione ottomana nei Balcani: l'Impero ottomano colse l'opportunit\u00e0 offertagli dalla debolezza greca e serba e invase quei territori.\nBattaglie del Kosovo.\nLa battaglia della Piana dei Merli avvenne sul campo omonimo il 15 giugno 1389, quando il \"knez\" (principe) di Serbia, Lazar Hrebeljanovi\u0107, radun\u00f2 una coalizione di soldati cristiani, composta da serbi ma anche da bosniaci e magiari, e di un contingente di mercenari sassoni. Il Sultano ottomano Murad I riun\u00ec anch'egli una coalizione di soldati e volontari dei vicini paesi di Rumelia e Anatolia. Fornire cifre esatte non \u00e8 facile, ma resoconti degli storici pi\u00f9 affidabili suggeriscono che l'esercito cristiano era di gran lunga inferiore a quello ottomano. Il totale dei due eserciti fa pensare a meno di 100.000 uomini. L'esercito serbo fu sgominato e Lazar trucidato, mentre Murad I fu ucciso da Milo\u0161 Obili\u0107 sulle cui origini si discute.\nIn seguito a ci\u00f2, il figlio di Lazar e altri principati serbi accettarono un vassallaggio nominale al Sultano ottomano, cui venne offerta in sposa la figlia di Lazar per suggellare la pace. Ma gi\u00e0 nel 1459 i turchi avevano conquistato la nuova capitale serba, Smederevo, lasciando Belgrado e la Vojvodina sotto il potere magiaro fino alla met\u00e0 del XVI secolo.\nLa seconda e la pi\u00f9 importante battaglia del Kosovo fu combattuta da Giorgio Castriota Scanderbeg, che liber\u00f2 Kosovo e Albania dall'invasione degli ottomani nella battaglia di Mokra il 10 ottobre 1445. L'esercito ottomano con 15.000 cavalieri guidato da Firuz Pasci\u00e0 aveva l'ordine di distruggere Scanderbeg e gli albanesi. Castriota lo attese alle gole di Prizren il 10 ottobre 1445 e ne usc\u00ec vincitore. \nMurad II aveva mandato un esercito di 25.000 uomini, di cui 15.000 cavalieri, al comando di Al\u00ec pasci\u00e0, il suo migliore generale. Entrarono in Albania dalla parte del Kosovo, dal nord est. Una delle prime misure del principe albanese era stata di creare una schiera di spie militari che aveva distribuito in tutti i nodi di comunicazione tra Adrianopoli e l'Albania. Per questa ragione sapeva e avrebbe saputo sempre bene il numero di nemici diretti verso di lui. Dei 18.000 che poteva reclutare immediatamente ne prese 15.000, di cui 7.000 cavalieri ed accamp\u00f2 a Torvioll, vicino all'odierna Tirana, in una piccola valle di sette miglia per tre circondata da monti coperti di boschi. In questi boschi nascose met\u00e0 della sua cavalleria, lasci\u00f2 al campo una piccola parte della sua fanteria e mosse con la guardia verso Ali pasci\u00e0, attirandolo con delle manovre nel piccolo campo dove aveva deciso di dar battaglia. Vi giunse il 28 giugno 1444 e schier\u00f2 i suoi. Tanush Thopia a destra con i montanari del Dukagjini e i soldati mandati da Arianit Comneno. A sinistra Mos\u00e8 di Dibra (\"Moisi Golemi\") con i bulgari della Mokrena (regione sotto il dominio dei Castriota) e i montanari del suo feudo. Al centro la guardia con Scanderbeg. Vrana Konti comandava una riserva pi\u00f9 arretrata di 3.000 uomini. Altri tremila al comando di Hamza Castriota erano nascosti nei boschi intorno al campo. La superiorit\u00e0 nemica era praticamente annullata dall'angustia del campo. I turchi non potevano circondare l'esercito cristiano. Scanderbeg carico a fondo con la cavalleria della guardia al cuore dell'esercito, dove si trovava Al\u00ec pasci\u00e0, che fugg\u00ec senza indugio. I turchi ebbero 8.000 morti, 2.000 prigionieri, 24 bandiere perse e tutto il loro campo fini nelle mani dei vincitori. Murad II, spaventato dai preparativi cristiani, chiese la pace agli ungheresi e la ottenne per dieci anni, nonostante le pressioni che faceva su Hunyadi il cardinale Iuliani. Il 12 luglio 1444 essa fu sottoscritta a Szegedin, con le condizioni per il sultano di restituire la Serbia occupata a \u0110ura\u0111 Brankovi\u0107 insieme ai figli presi in pegno e l'impegno a non invadere le terre di Scanderbeg.\nLa pace decennale per\u00f2 dur\u00f2 sei settimane. Iuliani convinse Ladislao di Polonia e Ungheria a rompere il trattato e ad attaccare approfittando dell'assenza del sultano. Ladislao entr\u00f2 in Bulgaria con un \"fritto misto\" di 14.000 tra polacchi, ungheresi e romeni. Mise il campo a Varna e attese che giungessero gli alleati crociati. Scanderbeg s'era impegnato con l'alleato polacco a raggiungerlo e si mise in movimento il 15 ottobre, dopo aver raccolto altri 15.000 uomini insieme alla sua guardia. Vi sarebbe giunto se non avesse trovato il passo sbarrato dal Brankovi\u00e7, il quale, non avendo rotto la pace col sultano, non voleva inimicarsi quest'ultimo. Scanderbeg aveva perso tre settimane in trattative quando diede ordine ai suoi di passare comunque, volenti o nolenti i serbi. Si era gi\u00e0 inoltrato in Serbia, quando venne a sapere da ungheresi e polacchi fuggiaschi della sconfitta e della morte di Ladislao. \nNon avendo nessuno chiesto la pace, Murad II dovette continuare la lotta nei Balcani e non aveva tempo per occuparsi di Scanderbeg. Gli mand\u00f2 Hajredin Bey con proposte di pace che vennero rifiutate. Per tenerlo sotto controllo venne inviato Firuz pasci\u00e0 con novemila cavalieri. Non dovevano provocare in alcun modo gli albanesi, ma dovevano attenderlo e tendergli qualche imboscata nel momento in cui avesse varcato il confine. Scanderbeg lo affront\u00f2 nella pianura della Mokrena, abitata da bulgari, ma sotto il suo dominio, con la sola sua guardia. Lo affront\u00f2 il 10 ottobre 1445 in un bosco, nei pressi di Prizren, dove lo aveva spinto con numerose azioni di guerriglia. Gli uomini a cavallo ottomani erano impediti dagli alberi e furono annientati dagli albanesi appiedati che sbucavano da tutti i nascondigli possibili. Lasciando mille e cinquecento morti e mille prigionieri Firuz pasci\u00e0 torn\u00f2 ad Adrianopoli.\nGiorgio Castriota Scanderbeg fu l'unico condottiero a liberare il Kosovo dall'invasione degli ottomani. Il Kosovo mantenne la propria indipendenza insieme all'Albania fino alla morte di Scanderbeg nel 1468. In seguito la regione fu conquistata di nuovo dai Turchi.\nLa terza battaglia fu combattuta lungo l'arco di due giorni nell'ottobre del 1448, fra una forza ungherese comandata da Giovanni Hunyadi e un esercito ottomano guidato da Murad II. Significativamente pi\u00f9 imponente della prima battaglia, con entrambi gli eserciti del doppio della consistenza della prima battaglia del 1389, il risultato finale fu per\u00f2 il medesimo, e l'esercito ungherese fu sconfitto in battaglia e cacciato in fuga. Skanderbeg non riusci a prendere parte alla battaglia. Quando le sue truppe albanesi si mossero per unirsi a quelle ungheresi, esse caddero in un'imboscata tesa loro dal serbo \u0110ura\u0111 Brankovi\u0107, alleato dei ottomani, e non giunsero mai sul campo di battaglia. Sebbene la sconfitta in battaglia costituisse un passo indietro per quanti resistevano all'invasione ottomana dell'Europa a quel tempo, essa non costitu\u00ec un colpo definitivo, tant'\u00e8 vero che Hunyadi fu in grado di mantenere la resistenza ungherese attiva contro gli Ottomani durante tutta la sua vita.\nIl Kosovo nell'Impero ottomano (1455-1912).\nPer cinquecento anni gran parte dei Balcani furono governati dai turchi ottomani, acquistando il nome di Rumelia o Turchia in Europa. Durante questo periodo la penisola venne divisa in numerosi distretti amministrativi, detti sangiaccati (\"bandiere\" o distretti), ognuno retto da un \"sanjakbey\" (\"signore del distretto\") agiva su porzioni di territorio.\nGrazie alla tolleranza religiosa, un gran numero di cristiani continu\u00f2 a vivere e talvolta a prosperare sotto gli ottomani. Un processo di islamizzazione cominci\u00f2 poco dopo l'inizio del dominio ottomano ma richiese un considerevole periodo di tempo - almeno un secolo - e fu concentrato dapprima nelle citt\u00e0. Molti abitanti cristiani albanesi si convertirono direttamente all'Islam, piuttosto che pagare tasse ed avere svantaggi a causa della religione. In gran parte i motivi della conversione furono probabilmente economici e sociali, dal momento che i musulmani godevano di assai maggior diritti e privilegi dei soggetti cristiani. La vita religiosa cristiana nondimeno continu\u00f2, con chiese che gli ottomani permisero fossero mantenute, anche se le chiese serbe ortodosse e albanesi cattoliche e le loro congregazioni subirono un alto livello di tassazione.\nVerso il XVII secolo, diventa evidente un crescente aumento della popolazione albanese inizialmente concentrata in Metohija. Probabilmente questo fu il risultato di migrazioni provenienti da sud-ovest (cio\u00e8 la moderna Albania) e che gli emigrati portarono con loro l'Islam. C'\u00e8 di sicuro traccia di migrazioni: numerosi Albanesi kosovari avevano cognomi caratteristici degli abitanti della regione settentrionale albanese di Mal\u00ebsi. Tuttavia altri non li avevano. \u00c8 anche chiaro che un piccolo numero di slavi - presumibilmente membri della Chiesa serba ortodossa - si convertirono all'Islam sotto il dominio ottomano. Oggi numerosi slavi musulmani di Serbia vivono nella regione del Sangiaccato nella Serbia meridionale, a nord-ovest del Kosovo. Gli storici ritengono che in Metohija vi fosse probabilmente una preesistente popolazione, forse di albanesi cattolici, che in gran parte si convertirono all'Islam, ma si trattava comunque di una decisa minoranza in una regione serba piuttosto spopolata.\nNel 1689 il Kosovo fu gravemente coinvolto nella Grande Guerra turca (1683-1699), in uno degli eventi epocali della mitologia nazionale serba. Nell'ottobre di quell'anno, una piccola forza austriaca sotto il margravio Ludovico I di Baden apr\u00ec una breccia nell'Impero ottomano e si spinse tanto lontano da giungere in Kosovo, a seguito della sua prima conquista di Belgrado. Molti serbi e albanesi giurarono lealt\u00e0 all'Impero asburgico, con alcuni di costoro che si unirono all'esercito di Ludovico guidati dal vescovo cattolico albanese Pietro Bogdano. Ci\u00f2 non avvenne senza che vi fosse una reazione generale; numerosi altri serbi e albanesi combatterono dalla parte ottomana per resistere all'avanzata austriaca. Una massiccia contro-offensiva ottomana l'estate seguente obblig\u00f2 gli austriaci a ripiegare nella loro fortezza di Ni\u0161, poi in quella di Belgrado e infine, attraversando il Danubio, nella stessa Austria.\nL'offensiva ottomana fu accompagnata da rappresaglie e razzie, inducendo numerosi serbi, inclusi Arsenije III, Patriarca della Chiesa ortodossa serba, a fuggire insieme agli austriaci. Questo evento \u00e8 stato immortalato nella storia serba come il \"Velika Seoba\" ossia \"Grande Migrazione\". Si dice tradizionalmente che si ebbe un gigantesco esodo di centinaia di migliaia di rifugiati serbi dal Kosovo e dalla Serbia, che lasci\u00f2 un vuoto riempito da un flusso di immigranti albanesi. Arsenije stesso scrisse di \"30.000 anime\" che fuggirono con lui in Austria: numero confermato da altre fonti.\nXIX secolo.\nNel timore che il Congresso di Berlino avrebbe portato ad una frammentazione dei territori abitati dagli albanesi tra Serbia, Montenegro e Bulgaria, sono tre giorni prima di esso fu fondata la Lega di Prizren, con il sostegno del Sultano. Lo scopo della Lega era di resistere al dominio ottomano e soprattutto alle incursioni provenienti dalle nazioni balcaniche di recente costituzione. Gli albanesi presto trasformarono la Lega in un movimento nazionale e quindi nel 1881 in un governo per tutti gli albanesi, a prescindere dalle differenze religiose, sotto la presidenza di Ymer Prizreni, assistito da Abdyl Frash\u00ebri e Sulejman Vokshi. Su pressione delle potenze europee, dal 1881 l'Impero ottomano contrast\u00f2 la Lega, e il governo provvisorio fu sconfitto nel 1884.\nNel 1899 fu fondata un'altra lega albanese, la Lega di Peja, guidata da Haxhi Zeka, gi\u00e0 membro della Lega di Prizren, con un programma simile: la creazione di un vilayet albanese autonomo. La lega venne sconfitta l'anno seguente dalle forze ottomane, e Zeka venne assassinato da un agente serbo del 1902 col sostegno degli ottomani.\nGli albanesi sostennero il movimento dei Giovani Turchi all'avvio del XX secolo, nella speranza di maggiore autonomia e dell'uso dell'albanese nell'amministrazione e dell'educazione. Nel 1908 20.000 contadini albanesi armati si riunirono a Uro\u0161evac per prevenire ogni intervento straniero; i loro leader Bajram Curri e Isa Boletini chiedevano al sultano di promulgare una costituzione e aprire un parlamento. Ma la vittoria dei Giovani Turchi non port\u00f2 benefici agli albanesi. Scoppi\u00f2 quindi nel 1909 una rivolta albanese in Kosovo, presto repressa. Il cambiamento al potere a Istanbul fece peggiorare ulteriormente la situazione, con una nuova insurrezione armata contro gli ottomani nell'aprile 1910 guidata da Idriz Seferi e Isa Boletini, che resistette vari mesi prima di doversi ritirare. Il Sultano ottomano visit\u00f2 il Kosovo nel giugno 1911 durante i colloqui di pace che riguardavano tutti gli abitanti delle regioni albanesi.\nUn'ulteriore ribellione albanese nel 1912 fu il pretesto per l'avvio della prima guerra balcanica contro l'impero ottomano. Al suo termine, tre distretti kosovari (Zve\u010dan, Kosovo e Metohija meridionale) vennero incorporati nel Regno di Serbia, mentre la regione della Metochia (\"Dukagjini\") venne annessa al Montenegro.\nLe guerre balcaniche (1912-1913).\nGrazie alla mediazione russa, gli stati balcanici conclusero una serie di accordi in funzione anti-turca nel 1912: tra la Serbia e la Bulgaria nel marzo 1912; tra la Bulgaria e la Grecia nel maggio 1912; il Montenegro, infine, sigl\u00f2 accordi con Serbia e Bulgaria nell'ottobre 1912. Proprio in seguito a questi accordi (la Lega Balcanica), l'8 ottobre si ebbe lo scoppio della Prima Guerra Balcanica. In meno di due mesi, gli Ottomani persero quasi tutti i loro possedimenti nella penisola balcanica e conclusero un armistizio il 3 dicembre, cui fece seguito la Conferenza di Londra, a partire dal 17 dicembre 1912.\nLe condizioni di pace furono per\u00f2 giudicate inaccettabili dall'Impero ottomano, sicch\u00e9 le ostilit\u00e0 ripresero fino a un nuovo armistizio, stabilito il 19 aprile 1913. Con la mediazione delle principali potenze europee, il 30 maggio 1913 fu firmato il Trattato di Londra, che pose fine alla guerra.\nSconfitto sul campo l'Impero ottomano, che aveva lungamente negato autonomia al Kosovo, la Conferenza di Londra, a seguito delle specifiche e pressanti richieste in tal senso dell'Austria-Ungheria, neg\u00f2 alla Serbia l'accesso al mare che essa aveva fortemente richiesto, da realizzare annettendo ad essa territori lungo la valle del fiume Drina, sino all'Adriatico. Per contro, la Francia e la Russia, operarono affinch\u00e9 alla Serbia fosse concesso il controllo della Macedonia e del Kosovo, mentre la regione di Pe\u0107 (Metohija / Dukagjin), compresa tradizionalmente nel Kosovo, fu affidata al Montenegro.\nUn'altra conseguenza della prima guerra balcanica fu l'indipendenza dell'Albania, dichiarata a ostilit\u00e0 in corso il 28 novembre 1912 da alcuni esponenti politici del paese che ne temevano la spartizione e riconosciuta internazionalmente l'anno dopo dal trattato di Londra. I vincitori della guerra furono peraltro restii a riconoscere l'indipendenza albanese e una parte dei territori popolati da etnia albanese, fra cui il Kosovo, rimase esclusa dal nuovo Stato.\nIl dopoguerra port\u00f2 politiche oppressive di nazionalizzazione e assimilazione politica e culturale nella maggior parte dei territori conquistati. In Serbia, le libert\u00e0 di associazione, assemblea e libert\u00e0 di stampa garantite dalla Costituzione del 1903 non vennero estese ai nuovi territori. I loro abitanti vennero tenuti privi dei diritti politici, ufficialmente a causa dei bassi livelli culturali, ma in realt\u00e0 per mantenere i non-serbi (maggioranza in tali terre) fuori dalla politica nazionale. L'acquisizione del territorio alla Serbia fu pertanto oggetto di controversia anche a Belgrado; giornali di opposizione come \"Radicke Novine\" sottolinearono come i \"nuovi serbi\" avessero avuto maggiori diritti politici sotto gli ottomani. Avvennero casi di distruzione di edifici ottomani, scuole, bagni, moschee. Nell'ottobre e novembre 1913 i vice-consoli britannici segnalarono intimidazioni sistematiche, detenzioni arbitrarie, pestaggi, violenze sessuali, roghi di villaggi e massacri da parte dei serbi nelle aree annesse. Le autorit\u00e0 di Belgrado non offrirono alcun sostegno alla Commissione Carnegie, composta da una squadra di esperti internazionali ben conosciuti per la loro imparzialit\u00e0.\nIl Kosovo nel Regno di Jugoslavia (1919-1941).\nScoppiata nell'agosto 1914 la Prima guerra mondiale, l'esercito serbo fu logorato, sconfitto e costretto alla ritirata verso l'Adriatico attraverso il Kosovo che, a partire dall'inverno 1915-1916, fu occupato da truppe dell'Austria-Ungheria e della Bulgaria, con il sostegno della popolazione albanese. Nel 1918, l'esercito serbo rientr\u00f2 in Kosovo e ne scacci\u00f2 le truppe degli Imperi centrali, vendicandosi con atrocit\u00e0 sulla popolazione.\nDopo la sconfitta degli Imperi Centrali (novembre 1918), l'unione tra Serbia e Montenegro (1\u00ba dicembre 1918) nel nuovo Regno dei Serbi, dei Croati e degli Sloveni, in seguito ridenominato Regno di Jugoslavia, si vide riconosciuto nel 1919 il controllo del Kosovo e della Metohija, ora riuniti.\nSi torn\u00f2 cos\u00ec, nella provincia, alla situazione creatasi nel 1913, con il Kosovo formalmente annesso al nuovo Regno, il cui monarca Alessandro I avvi\u00f2 contatti con la Turchia al fine di aver mano libera nella campagna di repressione che intraprese contro la resistenza alle annessioni opposta dai \"Ka\u00e7aks\" albanesi del Kosovo e dai \"Komitadjis\" in Macedonia.\nNel 1929 il Regno di Jugoslavia venne organizzato in 9 regioni amministrative, dette \"banovine\". Il Kosovo venne spartito tra tre di queste:\nNel periodo interbellico, il governo monarchico jugoslavo mise in atto un programma di ricolonizzazione del Kosovo, col fine di alterare l'equilibrio demografico della regione, in quel momento ancora a maggioranza albanese. Durante tale periodo, circa 60-65.000 coloni, al 90% serbi, si stabilirono nel territorio dell'ex vilayet del Kosovo. Assieme ai coloni serbi, venne tentata una politica di emigrazione forzata degli albanesi, col sostegno della Turchia.\nNel 1920 il governo jugoslavo pass\u00f2 il Decreto sulla Colonizzazione delle Province Jugoslave Meridionali; un secondo Decreto sulla Colonizzazione delle Regioni Meridionali venne approvato nel 1931. Vennero offerti incentivi ai veterani della guerra perch\u00e9 si stabilissero in Kosovo, nonostante tale fase venga considerata fallimentare. Solo 60-70.000 persone risposero all'appello, e molte di loro infine non si spostarono in Kosovo.\nTra il 1981 e il 1921, le espulsioni degli albanesi ne ridussero la popolazione da circa un milione a 439.500. Negli anni '30, la Jugoslavia firm\u00f2 trattati con la Turchia (che tuttavia non furono mai messi in atto) perch\u00e9 essa accogliesse i musulmani espulsi. Un trattato del 1935 puntava al trasferimento di circa 200.000 musulmani albanesi, mentre un secondo trattato del 1938 puntava a trasferirne 40.000 famiglie.\nQuesta lenta politica di pulizia etnica e culturale prosegu\u00ec sino alla vigilia della Seconda guerra mondiale, quando i cittadini di etnia albanese in Kosovo divennero meno del 50% del totale.\nLa Seconda guerra mondiale (1941-1945).\nA seguito dell'invasione della Jugoslavia condotta nell'aprile 1941 dagli eserciti tedesco ed italiano, le rispettive forze d'occupazione si divisero il controllo della provincia del Kosovo. Il ricco nord minerario rimase incluso, come in precedenza, nella Serbia occupata dalla Germania, mentre il sud fu incorporato all'Albania, sotto occupazione italiana (Provincia di Pristina).\nNel Kosovo sotto occupazione italiana si rifugiarono, oltre ai circa 500 ebrei locali, varie comunit\u00e0 ebraiche da Serbia, Macedonia, Bulgaria e altrove, convinte che sarebbero state pi\u00f9 protette. Effettivamente, mentre i tedeschi procedettero alla liquidazione della popolazione ebraica di Novi Pazar e Kosovska Mitrovica nel marzo 1942, la maggior parte degli ebrei nel Kosovo italiano poterono passare a Berat e nel resto dell'Albania, dove furono protetti dalla popolazione locale fino al termine della guerra; altri, tuttavia, furono consegnati dagli italiani ai nazisti e perirono.\nGli albanesi del Kosovo, vista la caratteristica \"a somma zero\" delle relazioni con i serbi del Kosovo fino ad allora, videro con favore il crollo della Jugoslavia e collaborarono con italiani e tedeschi per raggiungere l'obiettivo politico di unificazione all'Albania. Il commissario civile italiano, Carlo Umilt\u00e0, riporta della volont\u00e0 di sterminio verso i serbi, con massacri e distruzione delle case, oltre che dei monumenti nei villaggi rurali (). Nel corso del conflitto, circa 100,000 serbi e montenegrini furono espulsi o uccisi. La conta delle vittime \u00e8 di 30-100.000 espulsi e 3-10.000 uccisi. Le autorit\u00e0 serbe contarono 70.000 profughi dal Kosovo.\nLa situazione peggior\u00f2 ulteriormente con la caduta del Fascismo nel 1943 e l'occupazione diretta nazista in Kosovo. Il gerarca Heinrich Himmler, capo delle SS, si adoper\u00f2 per costituire, impiegando essenzialmente personale albanese, la \"21.esima Divisione Waffen SS da montagna Skanderbeg\", la quale ebbe come primo obiettivo il controllo del territorio dalle forze tedesche. Le azioni della divisione SS Skanderbeg condussero al massacro di diverse migliaia di cittadini albanesi come risposta alle forze ribelli partigiane albanesi che si nascondevano nelle montagne. Inoltre, 280 ebrei furono da loro arrestati e consegnati ai nazisti.\nGli appelli dei partigiani comunisti alla rivolta antitedesca in Kosovo non ebbero presa sulla popolazione locale.\nDopo numerose sollevazioni dei partigiani albanesi guidati da Fadil Hoxha in Kosovo e Enver Hoxha in Albania, alla fine del 1944 il Kosovo fu liberato da parte dei comunisti albanesi con l'aiuto degli jugoslavi e divenne una provincia serba nella nuova repubblica jugoslava. Entro met\u00e0 1945, le forze kosovare vennero sconfitte; tuttavia la resistenza armata cos\u00ec come passiva continu\u00f2; sporadici scontri a fuoco ebbero termine solo nel 1948.\nIl Kosovo nella Jugoslavia socialista e federale (1946-1999).\nLo status costituzionale del Kosovo nella Jugoslavia titina fu quello di provincia autonoma della Serbia (come la Voivodina), uno status di grande autonomia dal 1963 e soprattutto dal 1974, ma comunque non paritario con le sei repubbliche costituenti (Slovenia, Croazia, Bosnia, Serbia, Montenegro, Macedonia) le quali avevano il diritto costituzionale di secessione.\nNel dopoguerra, gli albanesi del Kosovo vennero trattati duramente e considerati dei collaborazionisti dei nazi-fascisti e nemici del nuovo ordine socialista. Tuttavia, il nuovo governo socialista a Belgrado nella speranza di mettere termine al ciclo di vendette abbandon\u00f2 il progetto interbellico di ricolonizzazione serba e inizialmente imped\u00ec il rientro in Kosovo dei 50-70.000 sfollati serbi. Dopo alcune proteste, tale bando fu revocato e alcuni di loro rientrarono in Kosovo.\nLa conseguenza fu comunque un forte cambiamento degli equilibri demografici, con la prevalenza dell'elemento kosovaro-albanese.\nNonostante il grande impegno intrapreso da Belgrado per valorizzare il Kosovo e promuoverne la crescita economica in modo da smorzare il crescente divario in termini di qualit\u00e0 della vita in confronto alle altre repubbliche della federazione, l'economia regionale non riusc\u00ec a decollare come voluto. Negli anni settanta infatti furono destinati massicci investimenti al Kosovo indirizzati sia verso il comparto industriale, che in termini di sviluppo e valorizzazione del capitale umano, come ad esempio con l'apertura dell'universit\u00e0 di Pristina, e fu istituito un fondo speciale destinato appunto a finanziare tali progetti che poi si riveler\u00e0 motivo di disputa tra le varie repubbliche durante la crisi economica che colp\u00ec la Jugoslavia un decennio pi\u00f9 tardi.\nDal canto suo, l'etnia albanese aveva manifestato chiedendo invano per il Kosovo lo status di repubblica nel 1968 (ottenendolo \"de facto\" ma non \"de jure\" nel 1974) e di nuovo nel marzo 1981, quando ebbero luogo le primavere di Pristina (1981-82) segnate da brutale repressione da parte della polizia di Stato contro la popolazione che protestava per le precarie condizioni in cui versava la regione e spingeva per una maggiore autonomia, tutto questo a pochi mesi dalla morte di Tito.\nLa popolazione albanese triplic\u00f2 nel periodo socialista, passando dal 75% a oltre il 90% del totale, mentre quella serba ristagnava, calando dal 15% all'8%.\nDurante il periodo dell'ascesa del nazionalismo serbo nella Jugoslavia degli anni '80 e '90, vennero pubblicati volumi revisionisti che propagandavano la tesi che i serbi fossero stati l'unica etnia vittimizzata in Kosovo durante il periodo jugoslavo. Tra questi vi fu anche nel 1985 \"Knjiga o Kosovu\" (\"Il libro sul Kosovo\") dell'eminente professore Dimitrije Bogdanovi\u0107, che sarebbe stato particolarmente influente sulla crescita del nazionalismo nell'intelligentsia serba.\nIl 24 ottobre 1986 fu pubblicato a Belgrado l'anti-titino ed anti-albanese Memorandum della Accademia Serba delle Scienze (detto anche Memorandum SANU). Nel 1987 Slobodan Milo\u0161evi\u0107, allora leader della Lega dei Comunisti di Jugoslavia in Serbia, fu inviato in Kosovo a fini di pacificazione, ma prese le parti dei serbi dichiarando \"mai pi\u00f9 nessuno potr\u00e0 toccare un serbo\" e accreditandosi come leader nazionalista agli occhi dell'opinione pubblica.\nNel marzo 1989 Milo\u0161evi\u0107 riusc\u00ec a far revocare (in modo non del tutto costituzionale) gran parte dell'autonomia costituzionale del Kosovo e della Vojvodina: fu, tra l'altro, revocato lo status paritario goduto dalla lingua albanese (fino ad allora lingua co-ufficiale nel Kosovo accanto al serbo-croato).\nIl 28 giugno 1989, 600\u00ba anniversario della prima battaglia del Kosovo, a Kosovo Polje, sito della battaglia, Milo\u0161evi\u0107, dall'8 maggio Presidente della Repubblica di Serbia, pronunci\u00f2 un violento discorso contro l'etnia albanese, assimilandola ai turchi ottomani.\nDa un lato, il centralismo ed il panserbismo evidenti in questo discorso furono uno dei prodromi della dissoluzione della Jugoslavia, assieme al congresso della Lega dei Comunisti di Jugoslavia del 1990. Dall'altro, il discorso del 1989 segn\u00f2 l'avvio di una politica di ri-assimilazione forzata della provincia, con la chiusura delle scuole autonome di lingua albanese e la sostituzione di funzionari amministrativi e insegnanti con serbi o persone ritenute fedeli alla Serbia.\nInizialmente l'etnia albanese reag\u00ec alla perdita dei suoi diritti costituzionali con la resistenza nonviolenta, guidata dalla Lega Democratica del Kosovo (LDK) di Ibrahim Rugova. Gli albanesi boicottarono le istituzioni ed elezioni ufficiali e stabilirono istituzioni e scuole separate, dichiararono l'indipendenza della Repubblica del Kosovo (2 luglio 1990), riconosciuta solo dall'Albania (tornata da pochissimo democratica), adottarono una costituzione (settembre 1990) e tennero un referendum sull'indipendenza (1992), che registr\u00f2 l'80% dei votanti con un 98% di s\u00ec (senza riconoscimento ma con osservatori internazionali).\nA seguito dell'Operazione Tempesta dell'agosto 1995, che port\u00f2 all'esodo di 200.000 serbi di Croazia, il governo serbo decise di reinsediare 20.000 profughi in Kosovo, nel tentativo di modificarne l'equilibrio demografico. Circa 10.000 serbi della Krajina si erano gi\u00e0 insediati. Diversi paesi fecero appello al governo serbo perch\u00e9 tale piano di reinsediamento forzato avesse fine.\nLa Guerra del 1999.\nI primi movimenti della guerra del Kosovo iniziano gi\u00e0 negli anni 80, quando i movimenti politici kosovari iniziarono ad organizzarsi. Infatti nel 1982 i servizi segreti Iugoslavi uccisero i fratelli Gervalla Zeka e Kadri Zeka in Germania i quali erano alla guida del movimento politico per la liberazione del Kosovo.\nSuccessivamente nel 1989 e 1990 Slobodan Milo\u0161evi\u0107 liquida le autonomie del Kosovo e della Vojvodina. Dopo tre guerre di aggressione contro la Slovenia (1991), la Croazia (1991) e la Bosnia-Erzegovina (1992-1995), dopo i crimini di guerra nella Slavonia orientale e il genocidio in Bosnia il regime di Milosevic nel marzo 1998 inizi\u00f2 un'azione di repressione, stavolta contro la popolazione albanese e i gruppi guerrigglieri della provincia autonoma del Kosovo.\nPer dieci anni quasi due milioni di albanesi del Kosovo, guidati dal loro presidente liberamente eletto Ibrahim Rugova, si sono difesi prevalentemente con mezzi non violenti e con forme di resistenza pacifica contro i soprusi e la repressione quotidiana. I governi occidentali, invece, non hanno minimamente premiato questo atteggiamento politico, anzi, hanno assistito passivamente alla continua violazione dei diritti umani e politici in Kosovo e all'aumento dei flussi di profughi albanesi verso i paesi dell'Europa centrale (inclusa l'Italia) che dal 1990 fino ad oggi ha superato 300.000 persone, e quindi notevolmente pi\u00f9 persone di quante ne fossero arrivate in Italia dall'Albania in tutto questo periodo.\nAlla spirale di violenza il governo di Belgrado, rappresentante dello Stato territorialmente sovrano, rispose con il pugno di ferro: agli albanesi del Kosovo, si sosteneva a Belgrado, erano riconosciuti in quanto cittadini e in quanto minoranza, tutti i diritti civili e politici, secondo i pi\u00f9 elevati standard internazionali; ci\u00f2 nonostante, essi sfruttavano la situazione per cercare di realizzare le proprie ambizioni separatiste e irredentiste, che il governo centrale aveva il dovere di reprimere e che gli Stati esteri non dovevano alimentare. In realt\u00e0, Milosevic si sentiva legittimato, nella sua mano libera in Kosovo, per il fatto che quella questione non era stata sollevata dalle potenze occidentali intervenute nella regione con gli accordi di Dayton.\nEbbe inizio la politica repressiva di Milo\u0161evi\u010d contro i kosovari di etnia albanese, distinguendosi per vari massacri, portando alla morte molti civili (cifre confermate: circa 11.000 albanesi, ma si pensa che il numero sia maggiore) distruzione di molte abitazioni private, scuole e altri edifici, incluse moschee, una parte della popolazione albanese appoggi\u00f2 la guerriglia, mentre l'altra parte della popolazione (circa 800.000 civili) fugg\u00ec dal Kosovo verso l'Albania e soprattutto verso la Macedonia dove si rifugiarono tra l'altro anche vari combattenti dell'UCK che un anno pi\u00f9 tardi provocheranno ulteriori disordini e ribellioni anche in questa repubblica costringendo infine l'esercito macedone ad intervenire.\nNel 1999 scoppi\u00f2 un conflitto armato vero e proprio, che vide l'intervento di diverse forze internazionali in protezione della componente albanese del Kosovo, presa di mira dal governo centrale di Belgrado. La pulizia etnica fu fermata, e le due parti, quella serbo kosovara e quella kosovaro albanese, furono invitate inutilmente a trovare una soluzione comune.\nIl Kosovo sotto amministrazione ONU.\nIl protettorato internazionale.\nIn base alle Risoluzione del Consiglio di Sicurezza delle Nazioni Unite numero 1244 del 1999, il Kosovo fu provvisto di un governo e un parlamento provvisori, e posto sotto il protettorato internazionale UNMIK e NATO.\nNegli anni successivi la situazione \u00e8 andata lentamente normalizzandosi, anche se non sono mancati episodi di violenza, come nel marzo 2004, quando gruppi composti principalmente da kosovari di etnia albanese attaccarono oltre trenta chiese e monasteri cristiani in Kosovo, uccidendo almeno venti persone e incendiando decine di abitazioni di serbi, nell'arco di cinque giorni (oltre 60 tra chiese e monasteri erano stati distrutti nei cinque anni precedenti a questi disordini).\nDopo la morte del presidente Ibrahim Rugova (avvenuta nel gennaio 2006), furono avviati i negoziati tra delegazione kosovara Serba e delegazione kosovara Albanese sotto la guida del mediatore ONU Martti Ahtisaari per la definizione dello status futuro della provincia serba. Nonostante numerosissimi incontri tra le diverse parti, il piano per lo status finale del Kosovo preparato da Ahtisaari non fu mai condiviso n\u00e9 dai serbi, che non volevano perdere la sovranit\u00e0 sulla regione, n\u00e9 dai kosovari, che ambivano alla piena indipendenza.\nNel frattempo, arrivata anche Belgrado ad una fase di democratizzazione, gli articoli 108-117 della nuova Costituzione della Serbia del 2006 garantiscono al Kosovo lo status di Provincia autonoma. Il 28 giugno 2008 \u00e8 stata adottata dal Governo serbo la \"Dichiarazione sull'istituzione dell'assemblea della comunit\u00e0 dei comuni della provincia autonoma del Kosovo-Metohija\". Un Ministero per il Kosovo-Metohije \u00e8 istituito presso il Governo serbo.\nLe elezioni del novembre 2007 e il Governo Tha\u00e7i.\nIl 17 novembre 2007 si sono tenute le elezioni per rinnovare sia l'assemblea parlamentare del Kosovo che i comuni. Le elezioni sarebbero dovute avvenire nel 2006, ma sono state rinviate nella speranza di risolvere in breve tempo la questione dello status. Cos\u00ec non \u00e8 stato, e le profonde divisioni con la Serbia hanno portato al boicottaggio elettorale degli stessi serbi del Kosovo ed una bassa affluenza alle urne da parte dei kosovari albanesi. Ha prevalso il Partito democratico (Pdk) dell'ex capo guerrigliero dell'Uck, Hashim Tha\u00e7i, che ha superato per la prima volta la Lega Democratica (Ldk) del defunto presidente Rugova.\nThaci ha avviato un governo albanofono di grande coalizione per gestire il processo verso la piena indipendenza del Kosovo.\nIl 10 dicembre 2007 \u00e8 scaduto il periodo dei negoziati condotti dall'ONU, che hanno fatto registrare un sostanziale nulla di fatto, con Serbia e Kosovo rimasti sulle rispettive posizioni.\nLe autorit\u00e0 kosovare hanno insistono nel voler proclamare l'indipendenza in modo unilaterale (soluzione ovviamente preferita da parte della maggioranza albanese e che ha come unico precedente il caso di Timor Est).\nIl 16 febbraio 2008 l'Unione Europea, in vista dell'annunciata proclamazione d'indipendenza, ha approvato l'invio di una missione civile internazionale in Kosovo (chiamata \"EULEX\"), in sostituzione della missione NATO, per accompagnare il Paese in questo periodo di transizione. La missione comprender\u00e0 2000 uomini (fra i quali 200 italiani), e avr\u00e0 l'obiettivo di sostenere le autorit\u00e0 kosovare nel mantenimento della sicurezza e dell'ordine pubblico. Da parte serba si fa notare come da un punto di vista formale tale missione, priva di un mandato diretto da parte dell'ONU, sia quantomeno di dubbia legalit\u00e0. La Russia ha definito illegale tale iniziativa, in quanto al di fuori del quadro normativo disposto entro il Consiglio di Sicurezza dell'ONU.\nProclamazione dell'indipendenza.\nIl 17 febbraio 2008 il Parlamento di Pristina, riunito in seduta straordinaria, ha approvato la dichiarazione d'indipendenza del Kosovo letta dal premier Hashim Tha\u00e7i e ha adottato i suoi simboli nazionali: la bandiera e lo stemma. I nuovi simboli dello Stato sono stati scelti in modo tale da rispettarne la composizione multietnica.\nIl discorso pronunciato dal premier parla di una Repubblica democratica, secolare e multietnica, guidata da principi di non discriminazione e uguale protezione da parte della Legge.\nCirca dieci minuti dopo la proclamazione, avvenuta circa alle 3 pomeridiane, il governo serbo si \u00e8 affrettato a dichiarare illegittima ed illegale tale affermazione e che mai riconoscer\u00e0 la repubblica secessionista come indipendente.\nriconoscimenti internazionali.\nLo stesso 17 febbraio il governo della Costa Rica, impegnato in affari internazionali con altri paesi centroamericani, \u00e8 stato il primo paese a riconoscere l'indipendenza del Kosovo.\nIl 18 febbraio sono arrivati gli importanti riconoscimenti da parte di Stati Uniti ed Albania. L'Unione europea, riunita in assemblea a Strasburgo non \u00e8 riuscita a disegnare una linea guida unitaria e l'unica decisione finale \u00e8 stata che ogni paese pu\u00f2 fare ci\u00f2 che crede. Da tempo si erano dichiarati favorevoli Francia (che deve fare i conti con le rivendicazioni di bretoni e corsi), Gran Bretagna, Germania ed Italia, mentre fortemente contrari sono Spagna, Grecia, Cipro e Romania che vedono in un riconoscimento ufficiale, un gravissimo pericolo di instabilit\u00e0 interna per le autonomie che chiedono pi\u00f9 spazi e riconoscimenti (vedasi i Paesi Baschi e Cipro del Nord tra gli altri). Successivamente, in data 21 febbraio 2008, il Governo italiano ha riconosciuto ufficialmente l'indipendenza del Kosovo, e ha risposto affermativamente alla richiesta di stabilire relazioni diplomatiche. In campo extraeuropeo, fortemente contrari sono Russia e Cina, entrambe con potere di veto al Consiglio di Sicurezza dell'ONU che non si \u00e8 pronunciato a favore dell'indipendenza, ribadendo che resta valida la propria Risoluzione n. 1244.\nIl 28 maggio 2013 la Tanzania \u00e8 stata il 100\u00ba paese a riconoscere l'indipendenza del Kosovo. A fine ottobre 2013 la quota dei riconoscimenti internazionali ha raggiunto 106 unit\u00e0.\nUfficialmente, secondo il diritto internazionale e l'ONU, in Kosovo vige ancora la Risoluzione numero 1244 che definisce il territorio kosovaro sotto sovranit\u00e0 della Repubblica Federale Jugoslava, di cui la Serbia \u00e8 Stato successore. Secondo il diritto internazionale il riconoscimento del nuovo Stato da parte degli altri paesi nonch\u00e9 l'instaurazione di rapporti diplomatici non sono elementi n\u00e9 necessari, n\u00e9 sufficienti a far nascere un nuovo Stato. L'elemento fondamentale \u00e8 la sovranit\u00e0 sul territorio in questione. Quindi si pu\u00f2 dire che esista gi\u00e0 uno Stato autonomo del Kosovo, non soggetto in alcun modo al potere di Belgrado.\nLe fasce pi\u00f9 estremiste serbe sperano ancora nella instabilit\u00e0 e nel disfacimento del nuovo Stato, proponendo inoltre il profilarsi di un fantomatico rischio di una nuova separazione territoriale, ad opera della comunit\u00e0 serba che risiede nella parte nord del Kosovo (Kosovo del Nord) confinante con la Serbia (a nord del fiume Ibar). L\u2019obbiettivo di queste fronde, oltre all\u2019instabilit\u00e0, \u00e8 il recupero di porzioni di territorio ricco di risorse naturali comode per lo stato Serbo.\nLa nuova Costituzione.\nIl 9 aprile 2008 il Parlamento del Kosovo ha votato all'unanimit\u00e0, con la sola astensione dell'elemento serbo, la nuova Costituzione. Il capo della missione Eulex ha controfirmato il testo, riconosciuto essere in linea con gli indirizzi degli Stati europei. Nella Costituzione si sancisce che il Kosovo sar\u00e0 uno Stato laico e rispetter\u00e0 la libert\u00e0 di culto, garantendo i diritti di tutte le comunit\u00e0 etniche. Le forze internazionali, tuttavia, continueranno a mantenere le proprie truppe sul territorio.\nLa Costituzione \u00e8 entrata in vigore il 15 giugno 2008. Con la Costituzione alcuni poteri esecutivi tenuti dall'UNMIK passano al governo kosovaro, la cui autorit\u00e0, tuttavia, non \u00e8 riconosciuta nel Kosovo del Nord. Questo avviene siccome la risoluzione 1244 si applicava solamente sul \"Kosovo a maggioranza albanese\", ovvero tutto il Kosovo tranne la parte nord. Nella stessa data \u00e8 avvenuto anche il passaggio di consegne definitivo dalla missione UNMIK alla missione EULEX.\nL'opinione della Corte Internazionale di Giustizia.\nIl 22 luglio 2010, in un parere, la Corte internazionale di giustizia ha affermato che la dichiarazione d'indipendenza del Kosovo non infrange da sola il diritto internazionale n\u00e9 la risoluzione 1244 dell'Onu. Il parere \u00e8 criticato perch\u00e9 la risoluzione subordina la soluzione della crisi kosovara al rispetto della sovranit\u00e0 serba.\nL'accordo dell'aprile 2013.\n Il 9 settembre 2010 \u00e8 stata approvata alle Nazioni Unite una risoluzione preparata dalla Serbia e dall'Unione europea che ha aperto la strada ai negoziati tra Belgrado e Pristina. Il 19 aprile 2013 \u00e8 stato firmato un accordo, promosso dall'Unione europea, tra Belgrado e Kosovo. L'accordo, nel quale la Serbia non riconosce l'indipendenza, riconosce comunque l'autonomia del Kosovo e indirettamente conferisce una qualche legittimit\u00e0 al governo kosovaro attuale. Cuore dei negoziati \u00e8 stato il futuro dei serbi del Kosovo del Nord, ai quali il governo kosovaro ha riconosciuto una certa autonomia, comunque inquadrata all'interno delle istituzioni della Repubblica del Kosovo. Il governo serbo smantella le istituzioni parallele, ancora esistenti nel nord Kosovo, e promuove la partecipazione della popolazione serba alle elezioni amministrative organizzate per il 3 novembre 2013."}
{"id": "1614426", "revid": "729019", "url": "https://it.wikipedia.org/wiki?curid=1614426", "title": "Pietro Maletti", "text": "Biografia.\nNel 1898 entr\u00f2 volontario nell'esercito e nel 1904 venne ammesso all'Accademia militare di Modena, uscendone sottotenente nel 1906. Nel 1909 venne promosso tenente e nel 1914 capitano. Partecip\u00f2 alla prima guerra mondiale conquistandosi il grado di maggiore nel 1917. Nell'agosto del 1917 venne inviato in Libia dove rimase con brevissime interruzioni fino al 1934. Nel 1921 nacque suo figlio Gianadelio, che diverr\u00e0 generale ed agente segreto. Nel 1926 ottenne la promozione a tenente colonnello e nel novembre dello stesso anno venne rimpatriato salvo ripartire nel luglio del 1927 alla volta della Cirenaica dove nel gennaio 1931 prese parte alla conquista dell'oasi sahariana di Cufra. Nello stesso anno consegu\u00ec la promozione a colonnello per meriti di guerra.\nRientr\u00f2 in Italia nel maggio 1934 ma nel gennaio del 1935 fu trasferito in Somalia e dove assunse il comando del 1\u00ba raggruppamento arabo somalo, comando che tenne per tutta la campagna e che gli valse la promozione a generale di brigata per meriti di guerra. Dopo il conflitto Maletti rimase in Africa e nel febbraio 1937 \u00e8 agli ordini del vicer\u00e9 Rodolfo Graziani il quale il 19 febbraio 1937 subisce un attentato durante una cerimonia. Nel maggio 1937, senza attendere l'esito delle inchieste, Graziani d\u00e0 l'ordine di massacrare tutto il clero del monastero etiope di Debre Libanos, il generale Pietro Maletti esegue l'ordine e fa togliere la vita a circa duemila persone, la met\u00e0 delle quali erano preti, monaci e diaconi. Maletti dall'aprile del 1937 sostitu\u00ec il generale Ruggero Tracchia al comando della 2\u00aa brigata indigeni dell'Eritrea, al comando della quale si rese responsabile della strage di civili del 21 maggio 1937 nel monastero di Debre Libanos. In quell'occasione furono uccisi 297 monaci e 23 laici. Nel giugno del 1938 ottenne la promozione al grado di generale di divisione per meriti eccezionali.\nRimpatri\u00f2 nel 1939 e fu destinato al comando della 28\u00aa Divisione fanteria \"Aosta\", a Palermo, ma nel giugno del 1940 fece ritorno in Africa, in Libia dove prese il comando di uno speciale raggruppamento libico che prese il suo nome. Mor\u00ec nel campo trincerato di Alam el Nibewa, avamposto di Sidi el Barrani il 9 dicembre 1940 durante l'operazione Compass. \nGli sono state dedicata vie nei comuni di Mantova, di Cocquio Trevisago (paese del quale fu sindaco, negli anni settanta, sua figlia Ginevra) e nella natia Castiglione delle Stiviere. In quest'ultimo comune la dedica \u00e8 stata tolta per \"inopportunit\u00e0\" nel febbraio 2017. Stessa cosa a Mantova, nell'aprile 2018, e a Cocquio Trevisago, nel febbraio 2020.\nOnorificenze.\nDurante la sua lunga carriera gli furono conferite tre medaglie d'argento al valor militare (in Tripolitania nel 1917, in Cirenaica nel 1928 e in Africa orientale nel 1938), due medaglie di bronzo (sul fronte italiano nel 1916 e in Tripolitania nel 1919), una croce di guerra al valor militare (in Tripolitania nel 1917) e il cavalierato dell'Ordine Militare d'Italia (in Africa Orientale nel 1936). Ebbe anche due promozioni per meriti di guerra: a colonnello nel 1931 e a generale di brigata nel 1936. Per il suo comportamento nella difesa del campo trincerato gli fu conferita la medaglia d'oro al valor militare alla memoria."}
{"id": "1614428", "revid": "924361", "url": "https://it.wikipedia.org/wiki?curid=1614428", "title": "Pina Fantozzi", "text": "Pina Fantozzi \u00e8 un personaggio letterario e cinematografico ideato da Paolo Villaggio nella serie incentrata sulle vicende del marito, il ragionier Ugo Fantozzi.\nNella rappresentazione cinematografica \u00e8 stata interpretata dall'attrice Li\u00f9 Bosisio nei primi due film della serie, \"Fantozzi\" del 1975 e \"Il secondo tragico Fantozzi\" del 1976 e nel quinto, \"Superfantozzi\" del 1986, mentre nei restanti episodi da Milena Vukotic.\nCaratteristiche del personaggio.\nPina \u00e8 una casalinga e si occupa a tempo pieno della casa e della famiglia. Sebbene sia evidente che provi pi\u00f9 stima che amore nei confronti del marito, \u00e8 piuttosto gelosa, anche se cordiale, e perde il controllo quando c'\u00e8 qualcosa che non va: tutte le volte che Ugo e la signorina Silvani, di cui Fantozzi \u00e8 infatuato, cercano di aprire un dialogo, Pina \u00e8 sempre la prima a intervenire per impedirlo.\nLe caratteristiche e la personalit\u00e0 del personaggio di Pina variano a seconda dell'attrice che ne riveste il ruolo: la versione interpretata da Li\u00f9 Bosisio \u00e8 maggiormente sottomessa e rispettosa, comprende i sentimenti del marito, forse prova amore nei suoi confronti, non lo compatisce e non lo mortifica, sebbene talvolta cerchi di fargli capire che sta sbagliando, e lo ammira ogni qualvolta egli impone la propria dignit\u00e0 di fronte alle prepotenze dei padroni; al contrario, quella interpretata da Milena Vukotic \u00e8 pi\u00f9 indipendente, legata a Fantozzi quasi esclusivamente per dovere matrimoniale, dovere che tuttavia tradisce spesso e volentieri (in almeno due occasioni, con il panettiere Cecco e il rozzo vagabondo Franchino) e, malgrado dica di provare pena e stima nei confronti del marito, non pare avere nei suoi confronti lo stesso attaccamento emotivo della Pina di Li\u00f9 Bosisio.\nContrariamente al marito, trova la figlia Mariangela e la nipote Uga belle e non mostruose.\nNon se ne conosce il cognome da nubile, infatti nel film \"Fantozzi subisce ancora\" la Pina si reca a votare per le elezioni politiche e, quando esce dalla cabina elettorale, il presidente del seggio dichiara \"Ha votato Fantozzi\"."}
{"id": "1614431", "revid": "1318658", "url": "https://it.wikipedia.org/wiki?curid=1614431", "title": "Mariangela Fantozzi", "text": "Mariangela Fantozzi \u00e8 un personaggio letterario e cinematografico ideato dallo scrittore e attore Paolo Villaggio. Compare sia nelle opere di narrativa che nei film incentrati sul personaggio di Ugo Fantozzi. Nella rappresentazione cinematografica \u00e8 stata sempre interpretata dall'attore Plinio Fernando tranne che nel penultimo capitolo (\"Fantozzi - Il ritorno\") nel quale venne interpretata da Maria Cristina Macc\u00e0. Nei film \"Fantozzi\" e \"Il secondo tragico Fantozzi\" \u00e8 doppiata da Francesca Guadagno, in \"Fantozzi contro tutti\" \u00e8 doppiata da Fabrizio Mazzotta mentre di seguito nei restanti cinque film Fernando recita con la sua voce cos\u00ec come la Macc\u00e0 nel penultimo film della saga.\nBiografia del personaggio.\nMariangela \u00e8 la figlia del ragionier Ugo Fantozzi e della signora Pina Fantozzi. Particolarmente brutta e sgraziata, dimostra un profondo attaccamento alla famiglia e al padre in particolare. A causa del suo aspetto, profondamente simile a quello di una scimmia, a volte il ragioniere e i suoi colleghi, per sbaglio, la chiamano \"babbuina\" invece di \"bambina\". A Fantozzi capita spesso di spaventarsi quando se la ritrova davanti all'improvviso ed anche, in alcune situazioni in cui ci sono delle scimmie vere o di peluche, come al circo o in un negozio di animali, di confonderle con Mariangela.\nLa signora Pina invece \u00e8 l'unica che considera la propria figlia bella. Mariangela compare in tutti i film della saga tranne nell'ultimo; dopo un periodo in cui lavora come commessa in un negozio di animali, suo padre richiede ed ottiene per lei un impiego alle Poste. Ha una figlia di nome Uga, ancora pi\u00f9 brutta di lei, che ha avuto da Loris Batacchi, suo caporeparto alle Poste, un volgare seduttore che l'ha messa incinta solo per vincere una scommessa. Il padre adottivo di Uga \u00e8 Piero Bongo, un uomo anch'esso dai tratti scimmieschi, a cui Mariangela si \u00e8 legata successivamente. Uga Fantozzi \u00e8 interpretata da Plinio Fernando in \"Fantozzi va in pensione\", Fantozzi alla riscossa e \"Fantozzi in paradiso\", da Maria Cristina Macc\u00e0 in \"Fantozzi - Il ritorno\" e da Dodi Conti in \"Fantozzi 2000 - La clonazione\". Nel nono capitolo della saga, Mariangela affida la figlia Uga ai genitori."}
{"id": "1614432", "revid": "339392", "url": "https://it.wikipedia.org/wiki?curid=1614432", "title": "Kazakstan", "text": ""}
{"id": "1614435", "revid": "2143966", "url": "https://it.wikipedia.org/wiki?curid=1614435", "title": "Stazione meteorologica di Innsbruck", "text": "La stazione meteorologica di Innsbruck \u00e8 la stazione meteorologica di riferimento per il servizio meteorologico austriaco e per l'Organizzazione Mondiale della Meteorologia, relativa alla citt\u00e0 di Innsbruck.\nCoordinate geografiche.\nLa stazione meteorologica \u00e8 situata in Austria, nel Tirolo, all'interno dell'aeroporto di Innsbruck, a 581 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -0,8\u00a0\u00b0C, mentre quella del mese pi\u00f9 caldo, luglio, \u00e8 di +18,8\u00a0\u00b0C.\nLe precipitazioni medie annue si aggirano sui 900 mm, distribuite mediamente in 119 giorni, con minimo relativo in inverno e picco massimo in estate.\nTemperature estreme mensili dal 1952 in poi.\nNella tabella sottostante sono indicate le temperature estreme mensili registrate dal 1952 in poi con il relativo anno in cui sono state registrate. La temperatura massima assoluta finora registrata \u00e8 di +37,5 \u00b0C e risale all'11 luglio 1984, mentre la temperatura minima assoluta finora rilevata \u00e8 di -30,6 \u00b0C ed \u00e8 datata 3 febbraio 1956."}
{"id": "1614437", "revid": "767487", "url": "https://it.wikipedia.org/wiki?curid=1614437", "title": "Quality Function Deployment", "text": "Il Quality Function Deployment (QFD), \u00e8 uno strumento che appartiene all'ultima generazione di approcci alla gestione della qualit\u00e0. \nCol QFD l'attenzione delle aziende verso la qualit\u00e0 si \u00e8 spostata dal processo produttivo alla progettazione.\nNell'approccio alla qualit\u00e0, la tecnica del \"quality function deployment\" ha la funzione di progettare il prodotto/servizio secondo le funzioni d'uso attese dal cliente.\nIl Quality Function Deployment (QFD) nasce in Giappone intorno al 1965, come metodo per ottenere parametri misurabili in progettazione.\nSi deve ad Akao, Mizuno e Furukawa del JUSE (Union of Japanese Scientists and Engineers), nel 1970, a seguito di una sperimentazione del modello presso la Mitsubishi Heavy Industries, la razionalizzazione e lo sviluppo attuale del QFD.\nIl Quality Function Deployment \u00e8 un sistema per introdurre nell'azienda i requisiti di base di un prodotto/servizio richiesto dal cliente.\nIn altri termini significa: prima bisogna conoscere le caratteristiche e/o attributi di qualit\u00e0 di un prodotto come richiesto dal cliente, poi si deve svilupparne le relative funzioni a tutti i livelli organizzativi, dalla progettazione sino alla realizzazione e diffusione del prodotto finito.\nGli elementi fondamentali dell'approccio al QFD sono:\nIl QFD raggiunge l'obiettivo di:\nIl QFD viene applicato attraverso un approccio grafico denominato casa della qualit\u00e0 che riunisce una serie di tabelle in cui convergono dal cliente e da tutti gli enti interessati le informazioni di volta in volta necessarie allo sviluppo di un nuovo prodotto o servizio."}
{"id": "1614444", "revid": "339392", "url": "https://it.wikipedia.org/wiki?curid=1614444", "title": "Stazione meteorologica di Vienna", "text": ""}
{"id": "1614445", "revid": "124123", "url": "https://it.wikipedia.org/wiki?curid=1614445", "title": "Philippe Van Parijs", "text": "\u00c8 conosciuto come principale sostenitore della proposta di introduzione di un reddito di base. Nel 2001 fu insignito del Prix Francqui per le scienze umane, il pi\u00f9 prestigioso premio belga in seguito al quale ha organizzato un convegno internazionale sui rapporti fra solidariet\u00e0 e diversit\u00e0 culturali."}
{"id": "1614446", "revid": "59912", "url": "https://it.wikipedia.org/wiki?curid=1614446", "title": "Signorina Silvani", "text": "La signorina Silvani \u00e8 un personaggio letterario e cinematografico ideato da Paolo Villaggio nella serie incentrata sulle avventure del ragionier Ugo Fantozzi.\nCaratteristiche.\nLa signorina Silvani, il cui nome di battesimo non viene mai rivelato (solo nel film \"Fantozzi 2000 - La clonazione\" Fantozzi la chiama Silvana Silvani), \u00e8 una giovane collega di Fantozzi, di cui il ragioniere \u00e8 perennemente innamorato. Nei vari episodi della serie, la Silvani sfrutta l'infatuazione di Fantozzi per ottenere vari favori. Rappresenta in qualche modo lo stereotipo della donna oggettivamente non bellissima, ma considerata meravigliosa da chi, come il ragionier Fantozzi, si trova continuamente ad averci a che fare e non riesce a permettersi di meglio.\nNella rappresentazione cinematografica \u00e8 stata interpretata dall'attrice Anna Mazzamauro. La signorina Silvani \u00e8 presente nell'intera serie di film, tranne che in \"Fantozzi contro tutti\" e \"Superfantozzi\".\nNei primi film il carattere della Silvani \u00e8 pi\u00f9 moderato, calmo e posato, e il suo modo di parlare \u00e8 raffinato. Negli anni a venire invece la Silvani si dimostrer\u00e0 sempre pi\u00f9 acida, irascibile, cinica e volgare e assumer\u00e0 una parlata marcatamente romanesca, assente nelle prime pellicole.\nStoria.\nLa signorina Silvani compare in otto pellicole dei dieci film dedicati al ragioniere Fantozzi."}
{"id": "1614451", "revid": "1543377", "url": "https://it.wikipedia.org/wiki?curid=1614451", "title": "Provincia di Chucuito", "text": "La provincia di Chucuito \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Juli.\n\u00c8 stata istituita il 25 marzo 1826.\n16\u00b014'21\" S e 69\u00b0 05' 27\" O\nSindaco (Alcalde):\nProvincie confinanti.\nConfina a est e a sud con la Bolivia; a nord con la provincia di Yunguyo e con il Lago Titicaca; e a ovest con la provincia di El Collao.\nGeografia antropica.\nSuddivisioni amministrative.\n\u00c8 divisa in sette distretti:"}
{"id": "1614455", "revid": "1442080", "url": "https://it.wikipedia.org/wiki?curid=1614455", "title": "Scleromystax", "text": "Scleromystax \u00e8 un genere di pesci ossei d'acqua dolce appartenente alla famiglia Callichthyidae.\nDistribuzione e habitat.\nIl genere \u00e8 endemico dei corsi d'acqua costieri del Brasile.\nSpecie.\nIl genere comprende 4 specie"}
{"id": "1614457", "revid": "105584777", "url": "https://it.wikipedia.org/wiki?curid=1614457", "title": "National Board of Review Awards 1981", "text": "La 53\u00aa edizione dei National Board of Review Awards si \u00e8 tenuta il 15 dicembre 1981."}
{"id": "1614458", "revid": "767487", "url": "https://it.wikipedia.org/wiki?curid=1614458", "title": "G\u00fcnter Hermann", "text": "Carriera.\nClub.\nDopo aver iniziato a giocare nella squadra del suo paese natale, il Rehburg, Hermann ha militato in Bundesliga con il e il Wattenscheid 09. Con la squadra di Brema ha vinto 2 campionati tedeschi, una Coppa di Germania e una Coppa delle Coppe. Ha concluso la sua carriera nel 1996 con l' in Zweite Bundesliga.\nNazionale.\nHermann con la Nazionale tedesca vinse i Mondiali 1990, durante i quali, tuttavia, non scese mai in campo.\nCon la Germania Ovest Hermann ha disputato 2 partite amichevoli, il 21 settembre 1988 contro l'URSS a D\u00fcsseldorf (1-0) e il 30 maggio 1990 contro la Danimarca a Gelsenkirchen (1-0), ultimo test prima dei Mondiali.\nAllenatore.\nHermann dopo aver concluso la carriera di giocatore ha intrapreso quella di allenatore. Oggi allena l'Osterholz-Scharmbeck che ha guidato alla promozione dalla \"Bezirksklasse\" (7\u00ba livello) alla \"Oberliga Nord\". Dal 1996 \u00e8 titolare di un negozio di articoli sportivi."}
{"id": "1614460", "revid": "599013", "url": "https://it.wikipedia.org/wiki?curid=1614460", "title": "Figli della Beata Vergine Immacolata di Francia", "text": "I Figli della Beata Vergine Immacolata di Francia (in latino \"Congregatio Filiorum B. M. V. Immaculatae\", in francese \"Fils de Marie Immacul\u00e9e\" o \"P\u00e8res de Chavagnes\") sono un istituto religioso maschile di diritto pontificio: i membri di questa congregazione clericale, detti popolarmente Padri di Chavagnes, pospongono al loro nome la sigla F.M.I.\nStoria.\nLa congregazione trae origine dal sodalizio organizzato a Chavagnes-en-Paillers, in Vandea, dal parroco locale Louis-Marie Baudouin (1765-1835), composto da sacerdoti ai quali il clima di persecuzione prodotto dalla Rivoluzione francese aveva dato nuovo slancio missionario. La fraternit\u00e0, in origine senza finalit\u00e0 specifiche, nel 1808 venne disciolta da Gabriel-Laurent Paillou, vescovo di La Rochelle, ma nel 1821 venne restaurata dal vescovo di Lu\u00e7on, Ren\u00e9-Fran\u00e7ois Soyer: nel 1828 alla fraternit\u00e0 aderirono molti docenti del seminario minore di Chavagnes, e lo scopo dei padri divenne la formazione dei giovani candidati al sacerdozio.\nDopo la scomparsa del fondatore, Charles-Isidore Baiz\u00e9, eletto superiore generale della congregazione, contribu\u00ec molto alla sua organizzazione e diffusione: nel 1839 venne aperto il noviziato e il 21 settembre 1841, presso il seminario di Chavagnes, i primi dieci sacerdoti emisero la loro professione dei voti, mentre cinque postulanti presero l'abito.\nL'istituto ricevette il pontificio decreto di lode il 22 luglio 1857 e le sue costituzioni vennero approvate definitivamente dalla Santa Sede il 18 luglio 1898. .\nAttivit\u00e0 e diffusione.\nI Figli della Beata Vergine Immacolata si dedicano principalmente all'insegnamento, soprattutto nei seminari, e all'apostolato missionario; la loro spiritualit\u00e0 \u00e8 incentrata sul mistero del Verbo incarnato.\nSono presenti in Francia, in Canada (Qu\u00e9bec), nelle Antille (Dominica, Saint Lucia, Trinidad e Martinica), in Venezuela, in Togo e in Burkina Faso: la sede generalizia \u00e8 a Chavagnes-en-Paillers, presso Saint-Fulgent.\nAl 31 dicembre 2005, l'istituto contava 14 case e 101 membri, 83 dei quali sacerdoti.\nEsiste anche il ramo femminile delle Orsoline di Ges\u00f9, fondate dallo stesso padre Baudouin nel 1802."}
{"id": "1614461", "revid": "28406", "url": "https://it.wikipedia.org/wiki?curid=1614461", "title": "Despotato dell'Epiro", "text": ""}
{"id": "1614464", "revid": "1540383", "url": "https://it.wikipedia.org/wiki?curid=1614464", "title": "Gruppo misto", "text": "Nelle due Camere del Parlamento italiano, il Gruppo misto \u00e8 il gruppo parlamentare nel quale vengono inseriti d'ufficio tutti quei parlamentari che non sono iscritti ad alcun altro gruppo.\nIn genere, accoglie tutte le formazioni politiche minori che non hanno ottenuto un numero di parlamentari sufficiente a costituire un gruppo proprio e i singoli parlamentari che scelgono di non aderire ad alcun gruppo.\nLa soglia minima per formare un proprio gruppo \u00e8 di 20 deputati o 10 senatori. Tuttavia, sia alla Camera sia al Senato, \u00e8 permesso formare un gruppo parlamentare anche se non si possiede il numero minimo di parlamentari, purch\u00e9 rappresenti un partito organizzato nel Paese che abbia presentato, per quanto concerne la Camera dei deputati, in almeno venti circoscrizioni, con il medesimo contrassegno, proprie liste di candidati che abbiano ottenuto almeno un seggio in uno dei collegi e conseguito sul piano nazionale almeno 300.000 voti di lista validi oppure che, per quanto attiene al Senato, abbia presentato una lista di candidati, ugualmente contrassegnati, in almeno 15 Regioni con avvenuta elezione quanto meno in 3 di esse. In quest'ultimo caso la soglia minima di senatori appartenenti a un gruppo non composto dall'ordinaria e necessaria cifra di 10 parlamentari non dovr\u00e0 comunque scendere al di sotto di 5.\nIl Gruppo misto si divide in componenti politiche, ciascuna delle quali ha un tempo, seppure ridotto, durante le dichiarazioni di voto. Alla Camera dei deputati le componenti devono essere formate da 3 membri, mentre al Senato ne basta uno."}
{"id": "1614466", "revid": "1573940", "url": "https://it.wikipedia.org/wiki?curid=1614466", "title": "Nectarinia", "text": "Nectarinia \u00e8 un genere di uccelli passeriformi della famiglia Nectariniidae, diffuso in Africa.\nDescrizione.\nRaggruppa specie con piumaggio variamente colorato e iridescente e con lunghi becchi sottili e ricurvi e lingua tubulare appuntita; entrambe queste caratteristiche sono espressione di adattamento alla abitudine di nutrirsi del nettare delle piante, da cui il nome.\nDistribuzione e habitat.\nIl genere \u00e8 diffuso nell'Africa subsahariana.\nTassonomia.\nComprende le seguenti specie:\nBinomi obsoleti.\nMolte specie, in passato attribuite al genere \"Nectarinia\", sono adesso attribuite ad altri generi:"}
{"id": "1614467", "revid": "287204", "url": "https://it.wikipedia.org/wiki?curid=1614467", "title": "Tat'jana Lebedeva", "text": "Biografia.\nIl primo successo di rilevanza internazionale lo ottiene nel 2000, quando a Gand si laurea campionessa europea indoor di salto triplo. In estate all'Olimpiade di Sydney ottiene l'argento con una misura di 15,00 m.\nSempre nel triplo, a marzo del 2001 ottiene la medaglia di argento ai Mondiali indoor di Lisbona e ad agosto dello stesso anno diventa campionessa mondiale a Edmonton (con la misura di 15,25 m: 65\u00a0cm in pi\u00f9 rispetto alla seconda classificata, la camerunese Mbango Etone). A settembre 2002 partorisce la figlia Nastya.\nNel 2003 a Parigi si conferma campionessa mondiale di salto triplo (15,18 m).\nIl 2004 si apre subito con un grande risultato: ai Mondiali indoor di Budapest vince l'oro sia nel salto in lungo sia nel salto triplo. In particolare, nella finale del triplo prima eguaglia il record del mondo al coperto di Ashia Hansen, quindi lo migliora due volte, portandolo a 15,36 metri.\nIl 4 luglio dello stesso anno, a Candia ottiene nel triplo quella che per quattro anni rimarr\u00e0 la seconda miglior prestazione mondiale all'aperto di sempre (15,34 m). Arriva quindi ai Giochi olimpici di Atene 2004 come la favorita per l'oro nel salto triplo. Il 23 agosto, giorno della finale del salto triplo, per\u00f2 ottiene solamente il bronzo (con un salto di 15,14 m), dietro alla camerunese Mbango Etone (15,30 m) e alla greca Devetz\u00ed (15,25 m). Quattro giorni dopo si rif\u00e0 diventando campionessa olimpica di salto in lungo grazie a un salto di 7,07 m che le permette di battere per soli 2\u00a0cm le connazionali Simagina e Kotova (7,05 m).\nNel 2005 \u00e8 l'unica atleta che ottiene, vincendo il salto triplo in tutte le sei gare della IAAF Golden League, il jackpot di 1 milione di dollari. Nello stesso anno un infortunio non le permette di prendere parte ai Mondiali di Helsinki.\nNel 2006 a G\u00f6teborg vince i Campionati europei (con una misura di 15,15 m). L'anno seguente, ai Campionati mondiali di Osaka 2007, ottiene l'oro nel lungo (7,03 m) e l'argento nel triplo (15,07 m).\nIl 17 agosto 2008, ai Giochi olimpici di Pechino ottiene l'argento nel salto triplo con un'ottima misura (15,32 m) alle spalle della Mbango Etone (15,39 m). Cinque giorni dopo sfiora la riconferma del titolo olimpico nel salto in lungo, arrivando (con un salto di 7,03 m) a 1\u00a0cm dall'oro che va alla brasiliana Maurren Maggi (7,04 m).\nAltre competizioni internazionali.\n1998\n1999\n2001\n2003\n2004\n2005\n2006\n2007\n2008\n2009"}
{"id": "1614474", "revid": "260676", "url": "https://it.wikipedia.org/wiki?curid=1614474", "title": "Cappella italiana", "text": "La Cappella italiana (in lingua inglese: \"Italian Chapel\"), conosciuta anche come il Miracolo del campo 60 (\"Miracle Of Camp 60\"), \u00e8 un piccolo edificio di culto costruito sull'isoletta di Lamb Holm, nelle Isole Orcadi, in Scozia.\nLa chiesetta venne realizzata tra il 1943 e il 1945 dai prigionieri di guerra italiani catturati in Nordafrica durante la seconda guerra mondiale e in seguito deportati sull'isola. Completata nel dopoguerra e restaurata negli anni 1960 e 1990, l\"Italian Chapel\" \u00e8 oggi un monumento classificato di categoria A e una popolare attrazione turistica dell'isola.\nStoria.\nIn seguito all'ardito affondamento della HMS \"Royal Oak\" della Royal Navy da parte dell\"'U-47\" della Kriegsmarine nazista avvenuto il 14 ottobre 1939, Winston Churchill ordin\u00f2 la creazione di barriere per chiudere definitivamente l'approdo orientale dell'isola.\nNel 1942 furono deportati sull'isola di Lamb Holm 550 prigionieri di guerra italiani, catturati nel Nordafrica durante la seconda guerra mondiale. I prigionieri di guerra furono destinati alla costruzione delle \"Churchill Barriers\", ovvero quattro sbarramenti anti-sommergibile nella baia di Scapa Flow.\nDuecento italiani alloggiavano al \"Campo 60\" di Lamb Holm. Nel 1943 il maggiore Thomas Pyres Buckland, nuovo comandante del Campo 60, e padre Gioacchino Giacobazzi, sacerdote cattolico del campo, concordarono sulla necessit\u00e0 di realizzare un luogo di culto, che venne per\u00f2 completato nell'immediato dopoguerra.\nIl 7 agosto 1943 venne inaugurato di fronte alla Cappella italiana il monumento dei prigionieri di guerra italiani, con una scultura raffigurante San Giorgio che trafigge il drago, realizzata con uno scheletro di filo spinato ricoperto di cemento.\nNel 1958 un gruppo di cittadini orcadiani costitu\u00ec un comitato per il restauro della cappella, che suscit\u00f2 interesse sulla stampa, tanto che nell'estate del 1959 la BBC realizz\u00f2 un servizio riguardante la Cappella con un'intervista a Domenico Chiocchetti, uno dei prigionieri italiani che si era maggiormente speso per realizzare le decorazioni della cappella e che era stato rintracciato nella sua citt\u00e0 natale, fra le Dolomiti. Grazie al contributo della BBC, nel 1960 Domenico Chiocchetti torn\u00f2 sull'isola per tre settimane, al fine di assistere e contribuire personalmente al restauro della cappella. Al termine dei lavori venne celebrata una messa solenne, alla quale parteciparono cittadini orcadiani di ogni confessione religiosa; parte della funzione venne trasmessa anche dalla RAI il luned\u00ec di Pasqua del 1960. L'anno successivo la citt\u00e0 di Moena don\u00f2 il Cristo crocifisso intagliato nel legno, in seguito posto al lato della cappella.\nChiocchetti ritorn\u00f2 di nuovo nel 1964 con la moglie Maria, mentre a causa di una malattia dovette rinunciare al viaggio organizzato dagli altri ex prigionieri ritornati nel 1992, per commemorare il cinquantesimo anniversario del loro arrivo sull'isola. Nel 1996 venne siglata dai rappresentanti istituzionali delle Orcadi e del Comune di Moena, citt\u00e0 natale di Chiocchetti (morto poi il 7 maggio 1999), una dichiarazione congiunta per rafforzare i legami tra le due localit\u00e0.\nNel 2014, in occasione del 70\u00ba anniversario della realizzazione della cappella, papa Francesco ha inviato una speciale benedizione e vi \u00e8 stata celebrata una messa speciale, a cui ha partecipato Angela Chiocchetti, figlia di Domenico. Nel 2015 e 2017 la cappella \u00e8 stata nuovamente restaurata.\nDescrizione.\nLa cappella venne costruita utilizzando gli scarsi materiali a disposizione dei prigionieri. Due baracche Nissen vennero unite una all'altra. L'interno ondulato venne ricoperto di cartongesso e l'altare e la balaustra vennero realizzati con calcestruzzo proveniente dal cantiere delle \"Churchill Barriers\". La facciata, che nasconde la forma della baracca semicilindrica, \u00e8 in cemento e fa apparire l'edificio come una chiesa tradizionale.\nLa maggior parte della decorazione interna fu eseguita da Domenico Chiocchetti (1910-1999), originario di Moena in provincia di Trento, che rimase sull'isola anche dopo la fine della guerra per completare l'affresco dell'abside della cappella, che rappresenta la \"Madonna col Bambino\", copia della celebre \"Madonna dell'Olivo\" del pittore genovese Nicol\u00f2 Barabino. Alla sinistra dell'altare \u00e8 raffigurato un angelo che tiene in mano lo stemma comunale di Moena: una barca che, uscendo da una tempesta, procede verso il sereno. Il resto della cappella fu decorato da altri prigionieri. Giuseppe Palumbi, di Morro d'Oro, abile artigiano del ferro, esegu\u00ec in quattro mesi l'imponente cancellata divisoria dell'abside in ferro battuto e le lampade del soffitto realizzate con barattoli di carne di manzo in scatola. Il fonte battesimale fu ottenuta invece da una carcassa di automobile rivestita da uno strato di cemento.\nLa cappella oggi.\nLa cappella realizzata nel prefabbricato \u00e8 ancora oggi utilizzata come luogo di culto della parrocchia cattolica di Nostra Signora e San Giuseppe, appartenente alla diocesi di Aberdeen. La messa \u00e8 celebrata la prima domenica dei mesi pi\u00f9 caldi (da aprile a settembre), oltre che nell'anniversario dell'Affondamento della HMS Royal Oak.\nLa cappella \u00e8 una popolare attrazione turistica, visitata ogni anno da oltre 100.000 visitatori ed \u00e8 quindi diventata uno dei simboli pi\u00f9 noti delle isole scozzesi e fra i pi\u00f9 significativi della riconciliazione postbellica.\nNella cultura.\nNel 1992 la poetessa Anne Stevenson compose \"The Miracle Of Camp 60\".\nIl romanzo storico \"The Chapel at the Edge of the World\" (La Cappella ai margini del mondo) scritta nel 2009 da Kirsten McKenzie, racconta la storia della cappella creata dai prigionieri di guerra italiani."}
{"id": "1614475", "revid": "110157", "url": "https://it.wikipedia.org/wiki?curid=1614475", "title": "Richard Ebeling", "text": "Biografia.\nEbeling ha ottenuto il suo B.A. alla \"California State University\" e il suo M.A. in economia alla Rutgers University.\nDal 1981 al 1983 ha svolto il ruolo di oratore alla \"National University of Ireland at Cork\", dal 1984 al 1988 ha svolto il ruolo di assistente alla \"University of Dallas\" e dal 1988 al 2001 \u00e8 stato il \"Ludwig von Mises Professor of Economics\" dell\"'Hillsdale College\".\nDal 1989 al 2003 ha anche svolto il ruolo di vice presidente all'interno della \"Future of Freedom Foundation\". Dal 2003 \u00e8 stato nominato presidente della \"Foundation for Economic Education\".\nLe opere di Ebeling trattano prevalentemente di temi economici, tra i quali temi come la privatizzazione, politica monetaria, libero mercato, ed altri. Nel 1996, Ebeling e la moglie Anna, sono riusciti ad ottenere uno scritto di Ludwig von Mises ritrovato negli archivi sovietici a Mosca.\nTra il 2004 e il 2005 Ebeling \u00e8 stato docente di economia al \"The King's College\" di New York.\nNel 2000 Ebeling fu contattato da Harry Browne per guidare la sua campagna elettorale, supportata dal Libertarian Party, ma Richard dovette rifiutare per impegni improrogabilie precedenti.\nOggi Ebeling vive a Irvington, una piccola citt\u00e0 dello Stato di New York, insieme alla moglie."}
{"id": "1614481", "revid": "729019", "url": "https://it.wikipedia.org/wiki?curid=1614481", "title": "Vorob'\u00ebvy gory (metropolitana di Mosca)", "text": "Vorob'\u00ebvy gory (), che letteralmente significa \"Collina dei passeri\", \u00e8 una stazione della Linea Sokol'ni\u010deskaja, la prima linea della Metropolitana di Mosca. Il suo nome ha origine da un'area sopraelevata rispetto alle zone circostanti della \"La Collina dei Passeri\".\nCostruita nei piano inferiore di un ponte, \u00e8 una stazione unica in citt\u00e0. Con una banchina di 270 metri, \u00e8 la fermata pi\u00f9 lunga della rete, in quanto necessita di avere accessi da entrambe le parti del fiume. Vorob'\u00ebvy gory \u00e8 anche la stazione pi\u00f9 elevata rispetto al livello del suolo, infatti si trova a 15 metri da terra; oltre le sue dimensioni, Vorob'\u00ebvy gory \u00e8 notevole anche in quanto \u00e8 l'unica stazione a presentare finestre.\nIl ponte, conosciuto come Ponte della Metropolitana di Lu\u017eniki, o semplicemente \"Metromost\", si estende sulla Moscova, e fu costruito nel 1958. Gli architetti furono M.P. Bubnov, A.S. Markelov, M.F. Markovskij, A.K. Ry\u017ekov, e B.I. Tchor. Tuttavia, nel 1983, il ponte fu chiuso a causa delle cattive condizioni in cui versava, e venne chiusa temporaneamente anche la stazione di Vorob'\u00ebvy Gory (che all'epoca aveva nome \"Leninskie Gory\"): i treni furono dirottati su ponti provvisori lungo il Metromost. 18 anni dopo, il 14 dicembre 2002, la stazione rinnovata e con il nuovo nome fu riaperta al pubblico."}
{"id": "1614490", "revid": "287204", "url": "https://it.wikipedia.org/wiki?curid=1614490", "title": "Provincia di El Collao", "text": "La provincia di El Collao \u00e8 una delle 13 province della regione di Puno nel Per\u00f9.\nConfina a est con la provincia di Chucuito e con la Bolivia; a nord con il lago Titicaca; a sud con la provincia di Candarave (regione di Tacna); a ovest con le province di Mariscal Nieto (regione di Moquegua) e Puno.\n\u00c8 stata istituita il 12 dicembre 1991 e il suo capoluogo \u00e8 Ilave.\nGeografia antropica.\nSuddivisioni amministrative.\n\u00c8 divisa in 5 distretti:"}
{"id": "1614497", "revid": "1543377", "url": "https://it.wikipedia.org/wiki?curid=1614497", "title": "Patrouille Suisse", "text": "La Patrouille Suisse \u00e8 la pattuglia acrobatica ufficiale delle Forze Aeree Svizzere. La pattuglia, che vola su 6 Northrop F-5 Tiger II dai colori della bandiera elvetica con una croce bianca sotto l'aereo, ha la propria sede presso l'aeroporto militare di Emmen. .\nStoria.\nCreata il 22 agosto 1964 per l'Esposizione nazionale svizzera del 1964, la \"Patrouille Suisse\" contava inizialmente 4 Hawker Hunter Mk. 58. La pattuglia ebbe subito un grande successo presso il pubblico, il quale, non avendo ancora un nome ufficiale, soprannomin\u00f2 la pattuglia \"Patrouille Suisse\", prendendo spunto dalla Patrouille de France.\nNel ventennio successivo, visto il notevole successo riscontrato, la pattuglia venne ampliata di 2 ulteriori velivoli e venne rafforzato l'addestramento dei piloti.\nDopo trent'anni di fedelt\u00e0 all'aereo britannico, la \"Patrouille Suisse\" entra, nel 1994, in una nuova dimensione aeronautica scegliendo un successore pi\u00f9 rapido e maneggevole, il caccia statunitense Northrop F-5 E Tiger II in una livrea rossa e bianca.\nLa pattuglia.\nTutti i membri della pattuglia sono piloti militari professionisti e controllori di volo (per quanto riguarda gli speaker).\nLa Patrouille Suisse \u00e8 formata da un team di 9 uomini dei quali 6 sono piloti, 2 speaker ufficiali ed il comandante. Ogni uomo ha un ruolo definito con la dicitura \"Tiger + Numero\" seguita dalla definizione del proprio ruolo.\nTiger Zero \u00e8 la sigla che definisce il ruolo del comandante mentre Tiger Uno quella del Leader della pattuglia, che rispecchia la punta della formazione. Con Tiger Due e Tre si definiscono i ruoli d'ala destra e sinistra della formazione, mentre con Tiger Quattro si definisce il ruolo \"Slot\", che solitamente si trova in coda o al centro della formazione. Con Tiger Cinque e Sei si definiscono i ruoli di secondo e primo solista e, durante il volo a formazione completa, si trovano in coda alla formazione rispettivamente a sinistra Tiger Cinque e a destra Tiger Sei. Infine con Tiger Otto e Nove si designano gli Speaker ufficiali della Patrouille Suisse, i quali sanno 3 delle lingue nazionali svizzere ed in pi\u00f9 l'inglese e lo spagnolo. Ad ogni manifestazione viene, inoltre, designato un ulteriore pilota quale riserva (che idealmente occupa il ruolo di Tiger Sette).\nLe evoluzioni.\nSolitamente il programma della Patrouille Suisse dura 20 minuti e consta di una ventina di manovre. La maggior parte delle volte la pattuglia inizia il proprio programma con la formazione completa, cambiando le disposizioni degli aerei durante le varie manovre di fronte al pubblico. Nella fase seguente avviene la separazione dal gruppo dei due solisti Tiger Cinque e Tiger Sei, i quali svolgeranno le proprie evoluzioni in coppia, sfruttando soprattutto le potenzialit\u00e0 offerte dal velivolo e cimentandosi nel volo a bassa quota. Durante la manifestazione i due solisti si intervallano alle evoluzioni del gruppo principale in modo da offrire al pubblico continui passaggi con rari momenti vuoti. Per finire tutti i 6 aerei si riuniscono per svolgere la celebre manovra del \"Gran Finale\", che firma il finale di ogni esibizione della Patrouille Suisse.\nL'ordine delle manovre svolte per\u00f2 non \u00e8 sempre fisso, difatti l'ordine pu\u00f2 variare a dipendenza delle condizioni meteo e dalle caratteristiche territoriali dell'area di esibizione, riuscendo sempre a distinguersi nell'adeguare il proprio programma alle necessit\u00e0 imposte dall'area di volo. Inoltre, durante tutta la manifestazione, la pattuglia riceve indicazioni da parte del comandante a terra sullo svolgimento delle manovre e sull'eventuale perfezionamento di queste ultime.\nOltre a ci\u00f2 non \u00e8 raro che la pattuglia collabori con altri aerei o formazioni, soprattutto su territorio elvetico dove spesso la pattuglia pu\u00f2 essere accompagnata da un F/A-18 Hornet Svizzero, il quale pu\u00f2 anche sostituire un solista, o entrambi, durante alcune evoluzioni con la Patrouille Suisse.\nGli aerei.\nGli aerei utilizzati per la Patrouille Suisse sono stati due; inizialmente gli Hawker Hunter e poi i Northrop F-5 Tiger II.\nQuando la pattuglia fu creata vennero messi a disposizione 4 aerei dall'aviazione militare. Grazie al notevole successo riscontrato la pattuglia venne ampliata negli anni successivi fino ad un totale di 6 velivoli. Per la celebrazione del 700\u00ba anniversario della Confederazione si decise di cambiare la livrea degli aerei in suo onore, dipingendo di rosso e bianco la parte inferiore delle ali e ponendo al centro una croce bianca a rappresentare la bandiera Svizzera.\nNel 1995 tutta la flotta venne sostituita con i nuovi F-5 Tiger II cambiando ulteriormente la livrea degli aerei. Mentre nella parte superiore dell'aereo predomina il bianco con delle parti rosse verso la coda, nella parte inferiore predomina totalmente il rosso, fatta eccezione per una grossa croce bianca a simboleggiare cos\u00ec la bandiera svizzera.\nIl film.\nNel 2004, in occasione del 40\u00ba anniversario della pattuglia, la rete televisiva SF - Schweizer Fernsehen, in collaborazione con la Patrouille Suisse, ha realizzato un film intitolato \"Anjas Engel\", sotto la regia di Pascal Verdosci. La storia narra di uno dei piloti della Patrouille Suisse (interpretato da Anatole Taubman) che, dopo la sua morte, nei panni di un angelo cercher\u00e0 di aiutare la moglie a rifarsi una nuova vita."}
{"id": "1614502", "revid": "1921867", "url": "https://it.wikipedia.org/wiki?curid=1614502", "title": "Given Up", "text": "Given Up \u00e8 un singolo del gruppo musicale statunitense Linkin Park, pubblicato il 3 marzo 2008 come quarto estratto dal terzo album in studio \"Minutes to Midnight\".\nDescrizione.\nInizialmente intitolato \"21 Stitches\", \u00e8 il brano pi\u00f9 pesante dell'album, caratterizzato nel bridge da uno scream di Chester Bennington di diciassette secondi prima del ritornello finale, da potenti riff di chitarra costanti nei ritornelli del brano e dal basso lungo le strofe. L'introduzione di \"Given Up\" \u00e8 costituito da un tintinnio di chiavi realizzato da Brad Delson e da un costante battito di mani di Mike Shinoda.\nVideo musicale.\nIl videoclip, diretto da Mark Fiore, \u00e8 stato reso pubblico su iTunes l'11 marzo 2008. Si tratta di un collage di immagini riprese durante i concerti del 28 e 29 gennaio 2008 alternati ai precedenti videoclip di alcuni singoli (\"One Step Closer\", \"Papercut\", \"Numb\", \"Breaking the Habit\" e \"What I've Done\")."}
{"id": "1614505", "revid": "287204", "url": "https://it.wikipedia.org/wiki?curid=1614505", "title": "Lord Don't Slow Me Down", "text": "Lord Don't Slow Me Down \u00e8 un brano della band inglese Oasis pubblicato il 21 ottobre 2007 nel solo formato in download digitale, per anticipare il lancio sul mercato dell'omonimo DVD. Il 29 ottobre il singolo ha debuttato alla posizione numero dieci della Official Singles Chart, diventando il 21\u00b0 singolo degli Oasis nella top 10 del Regno Unito.\nNell'ottobre 2006 la prima parte della canzone era stata utilizzata in un'anteprima del video della band. Scritta e cantata da Noel Gallagher e registrata durante le sessioni dell'album \"Don't Believe the Truth\", \u00e8 stata descritta da Gallagher come\nL'intera canzone trapel\u00f2 su Internet alcuni giorni prima che il video fosse caricato su YouTube e che la canzone fosse mandata in onda dalle radio, il 1\u00ba ottobre. Sembrava che dovesse far parte dell'album \"Don't Believe the Truth\" del 2005, ma fu poi rimossa dalla lista definitiva delle tracce da Noel Gallagher. Compare, invece, del bonus cd di \"Dig Out Your Soul\", del 2008, e nella raccolta \"Time Flies... 1994-2009\" del 2010. Nel maggio 2008 su Internet cominci\u00f2 a circolare una versione della canzone in cui \u00e8 Liam a cantare.\nVideo.\nIl videoclip di \"Lord Don't Slow Me Down\", in bianco e nero, \u00e8 una selezione di immagini tratte dall'omonimo DVD. Ritrae il tour di \"Don't Believe the Truth\", con spezzoni di eventi live, momenti dei viaggi verso i luoghi dei live e dietro le quinte dei concerti.\nNel video si vede anche, per pochi istanti, Noel che saluta i fan italiani dal balcone di Piazza Duomo durante la trasmissione di MTV TRL, nel 2005. Poco dopo compare per pochi secondi anche il capitano della Juventus Alessandro Del Piero, amico della band e immortalato mentre sta autografando una sua maglietta e la sta consegnando agli Oasis."}
{"id": "1614506", "revid": "1543377", "url": "https://it.wikipedia.org/wiki?curid=1614506", "title": "My Scene", "text": "My Scene \u00e8 una linea di bambole alla moda create dalla Mattel nel 2002. Prodotte per fronteggiare il successo della MGA Entertainment che con la sua linea di bambole Bratz aveva conquistato gran parte del mercato, Le \"My Scene\" si sono sviluppate in una collezione di numerose bambole. La linea di giocattoli \u00e8 stata messa fuori produzione nel 2010.\nPersonaggi.\nLa serie di bambole venne introdotta sul mercato per la prima volta nell'autunno 2002 per competere con le Bratz. Vennero prodotti tre personaggi (\"Barbie\", \"Madison\" (\"Westley\" in Europa) e \"Chelsea\") di differenti etnie e personalit\u00e0, ed una collezione di diversi vestiti per ogni personaggio. Dall'inizio del 2003, vennero messe in produzione altre due linee, che comprendevano un altro personaggio femminile, \"Nolee\" e quattro maschili (\"Bryant\", \"Sutton\", \"River\" e \"Hudson\"). Altre bambole vennero introdotte in seguito per espandere la collezione. I personaggi sono 10 femminili e 7 maschili in totale, di cui 4 per una edizione speciale.\nCuccioli.\nOgnuna delle ragazze My Scene (e tre dei ragazzi) possiede un cucciolo:\nControversie.\nIl 13 aprile 2005 la MGA Entertainment ha citato in giudizio la Mattel accusandola di aver copiato la linea di bambole Bratz, accusandola di conseguenza di concorrenza sleale ed infrangimento di copyright. Attualmente si \u00e8 in attesa del verdetto della corte della California.\nOpere derivate.\nA partire dal 2003 alle bambole sono stati allegati dei DVD contenenti dei cortometraggi, in seguito trasmessi sul canale Nickelodeon."}
{"id": "1614510", "revid": "1305772", "url": "https://it.wikipedia.org/wiki?curid=1614510", "title": "Stazione meteorologica di Zurigo", "text": ""}
{"id": "1614511", "revid": "320578", "url": "https://it.wikipedia.org/wiki?curid=1614511", "title": "Primera Division Costaricana 1924", "text": ""}
{"id": "1614514", "revid": "287204", "url": "https://it.wikipedia.org/wiki?curid=1614514", "title": "Primera Division Costaricana 1925", "text": ""}
{"id": "1614515", "revid": "287204", "url": "https://it.wikipedia.org/wiki?curid=1614515", "title": "Lingua sudarabica", "text": "La lingua sudarabica \u00e8 una lingua semitica, oggi estinta, attestata nella Penisola Arabica meridionale (in particolare nello Yemen) nel periodo dal IX secolo a.C. al VI secolo d.C. Il sudarabico declin\u00f2 rapidamente con l'arrivo dell'Islam al principio del VII secolo e l'ultima iscrizione risale all'anno 669 dell'era himyaritica (circa 554 d.C.); pu\u00f2 tuttavia darsi che la lingua parlata si fosse estinta gi\u00e0 tre secoli prima.\nDialettologia.\nIl sudarabico non era una lingua unitaria e si \u00e8 differenziato nel corso della sua lunga esistenza in una pluralit\u00e0 di variet\u00e0 dialettali. A livello scritto sono arrivate fino ai nostri giorni tracce delle seguenti lingue, che contrariamente a quanto precedentemente presupposto non hanno un comune antenato, e perci\u00f2 non sono dialetti:\nFonetica.\nCon 29 consonanti il sudarabico era la lingua semitica pi\u00f9 ricca dal punto di vista fonetico:\nLa riscoperta della lingua.\nNonostante alcune iscrizioni sudarabiche fossero note in Europa dal XVIII secolo, furono soltanto Wilhelm Gesenius (1786-1842) e il suo discepolo Emil R\u00f6diger a decifrare indipendentemente l'uno dall'altro negli anni 1841-42 gran parte dell'antica scrittura sudarabica. Nella seconda met\u00e0 dell'Ottocento centinaia di fonti sudarabiche furono portate ed esaminate in Europa da Joseph Hal\u00e9vy ed Eduard Glaser; sulla base di questo \"corpus\" Fritz Hommel pubblic\u00f2 gi\u00e0 nel 1893 una prima raccolta di testi selezionati e pose le basi di una grammatica. Lo studio della lingua sudarabica - scienza che venne presto denominata \"sabeistica\", in omaggio al suo dialetto pi\u00f9 rappresentativo - si svilupp\u00f2 notevolmente con Nikolaus Rhodokanakis e trov\u00f2 il suo maggiore impulso nei paesi di lingua tedesca. La scoperta di una serie di cilindretti lignei incisi in alfabeto sudarabico, avvenuta negli anni Settanta, diede un ulteriore impulso allo studio e alla decifrazione della lingua sudarabica epigrafica.\nFonti.\nIl sudarabico antico era reso graficamente con un particolare alfabeto consonantico, l'alfabeto musnad, derivato da quello fenicio ed era differenziato in varie forme (monumentale e corsivo). Rispetto ad altre lingue del Medio Oriente il sudarabico \u00e8 fortunatamente ben attestato: sono state trovate finora circa tutto iscrizioni, mentre il lessico sabeo ricostruito ammonta a circa 2500 parole. Di tutte le fonti oggi disponibili, la maggior parte \u00e8 di natura lapidaria (iscrizioni votive, storiche e architettoniche; leggi, decreti e atti notori; graffiti vari), mentre di minor rilevanza sono le poche iscrizioni lignee e su oggetti di uso quotidiano."}
{"id": "1614517", "revid": "922800", "url": "https://it.wikipedia.org/wiki?curid=1614517", "title": "Primera Divisi\u00f3n de Costa Rica 1925", "text": "La Primera Divisi\u00f3n costaricana del 1925, quinta edizione della massima serie del campionato costaricano di calcio, fu vinta dal La Libertad, al suo primo titolo. \nVi parteciparono sei squadre ma il Cartagin\u00e9s venne espulso mentre il Progreso e l'Alajuelense si ritirarono.\nIl capocannoniere fu Claudio Arguedas dell'Herediano che realizz\u00f2 cinque reti.\nAvvenimenti.\nNel 1925, come gi\u00e0 accennato, si verific\u00f2 l'espulsione del Cartagin\u00e9s e il ritiro del Progreso e dell'Alajuelense: la differenza fu che, mentre alla prima non vennero conteggiati i punti ottenuti, alle altre due furono invece lasciati.\nPer questo sorsero alcune polemiche, soprattutto da parte di quelle squadre che avevano giocato col Cartagin\u00e9s vincendo e che si videro annullare i punti ottenuti mentre le altre che avevano giocato con il Progreso e l'Alajuelense vincendo vedevano rimanere i punti guadagnati.\nSul piano sportivo il La Libertad fu la prima squadra a vincere un campionato della Costa Rica rimanendo imbattuta. Vinse infatti sette delle otto partite disputate e pareggi\u00f2 l'altra. Tuttavia molti non gli tributano questo evento per i fatti sopra citati."}
{"id": "1614521", "revid": "2055229", "url": "https://it.wikipedia.org/wiki?curid=1614521", "title": "Guglielmo di Loritello", "text": "Apparteneva alla casa degli Altavilla e fu Conte di Loritello, attuale Rotello, per breve tempo.\nNel 1137, l'Imperatore Lotario II discese la penisola con un grande esercito per opporsi, su richiesta del Papa Innocenzo II, alle pretese sull'Italia meridionale del re Ruggero II di Sicilia. Guglielmo, da poco successo al padre con il titolo di \"Conte dei Conti\" , incontr\u00f2 Lotario sul fiume Pescara e gli rese omaggio, aprendogli le porte di Termoli e del Sud Italia (stessa politica adottata dal Conte Ugo II di Molise).\nImmediatamente dopo avere sconfitto Ruggero, Lotario decise di rientrare in Germania, morendo sulla via del ritorno, il 4 dicembre dello stesso anno.\nSu Guglielmo, che per primo aveva accolto amichevolmente l'imperatore, si abbatt\u00e9 l'ira di re Ruggero che gli confisc\u00f2 per sempre la contea. Nel 1154, Ruggero II, sul letto di morte, chiese a suo figlio Guglielmo I di assegnare il territorio di Loritello al conte di Conversano, Roberto II di Bassavilla, che assunse, quindi, anche il titolo di conte di Loritello.\nIn una 'Cartula Venditionis' (Atto di vendita validato da un \"Judex\") vergata a Campomarino l'11 aprile 1165, compare come acquirente un Guglielmo del fu Roberto di Loritello."}
{"id": "1614522", "revid": "3831", "url": "https://it.wikipedia.org/wiki?curid=1614522", "title": "Rifugio Agostini", "text": ""}
{"id": "1614523", "revid": "1013865", "url": "https://it.wikipedia.org/wiki?curid=1614523", "title": "La Romana (Repubblica Dominicana)", "text": "La Romana \u00e8 un comune della Repubblica Dominicana di 139.671 abitanti, situato nella Provincia di La Romana, di cui \u00e8 capoluogo. Comprende, oltre al capoluogo, un distretto municipale: Caleta.\nVicende storiche.\nLa localit\u00e0 prende nome da una pesa detta \"la romana\" e gestita da una famiglia romana, usata nel Cinquecento per valutare le merci importate ed esportate dall'isola di Hispaniola. Da allora La Romana \u00e8 stata un centro dell'esigua emigrazione di italiani nella Repubblica Dominicana.\nQuesta emigrazione \u00e8 divenuta consistente e si arricch\u00ec quando a fine Ottocento furono sviluppate piantagioni di zucchero nelle campagne intorno: la famiglia Vicini ne \u00e8 stata la massima rappresentante, ed ha successivamente promosso lo sviluppo del turismo nell'area (con la creazione di \"Casa de Campo\").\nCaratteristiche.\nDistante circa 130\u00a0km dalla capitale Santo Domingo, La Romana \u00e8 la terza citt\u00e0 del Paese ed \u00e8 sede di un aeroporto internazionale che \u00e8 uno scalo di grande importanza per raggiungere le mete turistiche che si trovano nelle vicinanze, come Bayahibe e \"Casa de Campo\".\nSempre all'interno della regione, ed in particolare all'interno della propriet\u00e0 Casa de Campo si trova l'\"Altos de Chav\u00f2n\", un villaggio in stile mediterraneo.\nLa Romana \u00e8 una delle citt\u00e0 pi\u00f9 ricche della Repubblica Dominicana proprio grazie al flusso di turisti generato, in primo luogo, dalla vicinanza di Casa de Campo, il pi\u00f9 grande e lussuoso villaggio turistico di tutto il paese e probabilmente di tutti i Caraibi insulari.\nLa citt\u00e0 trae vantaggio dal risultare quasi un crocevia tra Santo Domingo, Punta Cana, B\u00e0varo e Bayahibe. Oltre al turismo, La Romana si caratterizza per la produzione di zucchero: da inizio '900 (con l'apertura di una grande raffineria posseduta da italo-dominicani) \u00e8 divenuta il principale centro nazionale per la produzione saccarifera ed ancora oggi offre occupazione a diverse migliaia di dominicani.\nDa Bayahibe \u00e8 possibile trovare escursioni in jeep che portano il turista a fare un tour in queste distese di canna da zucchero.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale La Romana."}
{"id": "1614528", "revid": "122080046", "url": "https://it.wikipedia.org/wiki?curid=1614528", "title": "Lago dei Boschi", "text": "Il lago dei Boschi (Lake of the Woods) \u00e8 un lago del Nord America, situato al confine delle province canadesi dell'Ontario e del Manitoba e lo Stato del Minnesota negli Stati Uniti.\nHa una superficie di 4.350\u00a0km\u00b2 e contiene 14.552 isole che generano il fronte di coste pi\u00f9 vasto fra tutti i laghi canadesi: ben 105.000\u00a0km di lunghezza complessiva.\n che si dirige verso il lago Winnipeg; il suo principale emissario \u00e8 il fiume Rainy, che si dirige verso il Lago Superiore.\nSul lago dei Boschi si affaccia il cosiddetto Angolo di nord-ovest, penisola in territorio degli Stati Uniti ma raggiungibile via terra solo dal Canada che costituisce il punto pi\u00f9 settentrionale degli Stati Uniti Continentali, escludendo dunque l'Alaska, nonch\u00e9 l'unico territorio degli Stati Uniti Continentali ad essere situato sopra il 49' parallelo nord.\nLa superficie del lago ghiaccia completamente da circa met\u00e0 dicembre a circa met\u00e0 aprile, con uno spessore che arriva a 50\u201380\u00a0cm ed oltre, sufficiente a permettere il passaggio di automobili e spesso anche di autocarri.\nPrincipali centri abitati lungo le sue rive.\nNel Minnesota:\nNell'Ontario:\nNel Manitoba:"}
{"id": "1614529", "revid": "1543377", "url": "https://it.wikipedia.org/wiki?curid=1614529", "title": "Stazione meteorologica di Zurigo Centro", "text": "La stazione meteorologica di Zurigo Centro \u00e8 la stazione meteorologica di riferimento per il servizio meteorologico svizzero e per l'Organizzazione Mondiale della Meteorologia, relativa alla citt\u00e0 di Zurigo.\nCoordinate geografiche.\nLa stazione meteorologica \u00e8 situata in Svizzera, nella citt\u00e0 di Zurigo, a 556 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -0,4\u00a0\u00b0C, mentre quella del mese pi\u00f9 caldo, luglio, \u00e8 di +17,9\u00a0\u00b0C.\nLe precipitazioni medie annue sono superiori ai 1000 mm, distribuite mediamente in 127 giorni, con minimo relativo in inverno e picco massimo in estate ."}
{"id": "1614532", "revid": "767487", "url": "https://it.wikipedia.org/wiki?curid=1614532", "title": "Barbie e la magia di Pegaso", "text": "Barbie e la magia di Pegaso (\"Barbie and the Magic of Pegasus\") \u00e8 un film d'animazione in computer grafica del 2005 diretto da Greg Richardson, e distribuito direttamente per il mercato home video. Si tratta inoltre dell'unico film di Barbie che pu\u00f2 essere visto anche in 3D.\nTrama.\nAnnika \u00e8 una bella e coraggiosa principessa che adora pattinare, tanto che spesso fugge di nascosto per poterlo fare, dato che i genitori le proibiscono di lasciare il castello. Il giorno del suo compleanno trova un cucciolo di orso polare che chiama Shiver e, tornata a casa, viene punita e rinchiusa in camera; nonostante ci\u00f2, la stessa sera Annika scappa per partecipare a una festa, che per\u00f2 viene interrotta dall'arrivo, in sella a un grifone, dello stregone Wenlock. Egli chiede ad Annika di sposarlo, ricevendo un rifiuto, allorch\u00e9 trasforma in statue di pietra sia i genitori di Annika, giunti l\u00e0 per fermarlo, che i sudditi del regno. All'improvviso compare un cavallo alato che aiuta Annika a fuggire, e nel mentre Wenlock l'avverte che, se non lo sposer\u00e0 entro tre giorni, la sua famiglia e il suo popolo rimarranno pietrificati per sempre.\nLa ragazza giunge al castello del Regno delle Nuvole, dove la regina Rayla le rivela che il cavallo alato che l'ha salvata altri non \u00e8 che sua sorella maggiore, la principessa Brietta, vittima di un incantesimo di Wenlock (il quale, anni prima, aveva provato a sposare anche lei); Annika capisce cos\u00ec che i suoi genitori erano sempre iperprotettivi con lei perch\u00e9 non volevano che facesse la stessa fine di Brietta. Le due sorelle decidono allora di unirsi per sconfiggere lo stregone grazie alla Bacchetta di Luce Magica, una bacchetta ancor pi\u00f9 potente di quella di Wenlock; per costruirla servono tre parti: la Misura del Coraggio, l'Anello dell'Amore e una Gemma di Ghiaccio illuminata dalla Fiamma della Speranza.\nAnnika, Brietta e Shiver partono per la Foresta Proibita dove incontrano Aidan, un giovane che si mostra inizialmente riluttante nell'aiutarle. Annika viene catturata dal gigante Ollie, dal quale per\u00f2 riesce a scappare astutamente; ottiene cos\u00ec, attraverso un lungo nastro trasformato, la Misura del Coraggio. Dopo che Annika gli promette una lauta ricompensa in caso di aiuto, Aidan accetta e l'accompagna dall'ambiguo mercante Ferris, che in cambio delle indicazioni necessarie per trovare la Gemma di Ghiaccio illuminata dalla Fiamma della Speranza, si fa consegnare i pattini di Annika. Raggiunta una montagna e trovata la gemma, rimane solamente da trovare l'Anello dell'Amore. Aidan racconta ad Annika di aver sperperato tutti gli averi dei suoi genitori giocando a carte nella speranza di migliorare le loro condizioni di vita, e che per la vergogna se ne and\u00f2 senza neanche rivederli: \u00e8 stato grazie alle parole di Annika su una seconda occasione e sulla ricompensa che Aidan ha deciso di aiutarla, per tornare dalla sua famiglia. Non sapendo dove cercare l'Anello, Aidan pensa di fondere la propria spada, ma Brietta decide di sacrificare la sua corona, l'unica cosa che le permette di vedere il suo vero aspetto di essere umano: Annika ottiene dunque l'ultimo pezzo per costruire la Bacchetta di Luce Magica, con la quale spezza l'incantesimo su Brietta facendola finalmente tornare umana.\nAnnika, Brietta e Shiver partono per tornare a casa ma vengono attaccate da Wenlock, che le ha raggiunte dopo aver corrotto Ferris. Quando lo stregone ferisce Brietta, Annika usa contro di lui la Bacchetta, ma senza risultati perch\u00e9 essa non funziona se la si usa con rabbia, perci\u00f2 Wenlock ne approfitta per sottrargliela facendole cadere addosso una valanga di neve; tuttavia la ragazza viene salvata da Aidan, che riporta tutte e tre al castello nel Regno delle Nuvole. Per recuperare la Bacchetta di Luce Magica, Annika decide subito di ripartire con il gruppo verso la dimora di Wenlock, un castello situato a picco sul mare; durante il tragitto vengono scoperti dal grifone di Wenlock, che fa cadere Aidan nel precipizio. Nel frattempo Annika riesce a trovare la Bacchetta di Luce Magica, ma purtroppo la Gemma, che nel frattempo si \u00e8 allentata, cade nel precipizio. Sentendosi sconfitta, Annika non pu\u00f2 far altro che aspettare il tramonto, ma proprio allora appare Aidan, sopravvissuto alla caduta, che le d\u00e0 un'altra Gemma che aveva preso e che intendeva vendere per restituire il denaro alla sua famiglia.\nProprio in quel momento arriva Wenlock, che si riappropria della Bacchetta consegnandola ad una delle sue tre mogli (trasformate in troll perch\u00e9 da lui ritenute noiose) la quale, stanca di essere maltrattata, la restituisce ad Annika, che quindi riesce a sconfiggere Wenlock annullando tutti i suoi incantesimi. Il grifone di Wenlock torna ad essere un gatto, mentre lo stregone riottiene il suo vero aspetto, quello di un uomo povero; le sue mogli, tornate umane, si vendicano schiavizzandolo. Una volta tornata a casa, Annika viene accolta dai genitori e dal popolo, gioiosi per ritrovato anche Brietta; Annika accompagna Aidan a casa sua, dove il padre lo abbraccia dicendogli che lui e sua madre gli vorranno sempre bene, qualsiasi cosa accada. Annika e Aidan, che nel frattempo capiscono di essersi innamorati, si sposano, e Brietta consegna a Rayla la Bacchetta di Luce Magica.\nColonna sonora.\nLa colonna sonora, diretta da Arnie Roth, \u00e8 stata registrata dall'Orchestra Filarmonica Ceca e dalla Chamber Orchestra of Europe, e include due brani classici: la \"Sinfonia n.6\" di Beethoven e \"Il mattino\" di Grieg.\nLa canzone pop \"Hope Has Wings\" \u00e8 cantata in lingua originale da Brie Larson, mentre nella versione italiana (che s'intitola \"Vola via\") \u00e8 interpretata da Alexia."}
{"id": "1614533", "revid": "339392", "url": "https://it.wikipedia.org/wiki?curid=1614533", "title": "Variabile aleatoria binomiale", "text": ""}
{"id": "1614537", "revid": "246027", "url": "https://it.wikipedia.org/wiki?curid=1614537", "title": "Messaggi pubblicitari", "text": ""}
{"id": "1614545", "revid": "729019", "url": "https://it.wikipedia.org/wiki?curid=1614545", "title": "Sportivnaja (metropolitana di Mosca)", "text": "Sportivnaja () \u00e8 una stazione della Metropolitana di Mosca, posta sulla Linea Sokol'ni\u010deskaja. \u00c8 stata inaugurata nel 1957 e prende il nome dal complesso sportivo Luzhniki.\nGli architetti furono Nadezhda Bykova, I.G. Gokhar-Kharmandaryan, Ivan Taranov, e B.A. Cherepanov. Sportivnaja presenta piloni in marmo bianco con venature verdi e un soffitto di eternit. I due piani superiori dell'ingresso sono la sede del Museo della Metropolitana di Mosca, che mostra 70 anni di ricordi della metropolitana moscovita.\nA poca distanza dalla stazione si trova la fermata di Lu\u017eniki, posta lungo l'anello centrale di Mosca."}
{"id": "1614554", "revid": "439868", "url": "https://it.wikipedia.org/wiki?curid=1614554", "title": "Noriglio", "text": "Noriglio (\"Norei\" in dialetto trentino) \u00e8 una frazione del comune di Rovereto, in provincia di Trento.\nGeografia fisica.\nLa zona di Noriglio \u00e8 conosciuta per i suoi calcari grigi, rocce sedimentarie con abbondanti resti di fauna bentonica. Fu il geologo tedesco Richard Lepsius nel 1878 a definire questo tipo di roccia come \"Noriglio facies\". Oggi sono note come \"Calcari grigi di Noriglio\", termine coniato dal geologo austro-ungarico Michael Vacek all'inizio del ventesimo secolo.\nOrigini del nome.\n Nella forma dialettale trentina veniva anteposto al nome la preposizione \"en (in),\" trasformando \"Orill/Oreill\" in \"En-Oreill;\" \"Norei\" quindi in dialetto e \"Noriglio\" in italiano.\nConcordemente si pensa che l\u2019etimologia della parola Noriglio derivi dal termine dialettale \"orel\" cio\u00e8 imbuto, infatti la zona centrale del paese \u00e8 un avvallamento che digrada formando vari imbuti.\nAlcuni dei nomi delle frazioni che compongono Noriglio derivano da particolari aspetti e caratteristiche delle localit\u00e0 in cui sorsero; altri invece derivano da nomi o soprannomi delle famiglie che ci abitavano.\nStoria.\nLa zona di Noriglio fu abitata gi\u00e0 nell'epoca romana e forse anche prima (documento esistente presso il Museo civico di Rovereto: \u00e8 un'ascia di pietra silicea risalente all'et\u00e0 della pietra).\nLa parte pi\u00f9 antica del paese comprende i due abitati del \"Maso\" chiamati ora Maso Campolongo e Fontani.\nPoi si sono sviluppati gli abitati pi\u00f9 vicini: Bosco, Campolongo, Costa e Saltaria (parte bassa del Finonchio all'altezza di 400 m. circa); poi sorsero i masi della parte alta del Finonchio (sopra gli 800 m.): Moietto, Cisterna, Canton, Giori, Palvera, Pietra, Gerosa, Pinteri, Schivazappa, Maso Mortal, Manfrini, Senter.\n\u00c8 noto che dalla fine del Duecento per tutto il Trecento la nobile famiglia dei Castelbarco, con i suoi vari rami, ebbe in feudo dal Principe vescovo di Trento, tutta la Vallagarina.\nNoriglio quindi che era nel possesso dei conti di Castelbarco, cominci\u00f2 ad essere abitata da famiglie di origine tedesca, che formarono nuove frazioni: Beccach\u00e8, Zaffoni, Pinteri ed altre.\nLe frazioni di Pasquali e Toldi si aggregarono a Noriglio pi\u00f9 tardi.\nFino al 1927 Noriglio era comune; con un Regio decreto del 2 giugno del 1927, Noriglio fu aggregato, come Marco e Lizzana, al comune di Rovereto.\nLa strada che collega Rovereto a Noriglio (da piazza Rosmini) \u00e8 una celebre salita utilizzata gran parte dell'anno da ciclisti professionisti.\nGeografia antropica.\nSuddivisioni storiche.\nStoricamente nella frazione ci sono localit\u00e0 e masi: Beccach\u00e8, Bosco, Campolongo, Cisterna, Costa, Fontani, Fucine, Moietto, Pasquali, Pietra, Pinteri, Saltaria, Sega, Sent\u00e9r, Strada n\u00f2va, Toldi, Valteri, Vignal e Zaffoni. "}
{"id": "1614564", "revid": "304380", "url": "https://it.wikipedia.org/wiki?curid=1614564", "title": "Parco marino", "text": ""}
{"id": "1614576", "revid": "169529", "url": "https://it.wikipedia.org/wiki?curid=1614576", "title": "Piazza della Citt\u00e0 Vecchia", "text": "La Starom\u011bstsk\u00e9 n\u00e1m\u011bst\u00ed (Piazza della Citt\u00e0 Vecchia) \u00e8 una piazza di Praga, che si trova proprio nella Citt\u00e0 Vecchia.\nOggi la piazza \u00e8 uno dei luoghi turistici pi\u00f9 importanti di Praga. Infatti su di essa si affacciano numerosi edifici importanti: la Chiesa di San Nicola, Palazzo Kinsk\u00fd, il Municipio della Citt\u00e0 Vecchia con il suo famoso orologio astronomico, la Chiesa di Santa Maria di T\u00fdn. Oltre a questa serie di edifici, vi sono numerose case romaniche e gotiche, con suggestive decorazioni; la Casa alla campana di pietra \u00e8 in stile gotico. Al centro della piazza si trova il monumento dedicato a Jan Hus, posto nella piazza in occasione del 500\u00ba anniversario della morte, il quale ha alle sue spalle il Ministero dello sviluppo regionale della Repubblica Ceca.\nSui lati sud ed ovest si affacciano edifici in stile barocco, come la Casa all'ariete di pietra e la Casa \u0160torch, oltre a molte altre pittoresche case d'epoca (Alla volpe rossa, Ochs e Da Lazzaro).\nStoria.\nPrime notizie della piazza si hanno intorno al 1200, come luogo in cui si teneva un mercato. Qui nel 1621, dopo la battaglia della Montagna Bianca, furono giustiziati i 27 capi della rivolta protestante, per ordine dell'imperatore Ferdinando II. Una targa commemorativa ricorda tale avvenimento."}
{"id": "1614578", "revid": "1602064", "url": "https://it.wikipedia.org/wiki?curid=1614578", "title": "Calcio Padova 2004-2005", "text": "Questa pagina raccoglie i dati riguardanti il Calcio Padova nelle competizioni ufficiali della stagione 2004-05.\nStatistiche.\nMarcatori.\n8 gol\n6 gol\n4 gol\n3 gol\n2 gol\n1 gol"}
{"id": "1614580", "revid": "1305772", "url": "https://it.wikipedia.org/wiki?curid=1614580", "title": "Stazione meteorologica di Lisbona", "text": ""}
{"id": "1614591", "revid": "28592", "url": "https://it.wikipedia.org/wiki?curid=1614591", "title": "Amatoriale", "text": ""}
{"id": "1614594", "revid": "1272592", "url": "https://it.wikipedia.org/wiki?curid=1614594", "title": "Mallawi", "text": "Mallawi \u00e8 una citt\u00e0 dell'Egitto che si trova sul medio corso del Nilo, nel Governatorato di Minya.\nLa citt\u00e0 si trova sulla riva sinistra del Nilo a circa 40\u00a0km a sud del capoluogo al-Minya a cui \u00e8 collegato con una linea ferroviaria.\n\u00c8 un importante mercato agricolo, con industrie tessili e dei vasellami.\nMallawi \u00e8 sede del Museo di Mallawi dedicato all'arte egizia.\nNelle vicinanze di Mallawi vi sono diversi siti di importante interesse archeologico:"}
{"id": "1614595", "revid": "729019", "url": "https://it.wikipedia.org/wiki?curid=1614595", "title": "Battaglia di Le Mans (1793)", "text": "La battaglia di Le Mans \u00e8 stata una battaglia avvenuta il 12-13 dicembre 1793, durante le Guerre di Vandea. \u00c8 stata combattuta a Le Mans tra l'esercito repubblicano francese e i vandeani, che erano in fuga in seguito del disastroso \"Vir\u00e9e de Galerne\".\nAntefatto.\nVittoriosi nella battaglia di La Fl\u00e8che, dopo essere stati sconfitti nell'assedio di Angers nel tentativo di passare la Loira, l'esercito vandeano, sempre incalzato dalla cavalleria repubblicana, prosegu\u00ec la sua marcia in direzione di Le Mans. Le sue forze erano considerevolmente ridotte: l'esercito cattolico e reale, forte di meno di 20.000 uomini trascinava con s\u00e9 migliaia di feriti, di donne e bambini.Erano circa 80.000 le persone all'inizio del Vir\u00e9e de Galerne, e ora erano solo poco pi\u00f9 di 40.000. Sofferenti per la carestia e il freddo, devastati da un'epidemia di dissenteria a carattere gangrenoso, dal tifo e dalla febbre putrida, cercavano principalmente di procurarsi viveri. Dopo aver disperso 4.000 repubblicani in una mezz'ora a Pontlieu, i vandeani, demoralizzati e dopo aver perso buona parte delle loro armi, riuscirono a prendere Le Mans il 10 dicembre alle 16 del pomeriggio. Si sparsero nella citt\u00e0 e riuscirono a trovare i viveri e abiti che gli servivano. Tuttavia il morale restava basso, la malattia continuava a fare devastazioni ed i soldati non cercarono neppure di mettere la citt\u00e0 in stato di difesa, mentre l'esercito repubblicano, riorganizzato dopo la sconfitta nella battaglia di Dol, giungeva in forze sulla citt\u00e0.\nLa battaglia.\nIl 12 dicembre, di prima mattina, l'avanguardia repubblicana comandata da Fran\u00e7ois-Joseph Westermann e Fran\u00e7ois M\u00fcller fece la sua comparsa dinanzi a Le Mans. Henri de La Rochejaquelein, insieme a Antoine de Talmont, raccolse 3.000 uomini, principalmente chouan, e and\u00f2 incontro ai repubblicani. Riuscirono a tendere un'imboscata ai repubblicani in un bosco situato vicino alla citt\u00e0 e i cavalieri di Westermann, sorpresi, dovettero battere in ritirata, mentre la divisione Muller si diede alla fuga dopo i primi spari. I repubblicani erano sul punto d'essere sconfitti quando la divisione del generale Jacques Delaistre de Tilly, dell'esercito delle coste di Cherbourg arriv\u00f2 rinforzo sul campo di battaglia. I vandeani furono presi dal panico e fuggirono ritirandosi dentro Le Mans.\nPoco tempo dopo il generale in capo dei repubblicani Fran\u00e7ois-S\u00e9verin Marceau, giunse sui luoghi della battaglia e fece riunire tutte le sue truppe a C\u00e9rans-Foulletourte. Era seguito da Jean-Baptiste Kl\u00e9ber e delle truppe dell'esercito di Magonza il cui arrivo era previsto per le ore successive. Marceau voleva attendere l'arrivo di queste truppe prima di passare all'attacco decisivo ma Westermann non volle obbedire agli ordini e lanci\u00f2 le sue truppe all'attacco e Marceau lo dovette seguire. L'esercito repubblicano entr\u00f2 a Le Mans durante la notte, eliminando tutte le barricate che incontrarono. I vandeani erano completamente disorganizzati e il caos regnava nella citt\u00e0 dopo gli scontri, il comandante chouan Toussaint du Breil de Pontbriand cos\u00ec scrisse nelle sue memorie:\n\u00abNulla pu\u00f2 uguagliare la confusione ed il disordine che regnavano nella citt\u00e0, le vie erano riempite di cannoni, casse, carri, equipaggiamenti di ogni tipo, che ostruivano l'esercito. Una folla di donne e di bambini cercavano i loro familiari ed chiedevo alla gente che per\u00f2 non gli rispondeva. Non si riusciva neanche a farsi indicare la strada per Laval. Gli uomini, i cavalli morti, riempivano le vie, e si camminava soltanto sui cadaveri, le grida dei feriti, messi sui carri o nelle case, completavano questa scena d'orrore.\u00bb\nLa Rochejaquelein constatando che tutto ormai era perduto, pens\u00f2 solo a proteggere la ritirata dei superstiti in direzione di Laval, la sola strada libera, passando il ponte sul fiume Sarthe. I vandeani spiegarono 14 cannoni all'uscita della citt\u00e0 e con questi riuscirono a coprire la ritirata e tenere i repubblicani a distanza. Tuttavia migliaia di vandeani erano ancora rimasti bloccati a combattere all'interno della citt\u00e0 barricati nelle case. Gruppi di soldati vandeani formavano ancora sacche di resistenza diffuse in varie parti della citt\u00e0, che resistettero fino alla mattina successiva, alla fine per\u00f2 vennero sconfitti dall'artiglieria repubblicana del generale Fran\u00e7ois Carpentier che fece distruggere gli edifici dentro i quali erano barricati i vandeani che morirono tra le macerie.\nLa battaglia divent\u00f2 preso un massacro: i feriti, le donne ed i bambini che si erano rifugiati nelle case furono rastrellati e massacrati dai soldati repubblicani, Marceau tent\u00f2 di salvare prigionieri, ma non riusc\u00ec a trattenere i loro uomini. Intanto Kl\u00e9ber arriv\u00f2 in rinforzo con le sue truppe, ma la battaglia era finita, prov\u00f2 anche lui a fermare il massacro ma invano. Cos\u00ec scrisse nelle sue memorie:\n\u00abNon si pu\u00f2 immaginare l'orribile massacro che fu compiuto in questo giorno, senza parlare del gran numero di prigionieri di qualsiasi sesso, di qualsiasi et\u00e0 e di qualsiasi stato che caddero in nostro potere.\u00bb\nAlcuni vandeani, essendo riusciti ad uscire dalla citt\u00e0, furono bloccati e riportati in citt\u00e0 dove furono massacrati insieme agli altri, altri invece riuscirono a salvarsi per l'intervento di alcuni protettori come la madre del generale Fran\u00e7ois Roch Ledru des Essarts.\nDa parte sua, Westermann raccolse i suoi cavalieri e, seguito dai reggimenti di Armagnac e di Aunis si lanci\u00f2 all'inseguimento dei vandeani. Tutti quelli rimasti pi\u00f9 indietro furono raggiunti e massacrati, per la maggior parte erano da contadini di Sarthe, ma il grosso dell'esercito vandeano, ridotto della met\u00e0, riusc\u00ec a raggiungere Laval il 14 dicembre.\nLe perdite.\nIl commissario Maignan riporter\u00e0 che 2.300 vandeani verranno uccisi nella citt\u00e0 mentre le perdite repubblicane si aggirano attorno al centinaio di morti e almeno 400 feriti. Nel suo rapporto, il generale Marceau dichiar\u00f2 che le perdite tra le sue truppe sono di 30 morti e 150 feriti.\nGli amministratori repubblicani del dipartimento di Sarthe, valutarono il numero di morti vandeani attorno ai 5.000 all'interno della citt\u00e0 di Le Mans e di 10.000 sulla strada tra Le Mans a Laval. Il numero di 15.000 morti vandeani \u00e8 confermato anche da Victoire de Donnissan de La Rochejaquelein nelle sue memorie.\nNella primavera del 2010, su mandato dello Stato, l'\"Istituto nazionale per la ricerca archeologica preventiva\" (\"Institut national de recherches arch\u00e9ologiques pr\u00e9ventives\") ha inviato a Le Mans un \u00e9quipe di archeologi che hanno rinvenuto nove fosse comuni da cui stanno esumando centinaia di cadaveri coperti da uno strato di calce viva, che secondo gli archeologi, porta a pensare che la sepoltura sia avvenuta in modo molto veloce e sbrigativo dopo la fine della battaglia, dovuta probabilmente anche per evitare la diffusione, di quella che i repubblicani chiamavano \"malattia brigantina\", un'epidemia ignota che stava decimando i vandeani. La maggior parte dei cadaveri rinvenuti sono adulti, uomini e donne, che presentano i segni della battaglia e riportano numerosi colpi di arma bianca e, in misura minore, di armi da fuoco; sono stati rinvenuti anche diversi cadaveri di bambini alcuni di essi ancora neonati, oltre ai ragazzi di 12-13 anni che facevano parte dell'esercito vandeano."}
{"id": "1614598", "revid": "766079", "url": "https://it.wikipedia.org/wiki?curid=1614598", "title": "Damian Lewis", "text": "Biografia.\nDamian Lewis nasce l'11 febbraio 1971 a St John's Wood, Londra, da Watcyn e Charlotte Lewis. Ha due fratelli, Gareth e William, e una sorella, Amanda. I suoi nonni paterni sono originari del Galles, e lo stesso Lewis afferma che suo padre \"\u00e8 gallese\", nonostante Watcyn sia nato a Londra. Suo nonno materno fu Sir Ian Bowater, Lord sindaco della City di Londra dal 1969 al 1970, mentre fra gli antenati della sua nonna materna ci sono Bertrand Edward Dawson, medico presso la Famiglia reale britannica, la scrittrice Kathryn Hoare e il filantropo Alfred Yarrow.\nStudi\u00f2 alla Ashdown House School (Forest Row, East Sussex) e l'Eton College. All'et\u00e0 di sedici anni decise di perseguire la carriera di attore e form\u00f2 una propria compagnia di teatro. Dal 1990 al 1993 studi\u00f2 presso la Guildhall School of Music and Drama, accanto a Daniel Craig e Joseph Fiennes; dopo aver conseguito la laurea, lavor\u00f2 come attore teatrale per la Royal Shakespeare Company. Nel corso della collaborazione con la RSC, Lewis lavor\u00f2 a fianco del regista Adrian Noble recitando il ruolo di Borgheim nell'opera \"Little Eyolf\" di Henrik Ibsen, e vest\u00ec anche i panni di Posthumus nel Cimbelino di William Shakespeare.\nCarriera.\nDamian Lewis non ha lavorato soltanto come attore: ha dichiarato di aver lavorato anche nel settore del telemarketing, impiego che detestava. La sua prima apparizione sul grande schermo risale al 1997, anno in cui interpreta Patrick Conner nel film \"Robinson Crusoe\" sotto la direzione di Rod Hardy e di George Trumbull Miller. Nel 1998 debutta nel mondo del musical con la produzione londinese di \"Into the Woods\", in cui interpretava il lupo cattivo e il principe di Cenerentola. Prese parte anche all\"'Amleto\", nella produzione di Jonathan Kent, nella parte di Laerte, antagonista di Amleto, interpretato da Ralph Fiennes.In quest'occasione venne notato da Steven Spielberg che lo volle nel cast della miniserie \"Band of Brothers - Fratelli al fronte\", trasmessa da HBO e BBC, grazie alla quale ottenne una certa notoriet\u00e0 interpretando Richard Winters, il comandante della Compagnia Easy della 101\u00aa Divisione Aviotrasportata. Fu il primo di una lunga serie di ruoli che richiedevano l'uso d'un credibile accento americano. Successivamente prese parte alla serie \"La saga dei Forsyte\" e al film \" L'acchiappasogni\", adattamento cinematografico dell'omonimo romanzo di Stephen King: qui, nei panni di un uomo posseduto da un diabolico extraterrestre, interpreta un personaggio americano che al momento della possessione assume accento inglese.\nNegli anni successivi prende parte alla realizzazione di svariati film; nel 2004 la partecipazione a \"Keane\" di Lodge Kerrigan gli procura una nomination per Attore rivelazione (\"Breakthrough Actor\") ai Gotham Awards. Nel 2006 \u00e8 nel cast di \"\" di Geoffrey Sax, mentre nel 2007 \u00e8 il protagonista della serie \"Life\", dove interpreta il Detective Charlie Crews, con alle spalle 12 anni di carcere per un omicidio mai commesso. L'anno successivo \u00e8 nel cast di \"The Baker\", film diretto da suo fratello Gareth Lewis; sempre nel 2009 affianca Tara Fitzgerald, Keira Knightley e Dominic Rowan ne \"Il misantropo \"di Moli\u00e8re, presentato al Comedy Theatre di Londra nella versione di Martin Crimp.\nDal 2011 al 2013 \u00e8 protagonista, assieme a Claire Danes, della serie televisiva \"Homeland - Caccia alla spia\", trasmessa negli Stati Uniti sul canale via cavo Showtime e in Italia, a partire dal 6 febbraio 2012, dal canale satellitare Fox. Per la sua interpretazione nel ruolo di Nicholas Brody vince il Golden Globe 2013 come migliore attore in una serie drammatica. Nel 2016 \u00e8 protagonista della serie \"Billions\", anch'essa prodotta per Showtime.\nImpegno nel sociale.\nDa marzo 2010 \u00e8 ambasciatore per Christian Aid, istituzione inglese di beneficenza; \u00e8 anche uno dei tre patroni dell'organizzazione di volontariato Scene &amp; Heard di Londra. Nel 2006 e nel 2011 ha partecipato al Soccer Aid, un evento benefico che si propone di raccogliere fondi da devolvere all'UNICEF.\nVita privata.\nNel luglio 2007 ha sposato l'attrice connazionale Helen McCrory, da cui ha avuto due figli: Manon (nata l'8 settembre 2006) e Gulliver (nato il 2 novembre 2007). Sono rimasti uniti fino alla morte di lei, avvenuta il 16 aprile 2021 a causa di un tumore al seno.\nDoppiatori italiani.\nNelle versioni in italiano delle opere in cui ha recitato, Damian Lewis \u00e8 stato doppiato da:"}
{"id": "1614600", "revid": "599013", "url": "https://it.wikipedia.org/wiki?curid=1614600", "title": "Stylianos Venetid\u012bs", "text": "Carriera.\nClub.\nInizia a giocare nell'Orestis Orestiadas dove rimane per poco pi\u00f9 di una stagione, totalizzando 25 e segnando 3 reti.\nNell'estate 1994 passa allo Skoda Xanthi. Qui rimane per quattro stagioni e totalizza 118 presenze segnando un gol.\nNel 1999 passa al dove nella stagione 2000-2001 vince la Coppa di Grecia ai danni dell'Olympiakos per 4-2.\nVenetidis nell'estate 2001 passa all'Olympiakos per 5 stagioni. Qui vince 4 titoli di Grecia e 2 Coppe di Grecia.\nNel 2006 passa al Larissa, dove vince la Coppa di Grecia contro il .\nNazionale.\nStyliano Venetidis debutta nella nazionale greca nel 1999 e contribuisce alla qualificazione della Grecia agli Europei 2004. Nella fase finale della manifestazione gioca 3 partite tra cui la finale vinta contro il Portogallo, dove subentra a Stelios Giannakopoulos nel corso del secondo tempo. In totale ha disputato 42 partite con la nazionale greca."}
{"id": "1614601", "revid": "287204", "url": "https://it.wikipedia.org/wiki?curid=1614601", "title": "Stylianos Venetidis", "text": ""}
{"id": "1614607", "revid": "767487", "url": "https://it.wikipedia.org/wiki?curid=1614607", "title": "Aquamarine (film)", "text": "Aquamarine \u00e8 un film nel 2006 diretto da Elizabeth Allen.\nSi tratta di una commedia fantasy adolescenziale, con protagonisti la cantante JoJo, Emma Roberts e Sara Paxton. Il film \u00e8 vagamente basato sul libro per bambini \"Aquamarine\" di Alice Hoffman.\nIn Italia il film \u00e8 uscito il 19 maggio 2006, incassando, durante il primo fine settimana di programmazione, solo \u20ac 6.095.\nTrama.\nClaire ed Hailey sono amiche per la pelle e vivono in Florida, le loro giornate passano tra un tuffo in acqua e la cotta smisurata di entrambe per il bel bagnino Raymond. La madre di Hailey, eccellente biologa marina, ha deciso di trasferirsi in Australia in seguito ad una sognata promozione, trascinando la ragazzina ancora una volta in una nuova citt\u00e0 e costringendola per l'ennesima volta a salutare i suoi affetti in Florida. La loro estate avr\u00e0 una svolta quando, dopo una tempesta, conosceranno a bordo piscina la bellissima e stravagante sirena Aquamarine. La nuova arrivata dovr\u00e0 dimostrare a suo padre, il dio del mare un tritone, che il suo innamorato, Raymond, ricambia il suo amore, per essere libera di rifiutare il suo matrimonio acquatico combinato. Claire ed Hailey accetteranno di aiutarla in cambio del desiderio che una sirena deve esaudire se la si aiuta. Tra risate e scene imbarazzanti, le tre ragazze avranno a che fare con impiccioni e presuntuose ragazze e affronteranno sfide, imparando a superare sfide personali che le porteranno a comprendere l'amore vero e il sacrificio per le persone amate. Dopo numerose traversie Aquamarine riuscir\u00e0 a dimostrare al padre che l'amore esiste dopo essere stata salvata da Hailey, Claire e Raymond che si erano gettati in acqua per salvarla da una tempesta scatenata dal padre di Aquamarine per riportarla a casa. Il gesto d'amore di sacrificio e altruismo dei tre ragazzi convince il padre di Aquamarine a riconoscere che l'amore esiste e scioglie cos\u00ec la figlia dal suo matrimonio combinato: la sirena grata alle sue amiche esaudisce il desiderio di Hailey e Claire, farla restare con Claire in Florida promettendosi inoltre di rivedersi di tanto in tanto, il tutto mentre Aquamarine e Raymond si baciano. Tutto si conclude con Hailey felicemente rimasta in Florida con Claire, con la madre di Hailey che ha ottenuto grazie al desiderio delle due ragazze una promozione e un posto fisso a Bay Bridge, permettendo cos\u00ec a Hailey e Claire di restare insieme con la loro amica sirena Aquamarine.\nCuriosit\u00e0.\nQuesto film sembra in parte basato \nsulla fiaba \"La sirenetta\" di Hans Christian Andersen. Anzi si potrebbe quasi dire che sia una versione moderna della fiaba."}
{"id": "1614608", "revid": "1762097", "url": "https://it.wikipedia.org/wiki?curid=1614608", "title": "Svastica", "text": "La svastica o swastika (anche croce gammata o croce uncinata) \u00e8 un antico simbolo religioso originario delle culture dell'Eurasia, specialmente, ma non esclusivamente, quelle di matrice indoeuropea. Rimane un simbolo largamente utilizzato nelle religioni dell'India e della Cina, nonch\u00e9 nello sciamanesimo della Mongolia e della Siberia, e in vari nuovi movimenti religiosi. Il termine italiano ha origine direttamente dal sostantivo maschile sanscrito \"swastika\" (devanagari: \u0938\u094d\u0935\u093e\u0938\u094d\u0924\u093f\u0915), che, tra gli altri significati, indica, appunto, in quella lingua, il disegno di una croce greca con i bracci piegati ad angolo retto.\nCome simbolo, generalmente sempre con significato divino e augurale, fu utilizzato da molte culture fin dal Neolitico. La svastica venne altres\u00ec riproposta dai teosofi alla fine del XIX secolo. La sua odierna notoriet\u00e0 \u00e8, infatti, legata alla sua adozione durante il primo dopoguerra da parte del Partito Nazionalsocialista Tedesco e, successivamente, apposizione sulla bandiera del Terzo Reich. Dopo la seconda guerra mondiale e l'utilizzo che ne fece il nazionalsocialismo tedesco, il suo uso in Occidente \u00e8 oggetto di controversie.\nUn articolo sul \"Corriere dell'UNESCO\" del 1996 riconosce la svastica quale simbolo rappresentante l'emanazione della realt\u00e0 divinamente ordinata dal Dio supremo. Il 20 febbraio 2008, a coronamento di un solenne incontro a Gerusalemme, il Gran Rabbinato d'Israele (massimo organo dell'ebraismo) e la Hindu Dharma Acharya Sabha (massimo organo dell'induismo, costituito nel 2003) siglarono una dichiarazione comune in cui riconobbero le similarit\u00e0 tra le due tradizioni, innanzitutto la comune fede in un essere supremo sia nel suo aspetto immanifesto che nel suo aspetto manifesto, e al punto 7 diedero atto che la svastica \u00e8 un antico simbolo religioso il cui utilizzo da parte del nazionalsocialismo tedesco fu assolutamente improprio.\nIn preparazione alle Olimpiadi di Tokyo 2020, essendo la svastica molto usata in Giappone nei templi buddisti e sulle mappe per indicare l'ubicazione degli stessi, gli organizzatori dell'evento, preoccupati per eventuali turbamenti che il simbolo avrebbe potuto suscitare in visitatori occidentali, indissero una consultazione pubblica per determinare se sostituire il simbolo su mappe e guide turistiche; la decisione del popolo giapponese fu che la svastica dovesse essere mantenuta, proprio per la sua valenza tradizionale religiosa.\nEtimologia, significato, attestazioni nella storia.\nLa parola italiana \"svastica\" deriva dalla resa del termine maschile sanscrito \"swastika\" (devanagari: \u0938\u094d\u0935\u093e\u0938\u094d\u0924\u093f\u0915), attestato nella nostra lingua a partire dal 1897. Il termine \"svastica\" viene indicato in italiano, per errore consolidato, come sostantivo di genere femminile. Il termine sanscrito \"swastika\" deriva da \"swast\u00ed\" (sostantivo neutro significante \"benessere\", \"successo\", \"prosperit\u00e0\") a sua volta composto dal prefisso \"su-\" (\"buono\", \"bene\"; linguisticamente affine al greco \u03b5\u03c5, \"eu-\" con lo stesso significato) e da \"asti\" (coniugazione della radice verbale \"as\", \"essere\"). Il suffisso \"-ka\" forma un diminutivo, per cui \"swastika\" \u00e8 traducibile letteralmente come \"\u00e8 il bene\" o \"ben-essere\".\nIn sanscrito tale termine possiede numerosi significati indicando, tra gli altri, un \"bardo che d\u00e0 il benvenuto\", \"un incrocio di quattro strade\", \"l'incrociare le mani o le braccia sul petto\", \"un bendaggio a forma di croce\", il \"gallo\", \"un oggetto prezioso a forma di corona triangolare\" ma, soprattutto, nel significato di \"oggetto propizio\" o il disegno/simbolo di una croce greca con i bracci piegati ad angoli retti.\nSimbolismo polare.\nSecondo Ren\u00e9 Gu\u00e9non, la svastica rappresenta le stelle fisse che ruotano attorno al polo nord celeste, e solo secondariamente il Sole quale funzione riflessa del polo; essa rappresenta il moto di rotazione intorno a un centro o asse immobile (\"Axis Mundi\"). Gu\u00e9non sostiene che la svastica sia disegnato dalla rotazione delle sette stelle dell'Orsa Minore (o Piccolo Carro) e del Grande Carro (od Orsa Maggiore) intorno al polo nord celeste, determinando i quattro punti cardinali e le quattro stagioni. Come tale \u00e8 simbolo della vita, del ruolo vivificante del principio supremo dell'universo, il Dio del Cielo, in relazione all'ordine del mondo; rappresenta l'attivit\u00e0 (il Verbo greco, l\"'O\u1e43\" ind\u00f9) del principio dell'universo nella formazione del mondo, il centro eterno dell'universo che si dispiega temporalmente, l'\"Attivit\u00e0 del Cielo\" del \"Taiyi\" (\u592a\u4e00, \"Grande Uno\") della tradizione cinese.\nAnche l'archeologo russo Gennady Zdanovich, studioso delle pi\u00f9 antiche attestazioni del simbolo presso la cultura di Sintashta, identifica la svastica come simbolo di emulazione dell'universo, e specificamente della rotazione delle costellazioni intorno al polo nord celeste, le sette stelle dell'Orsa Minore e del Grande Carro. Secondo lo studioso Reza Assasi, la svastica rappresenta invece il polo nord eclittico vicino a \u03b6 Draconis, considerando la costellazione del Dragone come uno dei due raggi del simbolo, e al contempo rappresenta anche il polo nord celeste; \u00e8 il supremo \"Zurvan\" (il \"Tempo\"), che genera \"Ahura Mazd\u0101\" (\"Signore della Sapienza\") e \"Angra Mainyu\" (\"Spirito della Distruzione\"), e \"Mitra\" a mediare tra i due, nell'antica teologia iraniana dello zoroastrismo-zurvanismo. Tale simbolismo \u00e8 attestato successivamente, nel mitraismo romano, come il carro di Mitra trainato da quattro cavalli, che corrispondono ad altrettante configurazioni stellari su ognuno dei quattro rebbi della svastica polare; il cosmo era visualizzato come roteante intorno a un centro fisso, in senso orario, trainato da quattro cavalli, e Mitra fu identificato con Ges\u00f9 Cristo con il passaggio all'era dei Pesci, secondo la rotazione dello zodiaco attorno allo \"Zurvan\", e con la formulazione del cristianesimo romano a caratterizzare tale nuova era.\n\u00c8 in ci\u00f2 equivalente al simbolo polare del \"Taijitu\" (\u592a\u6781\u56fe, \"simbolo del Polo Supremo\"), ossia la rappresentazione del concetto di yin e yang nella tradizione taoista, che origina come rappresentazione delle stesse costellazioni (il Drago e le due Orse o Carri) e simbolizza la dualit\u00e0 di emanazione centrifuga e riassorbimento centripeto nel principio unico o produzione e distruzione, condensazione e dissipazione, e ad altri simboli tradizionali del funzionamento dell'universo, quali le croci semplici, le ruote solari, la montagna cosmica o piramide che dal polo superno al vertice si dispiega a quadrato, l'albero del mondo e il fuoco, la tetrattide pitagorica, il loto in Oriente o la rosa e il giglio in Occidente, il calice o coppa (come il Graal di Arturo Pendragon, il \"Guardiano dell'Orsa, Testa del Drago\"), le quattro lettere \"jodh\" o \u0393 (gamma, da cui deriva il nome \"croce gammata\" o \"gammadion\") disposte ad angolo retto le une rispetto alle altre, l'\"arma divina\" del potere spirituale rappresentante l'asse cosmico che \u00e8 principio maschile di manifestazione universale (tra cui il \"vajra\" indo-tibetano \u2015 \"fulmine\" e \"diamante\" di Indra \u2015, il \"mj\u00f6llnir\" (\"mulino\" o \"martello\") di \"Thor\" (il \"Fulmine\" divino) della tradizione germanica, in generale il fulmine o fascio di fulmini del Dio supremo nelle varie tradizioni indoeuropee, la freccia, la spada \u2015 spada dell'islam, \"al-sayf\", rappresentante la guerra santa contro tutto ci\u00f2 che \u00e8 contrario all'ordine divino; spada del rito vedico, \"sphya\"; spada della seconda venuta del Cristo che impugna le sette stelle nell\"'Apocalisse di Giovanni\"), il palo e il carro, il cuore e la mente dell'uomo perfetto che riflette il \"Cuore del Cielo\" e l'\"Intelligenza del Mondo\". \u00c8 altres\u00ec equivalente alla squadra/quadrato, e ai grafemi significanti il \"Dio\" o \"Cielo\" supremo in varie culture, tra cui il grafema mesopotamico \ud808\udc2d pronunciato in sumero \"Anu\" o \"Dingir\" (\"Cielo\" o \"Dio\") e in semitico \"Ilu/El\" (\"Cielo\" o \"Dio\"), e i grafemi cinesi \u5e1d \"Di\" o \"Ti\" (\"Dio\") e \u5929 \"Tian\" (\"Cielo\"), altri termini indicanti il \"Taiyi\". Lo storico danese Ludvig M\u00fcller (1809-1891) afferm\u00f2 che la svastica stessa era usata come grafema per significare \"figurativamente la parola \"theos\"\", e come \"emblema della divinit\u00e0 che comprende tutti gli d\u00e8i ... dell'onnipotente Dio dell'universo\".\nOltre alle opere di Ren\u00e9 Gu\u00e9non e di altri autori del perennialismo, anche \"Il mulino di Amleto\" (1969) di Giorgio de Santillana e Hertha von Dechend ripercorre il significato dei simboli del polo nord attraverso le varie culture del mondo. Un'opera che ripercorre il significato di tali simboli in vari contesti esoterici \u00e8 \"Arktos: The Polar Myth\" (1993), di Joscelyn Godwin, tradotto in italiano con il titolo \"Il mito polare\" (2001). Dedicata ai simbolismi del polo nord specificamente nella cultura, religione e politologia cinese, con un'attenzione nondimeno alle origini di tali simbolismi in tutta l'area eurasiatica, \u00e8 l'opera in tre volumi \"In and Outside the Square\" (2009) di John C. Didier. Altre opere trattano pi\u00f9 nello specifico dei rituali che nelle varie culture si usavano e si usano per \"ascendere\" le sette stelle o sette cieli, come \"Stairway to Heaven\" (2008) di Peter Levenda.\nOrientamento e direzione di moto rotatorio.\nL'orientamento del simbolo (con i rebbi a sinistra \u534d, o con i rebbi a destra \u5350) non ne cambia il significato, e le due forme sono state usate intercambiabilmente in varie culture senza intenzioni di opposizione. Tuttavia, talvolta nella storia \u00e8 capitato che nuovi movimenti religiosi in una data cultura adottassero la forma di orientamento opposto a quella pi\u00f9 in uso nella religione dominante, in antagonismo rispetto a quest'ultima (\u00e8 il caso, per esempio, del buddhismo che usa maggiormente il simbolo con i rebbi a sinistra \u534d \"versus\" l'induismo che usa maggiormente quello con i rebbi a destra \u5350). Entrambe le versioni del simbolo sono dette \"swastika\" in sanscrito, anche se in taluni contesti il termine \"sauwastika\" (che non \u00e8 altro che una forma aggettivale di \"swastika\") \u00e8 stato applicato a una o all'altra variante per distinguerle.\nPer quanto riguarda il moto rotatorio, entrambe le versioni, sia quella con i rebbi a sinistra \u534d, che quella con i rebbi a destra \u5350, possono essere interpretate come destrogire (roteanti a destra) o levogire (roteanti a sinistra), a significare l'eterno ritorno dell'universo; secondo Ren\u00e9 Gu\u00e9non il senso di rotazione \u00e8 secondario, ma pu\u00f2 nondimeno significare la spirale di ascesa o discesa, generazione o dissoluzione, emanazione o riassorbimento dell'universo da parte del Dio supremo.\nPlatone nel \"Politico\" afferma:\nStefania Dimitrova scriveva sul \"Corriere dell'UNESCO\" del 1996 che il moto verso destra indica l'atto creativo-emanativo e il generarsi degli enti a partire dal Dio supremo; il moto verso sinistra indica invece la distruzione dello stato di cose profano per ritrovare il \"tempo mitico\" del sacro, le forme originali della creazione, identificandosi con il Dio supremo che precede il tempo-spazio. Il moto verso sinistra quindi nega la creazione ma facendo ci\u00f2 permette l'indiamento.\nNirmala Srivastava, \"yogi\" indiana e dottoressa \"honoris causa\" all'Accademia russa delle scienze di San Pietroburgo, affermava, secondo l'interpretazione tradizionale ind\u00f9:\nLe due direzioni di rotazione sono complementari e il simbolo della svastica, esprimendole entrambe, \u00e8, secondo la Dimitrova, il simbolo dell'\"autosviluppo della santit\u00e0 che distrugge tutti gli ostacoli nel processo di esecuzione del piano divino\", nonch\u00e9 il \"simbolo della natura divina dell'uomo\".\nAttestazioni archeologiche.\nLa svastica \u00e8 un simbolo presente in pressoch\u00e9 tutte le culture religiose dell'Eurasia, dall'Europa occidentale all'Estremo Oriente, passando per il Vicino Oriente, l'India e la Siberia. Si trova anche presso alcune culture indigene dell'America settentrionale e dell'America centrale. Rare apparizioni del simbolo si trovano anche presso qualche cultura dell'Africa nord-orientale e nord-occidentale (Sudan occidentale, Guinea superiore). Nelle raffigurazioni artistiche esiste una continuit\u00e0 formale tra il simbolo della svastica e quelli del meandro e della spirale.\nLa svastica si trova su reperti risalenti al Neolitico, e in rari casi anche al tardo Paleolitico, per esempio sui manufatti della cultura di Cucuteni-Trypillia vicino a Mezine, in Ucraina, datata a quindicimila anni fa. Al VII-VI millennio a.C. risalgono attestazioni del simbolo sui manufatti della cultura di Vin\u010da che si sviluppava nella penisola dei Balcani, su manufatti \"proto-traci\" datati al 6000 a.C. rinvenuti a Devetak, Lovech, in Bulgaria, nonch\u00e9 su almeno un manufatto datato al 7000 a.C. rinvenuto a Tell es-Sultan, vicino a Gerico, in Cananea. Al VI-V millennio a.C. risalgono successive attestazioni in Mesopotamia e in Cananea; notevoli sono le ciotole della cultura di Samarra raffiguranti svastiche attorniate da motivi animali. La svastica era il simbolo che con pi\u00f9 frequenza figurava sulle monete delle civilt\u00e0 mesopotamiche. Dall'et\u00e0 del bronzo il simbolo si diffuse in tutta l'Eurasia con gli Indoeuropei, nella cultura di Sintashta in Russia, nell'area dell'Iran, specialmente l'Elam (4000 a.C.), nella civilt\u00e0 egeo-anatolica (antiche Creta, Troia, Cipro) e nella civilt\u00e0 della valle dell'Indo (3300 a.C.), e in culture della Cina. Dall'et\u00e0 del ferro \u00e8 attestata nelle compagini culturali dei Celti, dei Germani, dei Balti, degli Slavi, dei Greci, degli Italici e degli Illiri.\nIn specifiche religioni.\nBuddismo.\nNel buddhismo cinese il carattere \u534d o \u5350 o anche \u842c (pronunciato in cinese \"w\u00e0n\", in giapponese e coreano \"man\") rende il termine sanscrito \"swastika\" (reso anche come \u585e\u7e1b\u6089\u5e95\u8fe6 \"s\u0101if\u00fax\u012bd\u01d0ji\u0101\") con il significato di \"miriade\" o \"infinito\", o \"tutte le cose\", che si manifesta nella coscienza di un \"buddha\" (\u4f5b, \"f\u00f3\"); per tale ragione esso \u00e8 spesso posto sulle statue rappresentanti un \"buddha\" sul petto all'altezza del cuore (\u5fc3 \"x\u012bn\", che in cinese vuol dire al contempo anche \"mente\").\nNel buddhismo Zen il carattere \u534d o \u5350 rappresenta il \u4f5b\u5fc3\u5370 (\"busshin-in\") ovvero il \"sigillo della mente-cuore del buddha\" trasmesso da patriarca a patriarca nel lignaggio di questa scuola, e la \"coscienza iniziatica dell'eterno ritorno\". Mentre nel buddhismo in generale \u00e8 pi\u00f9 usata la svastica con i rebbi rivolti a sinistra (\u534d), nel buddhismo tibetano (in lingua tibetana la svastica \u00e8 detta \"gyu\u1e45 dru\u1e45\", reso anche \"yungdrung\", letteralmente \"eternit\u00e0\"), come nella tradizione indiana, \u00e8 frequente l'uso della versione con i rebbi a destra (\u5350), mentre nella stessa regione del Tibet la svastica con gli uncini a sinistra \u00e8 il segno qualificatore della religione tibetana pre-buddhista, il b\u00f6n.\nCristianesimo.\nNel cristianesimo antico la svastica simboleggia la croce del Cristo al centro del Cielo, il polo nord, Trono di Dio, contornato dai Quattro Arcangeli Maggiori (Michele, Gabriele, Raffaele, Uriele) corrispondenti ai Quattro Evangelisti (Marco, Matteo, Luca, Giovanni), a loro volta parte dei Sette Arcangeli, i sette spiriti o occhi di Dio, rappresentati dalle sette stelle della costellazione del Grande Carro. Tale simbolismo, gi\u00e0 presene nelle visioni di Ezechiele e poi ripreso nell\"'Apocalisse di Giovanni\" fu rappresentato dalla svastica nel cristianesimo fino alla fine del Medioevo. La svastica era inoltre un motivo frequente nelle iscrizioni e nell'arte funeraria cristiana tra il II e il IV secolo.\nEbraismo e islam.\nIl cristianesimo formulato nella tarda antichit\u00e0 romana eredit\u00f2 gran parte della sua scrittura sacra dall'ebraismo, nella cui tradizione mistico-profetica, a sua volta derivante dalle religioni mesopotamico-egizie, \u00e8 centrale la visione del polo nord, il Trono di Dio (\"Merkavah\", il \"Carro\") e i suoi sette Palazzi/Stanze (\"Heikhalot\"), con Quattro Arcangeli che lo reggono, parte dei Sette Arcangeli che ne rappresentano la settuplice manifestazione. I Quattro Arcangeli si riflettono anche nei Quattro Grandi Profeti (Isaia, Geremia, Ezechiele, Daniele), e nei quattro grandi raggruppamenti direzionali delle Dodici Trib\u00f9 di Israele (Giuda a est, Ruben a sud, Efrem a ovest, Dan a nord), pi\u00f9 i Leviti, la casta sacerdotale, posti al centro. Tale simbolismo \u00e8 reso nell'esoterismo ebraico anche da quattro lettere \"jodh\" (lettera associata al principio e all'unit\u00e0) poste ad angolo retto le une rispetto alle altre, simbolismo poi ripreso dalla massoneria che ha sostituito la \"jodh\" ebraica con la \u0393 (gamma) greca oppure con la I o la G; nella massoneria la svastica rappresenta la stella polare quale \"sede effettiva del Sole centrale nascosto dell'Universo, \"Iah\"\", il Grande Architetto dell'Universo.\nNell'islam, la svastica, usata spesso nelle decorazioni geometriche delle moschee oppure nella calligrafia araba, rappresenta la \"pietra angolare\" o \"angolo degli angoli\" (\"rukh al-arkan\", da cui il termine \"arcano\"), che ha una dimensione celeste e una terrestre. A livello celeste il centro \u00e8 il \"Ruh\" (lo \"Spirito\", equivalente a \"Metatron\" nell'ebraismo) e gli angeli \"Jibril\", \"Rufail\", \"Mikail\" e \"Israfil\" sono riflessi particolari del \"Ruh\" nelle quattro direzioni; a livello terrestre il centro fu Maometto mentre le quattro diramazioni furono i primi quattro califfi della storia sacra islamica. Il centro \u00e8 anche detto la \"stazione divina\" (\"al-maqamul-ilahi\"), che \u00e8 orientazione (\"qibla\") per la tensione (\"niyya\") di tutti gli esseri verso il principio divino, \"Allah\"; il centro del Cielo corrisponde sulla Terra alla \"Kaaba\" (il \"Cubo\"), chiamata anche \"Beyt Allah\" (\"Casa di Dio\"), custodente la Pietra Nera, centro pi\u00f9 sacro dell'islam intorno a cui i musulmani compiono sette giri di circumambulazione rituale.\nInduismo e giainismo.\nIn ambito induista la svastica in generale simboleggia al contempo i quattro Veda e i corrispondenti quattro volti di \"Brahm\u0101\", il Dio supremo creatore. Come \"Porta del Cielo\", la svastica rappresenta sia la \"porta solare\" che d\u00e0 accesso al \"Brahma-loka\" (\"Luogo di Brahma\"), che \u00e8 il supremo vertice extracosmico (polo nord eclittico), sia la \"porta lunare\" che d\u00e0 accesso all\"'Indra-loka\" (\"Luogo di Indra\") o \"Svarga\", che \u00e8 il vertice manifesto intracosmico (polo nord celeste). Nel mondo sottostante il vertice celeste, il simbolo con i rebbi rivolti a destra (\u5350) \u00e8 associato con il Sole e con la ruota del mondo che gira intorno al centro immobile del polo nord, ed \u00e8 quindi emblema di \"Vi\u1e63\u1e47u\"-\"K\u1e5b\u1e63\u1e47a\" e del mondo manifesto (e diurno); invece, il simbolo con i rebbi rivolti a sinistra (\u534d) \u00e8 associato con i rituali tantrici della dea \"K\u0101l\u012b\", e con il mondo immanifesto (e notturno). Le sette stelle del Grande Carro sono dette \"Saptarikhsha\", che significa \"Sette Orse\", \"Sette Stelle\" o \"Sette Luci\" (\"rikhsha\" deriva dalla medesima radice del celtico \"arth\" e del greco \"arktos\"), e sono identificate con i \"Saptarishi\", i \"Sette Sapienti\" che ricevono e ritrasmettono la tradizione sapienziale dopo ogni ciclo cosmico. La \"B\u1e5bhat Sa\u1e43hit\u0101\" (VI secolo d.C.; al LV,5) sostiene che la svastica debba essere apposto all'ingresso dei templi. Lo \"shostik\" () \u00e8 una versione della svastica tipica dell'induismo popolare bengalese (\"shostik\" \u00e8 l'equivalente in bengalese del sanscrito \"swastika\"), nel quale il simbolo ha le fattezze della figura umana stilizzata.\nIn ambito giainista la svastica \u00e8 simbolo del settimo \"tirthamkara\" (\"creatore del guado\", reiteratore della tradizione), Supar\u015bvan\u0101tha; la svastica rappresenta altres\u00ec i quattro regni nei quali un'anima soggetta al \"sa\u1e43s\u0101ra\", il ciclo delle vite e delle morti, pu\u00f2 rinascere se non ha raggiunto l'illuminazione e la liberazione: \"Svarga\" (cielo), \"Naraka\" (inferno), \"Manushya\" (umanit\u00e0), e \"Tiryancha\" (animali e vegetali).\nTeosofia, eurasiatismo e neopaganesimo.\nIl periodico in ambito teosofico \"Lotusbl\u00fcten\" (1892-1900), edito da Franz Hartmann, \u00e8 stata la prima pubblicazione tedesca ad utilizzare nella sua copertina la svastica, gi\u00e0 presente all'interno dell'emblema della Societ\u00e0 Teosofica. Nella dottrina teosofica la svastica \u00e8 simbolo del \"Fohat\", l'energia elettrica divina che permea, forma e anima la materia, presente anche a costituire il corpo umano come \"ku\u1e47\u1e0dalin\u012b\" (\"serpente attorcigliato\"), rappresentata spesso come serpente che si dipana in maniera spiraliforme dalla base della colonna vertebrale fino alla testa attraverso vari livelli energetici in un flusso che sublima la materia e si connette alle luci astrali.\nNel perennialismo ed eurasiatismo di Aleksandr Dugin (Movimento Internazionale Eurasiatista) la svastica \u00e8 rappresentata dalla stella a otto frecce, un suo equivalente simbolico, rappresentante a un tempo il \"Caos\" e il \"Logos\", il Dio supremo e gli d\u00e8i; \u00e8 un simbolo di ortodossia, verticalit\u00e0, divinizzazione. Per Dugin, sulla scia di Ren\u00e9 Gu\u00e9non, la \"porta\" del supremo principio dell'universo pu\u00f2 aprirsi nella parte alta o nella parte bassa dell'uovo cosmico; quando l'uovo si apre dall'alto (Cielo) lo spirito del principio divino penetra nel mondo e d\u00e0 forma alle civilt\u00e0 tradizionali, mentre quando l'uovo si apre dal basso (Terra), come nell'era moderna del materialismo, la civilt\u00e0 non \u00e8 permeata dalle forze celesti e si inverte, invasa da forze demoniache sub-corporee che la portano alla dissoluzione.\nSimilmente, nel nuovo movimento religioso ucraino-russo Allat-Ra, la svastica con i rebbi a sinistra \u534d \u00e8 interpretata come \"destrorsa\", destrogira, e moto principale nell'uovo cosmico, mentre quella con i rebbi a destra \u5350 \u00e8 interpretata come \"sinistrorsa\", levogira, e moto avverso nell'uovo cosmico; la prima \u00e8 la \"funzione di creazione\", il movimento spiraliforme \"dall'interno verso l'esterno\" di sublimazione della materia (che il movimento Allat-Ra chiama, in arabo, \"Allat\", la \"Dea\") verso la forma ordinata unitaria che \u00e8 Dio, mentre la seconda \u00e8 la \"funzione di distruzione\", il movimento spiraliforme \"dall'esterno verso l'interno\" e di sclerotizzazione della materia, che si genera in opposizione al movimento principale di \"Allat\" e quindi alla forma unitaria di Dio e d\u00e0 luogo a quella che Allat-Ra chiama la \"mente animale\", l'imbestialimento dell'uomo. Nella rodnoveria slava, la svastica slava ad otto bracci chiamata \"kolovrat\" (\"ruota vertente\", \"ruota che gira\"), simboleggia l'attivit\u00e0 spirituale del Dio supremo, \"Rod\" (lett. il \"Generatore\").\nTradizione cinese.\nNella religione tradizionale cinese (che include anche taoismo e confucianesimo), la svastica (\u534d/\u5350/\u842c, \"w\u00e0n\") rappresenta la totalit\u00e0 degli esseri emanata e regolata dal \"Taiyi\" (\u592a\u4e00, \"Grande Uno\"), anche detto \"Shangdi\" (\u4e0a\u5e1d, \"Dio Supremo\") o semplicemente \"Di\" \u5e1d (\"Dio\"), o \"Tian\" (\u5929, \"Cielo\"), il supremo Dio del polo nord della volta celeste, nelle quattro direzioni o punti cardinali pi\u00f9 il centro (\"wu fang\" \u4e94\u65b9, \"conque forme\" o \"cinque fasi\"), cui sono associate le \"cinque forze\" celesti (\"wu xing\" \u4e94\u884c: terra, aria, legno, fuoco e metallo). Essa rappresenta l'\"Invariabile Mezzo\" da cui si dispiega l'\"Attivit\u00e0 del Cielo\". \"Tian\" e \"Di\" hanno in ultima analisi la stessa etimologia grafica e fonetica (in cinese antico rispettivamente *\"Tee\u014b\" e *\"Tees\"), condivisa anche con \"Ding\" \u53e3, il \"quadrato\" polare e la \"squadra\" del carpentiere (grafema odierno \u4e01). Connesso al \"quadrato\" \u00e8 anche \"d\u01d0ng\" (\u9f0e, \"calderone\", \"turibolo\", il recipiente terrestre della potenza del perno celeste), mentre composti di \"Di\" sono i suoi omofoni \u7de0 \"d\u00ec\" (\"appropriatamente congiunto\", \"fare\", \"formare\"), \u8ae6 \"d\u00ec\" (\"attento\", o verbalmente \"esaminare attentamente\"), e \u8482 \"d\u00ec\" (\"calice\", o \"peduncolo\" di fiore o frutto). Secondo alcuni studiosi, \"Di\", in cinese antico *\"Tees\", \u00e8 anche etimologicamente correlato all'indoeuropeo \"Dyeus\". Connesso a tutti questi termini \u00e8 anche \u5deb \"wu\" (\"sciamano\") e \u65b9 \"fang\" (\"squadra\", \"forma\", \"direzione\", \"modo\", \"manifestazione\"), grafemi che anticamente erano entrambi rappresentati come croce potenziata (\u2629).\nLa svastica \u00e8 anche detta \"Tianmen\" (\u5929\u9580, \"Porta del Cielo\") o \"Tianshu\" (\u5929\u6a1e, \"Perno del Cielo\"), ed \u00e8 l'\"orologio celeste\" che regola tutte le cose. Simbolo equivalente nel taoismo \u00e8 il \"Taijitu\" (\u592a\u6781\u56fe, \"simbolo del Grande Polo\"), costituito da yin e yang, rappresentante lo sdoppiamento del principio supremo in una dualit\u00e0 (Cielo-Terra, Luce-Ombra) la cui tensione complementare genera l'energia vitale. Il \"Taijitu\" \u00e8 disegnato dalla costellazione del Dragone (\"Tianlong\" \u5929\u9f99, \"Drago del Cielo\") che \"striscia\" tra l'Orsa Minore e l'Orsa Maggiore (o Piccolo e Grande Carro), costituendo la linea sinuosa tra lo yin e lo yang (le due Orse, o Carri); il Dragone rappresenta anche, nella pi\u00f9 ampia tradizione cinese, la \"lancia\" del Dio supremo.\nNei testi della tradizione cinese si legge:\nTradizione giapponese e coreana.\nNella religione tradizionale giapponese (\"shinto\"), il polo nord, il Grande Carro e le sue sette stelle, rappresentano il Dio supremo senza inizio n\u00e9 fine, \"Amenominakanushi\" (\u30a2\u30e1\u30ce\u30df\u30ca\u30ab\u30cc\u30b7, \"Sovrano dell'Augusto Centro dell'Universo\"), che dal fulcro immobile dell'universo produce la dualit\u00e0 da cui si generano lo spirito e tutte le cose viventi, si dipanano e si intessono tutte le \"linee\" di realt\u00e0. Similmente, nella religione tradizionale coreana (\"sindo\" o muismo) il Dio supremo \u00e8 detto \"Dio delle Sette Stelle\" (\ubb34\uc2e0\ub3c4, \"Chilseonsin\") e rappresentato spesso come serpente. Il teologo giapponese Hirata Atsutane lo descrisse come segue nella sua cosmologia:\nNel buddhismo esoterico giapponese, \"Amenominakanushi\" \u00e8 identificato nel \"bodhisattva\" (\"essere illuminato\") \"My\u014dken\" (\u5999\u898b, in cinese pronunciato \"Mi\u00e0oji\u00e0n\"; letteralmente \"Meravigliosa Visione\"), \"bodhisattva\" della stella polare e del Grande Carro, il cui culto \u00e8 in ultima analisi di origine cinese e giunto in Giappone attraverso la Corea. Durante lo \"shinbutsu bunri\", la de-sincretizzazione tra shinto e buddhismo parte del Rinnovamento Meiji, molti templi buddhisti dedicati a \"Myoken\" furono convertiti in santuari shinto dedicati al Dio supremo, \"Amenominakanushi\".\nTradizioni amerindie.\nLa svastica \u00e8 in uso anche nelle culture di trib\u00f9 di indigeni dell'America settentrionale come i Navajo, i Papago, gli Apache e gli Hopi. Il simbolo fu censurato da molte trib\u00f9 nella propria tradizione religiosa durante la seconda guerra mondiale perch\u00e9 passibile di accostamento con la simbologia nazista. Le pi\u00f9 antiche attestazioni sarebbero quelle rinvenute tra le rovine della cultura degli Anasazi (VII\u2013XIV secolo) negli odierni Stati Uniti sud-occidentali, e tra le rovine della cultura di Hohokam (300\u20131500) in Arizona. Numerose svastiche sono presenti anche su manufatti in ceramica inter-tribali risalenti al XIII secolo ritrovati nella regione del Delta del Mississippi.\nCome in tradizioni di altre zone del mondo, anche nelle tradizioni native americane la svastica simboleggia l'Orsa Maggiore che ruota intorno alla stella polare, ed \u00e8 anche un simbolo di un mito sulle origini della civilt\u00e0: in molte di queste tradizioni, come quella hopi, tale mito narra che agli inizi della storia quattro capi o grandi antenati furono mandati nelle quattro direzioni per sperimentare da s\u00e9 migliori forme di governo; i tracciati dei loro percorsi di andata e ritorno disegnarono una grande svastica, con i rebbi rivolti a destra (\u5350) se rappresentante il moto di rotazione della Terra, e con i rebbi rivolti a sinistra (\u534d) se rappresentante il moto di rotazione del Sole. In alcune culture come quella dei Pima il simbolo rappresenta anche i quattro venti. Il simbolo \u00e8 stato ritrovato anche in America centrale e meridionale, come su manufatti della cultura dell'area di Sican (VIII\u2013XIV secolo) dell'odierno Per\u00f9, e dei Maya nell'odierno estremo sud del Messico.\nNella Germania del XIX secolo, nell'ariosofia e nel nazionalsocialismo.\nIl simbolo della svastica conobbe un periodo di grande popolarit\u00e0 come segno beneaugurale in Europa e in America settentrionale nella seconda met\u00e0 del XIX secolo, dopo che l'archeologo tedesco Heinrich Schliemann ne trov\u00f2 almeno raffigurazioni sui manufatti dei vari strati storici del sito di Troia da lui scoperto. Al contempo, il simbolo fu gradualmente adottato dai circoli del nazionalismo tedesco e dal movimento etno-nazionalista \"v\u00f6lkisch\", fino a divenire nella prima met\u00e0 del XX secolo l'emblema ufficiale del Partito Nazionalsocialista Tedesco dei Lavoratori e della Germania da esso governata.\nPrima dell'emersione del nazismo, l'interpretazione della svastica come simbolo della \"razza ariana\" fu elaborata dalle dottrine teosofiche e ariosofiche. L'ex monaco cistercense e ariosofo Adolf Josef Lanz (alias J\u00f6rg Lanz von Liebenfels) durante un viaggio in India acquist\u00f2, nei pressi di Calcutta, un anello che recava incisa la svastica. Lanz formul\u00f2 una dottrina ariosofica, la teozoologia, e fond\u00f2 una confraternita ariosofica, l\"'Ordo Novi Templi\", che si ispirava ai cavalieri templari e propugnava tesi antisemitiche e lo sterminio degli ebrei. Ispirandosi all'anello indiano, nel 1907 Lanz dette all'ordine una bandiera costituita da una svastica rossa attorniata da quattro gigli araldici dello stesso colore su sfondo giallo. Si tratta del primo uso documentato della svastica nell'ariosofia, poi seguito dall'ariosofo Guido von List che la adott\u00f2 come simbolo della sua dottrina, l'armanesimo, e poi anche da un'ulteriore organizzazione ariosofica, la Societ\u00e0 Thule (\"Thule-Gesellschaft\").\nAdolf Hitler in giovent\u00f9 studi\u00f2 presso l'Abbazia di Lambach in Alta Austria dove tra le decorazioni fu affascinato da una svastica con i bracci piegati ad angolo acuto presente nello stemma abbaziale posto su di un cenotafio nella sagrestia. Lo stemma fu voluto nel 1869 dall'abate Theoderich Hagn, forse perch\u00e9 segno dell'incontro tra la croce cristiana e la tradizione religiosa mondiale. I ricercatori francesi Louis Pauwels e Jacques Bergier scrissero ne \"Il mattino dei maghi\" (\"Le Matin des magiciens\", 1962) che fu Karl Haushofer a convincere Hitler a scegliere la croce uncinata come simbolo del Partito Nazionalsocialista quando ne divenne la guida. Haushofer, appassionato di cultura giapponese e indiana, tornato a Berlino nel 1918, avrebbe anche fondato la Societ\u00e0 del Vril (\"Vril-Gesellschaft\"), la cui esistenza non \u00e8 per\u00f2 sostenuta da alcuna fonte storica. A suggerire a Hitler di porre la svastica all'interno di un cerchio e ruotarla di 45 gradi sarebbe stato invece, nel 1920, il dottor Friedrich Krohn, membro della Societ\u00e0 Thule.\nIl presentare la svastica da parte dei nazisti come simbolo identificativo scandalizz\u00f2 vari membri del \"Coll\u00e8ge de sociologie\" parigino, tra i quali Georges Bataille e Pierre Pr\u00e9vost. Scrisse quest'ultimo: \"... tanto pi\u00f9 che noi tutti [Pr\u00e9vost si riferisce ai partecipanti alla conferenza \"Hitler et l'ordre teutonique\"] provavamo disgusto per tutto ci\u00f2 che poteva venire dall'hitlerismo. A scandalizzarci in questo movimento era, tra l'altro, l'accaparramento della croce uncinata che evoca l'idea di sacralizzazione. Questo simbolo solare Bataille lo avrebbe adottato volentieri, per il significato eracliteo che gli riconosceva. Ma il movimento hitleriano nella sua totalit\u00e0 era giudicato da lui e da noi tutti come un mostruoso tentativo schiavista, mirante a una ricomposizione 'monocefala' della societ\u00e0\"."}
{"id": "1614617", "revid": "729019", "url": "https://it.wikipedia.org/wiki?curid=1614617", "title": "Mwezi Gisabo", "text": "Mwei Gisabo \u00e8 il primo \"umwami\" di cui non si posseggono solo testimonianze orali, come i suoi predecessori, ma anche scritte e fotografiche.\nBijoga (o \"Bijoka\" o \"Gisonga\"), conosciuto anche col nome di guerra di \"Bikata\", figlio di Ntare Rugamba e della \"mwamikazi\" Vyano, nasce a Mugera verso il 1840. Alla morte del padre verso il 1850 sale \"sul tamburo\", probabilmente dodicenne, prendendo il nome di Mwezi Gisabo.\nIl suo regno sar\u00e0 molto lungo e rappresenter\u00e0 l'apogeo del Burundi precoloniale. Come tutti i Mwezi dovr\u00e0 occuparsi dell'assestamento interno del regno, venendo dopo un Ntare che si \u00e8 preoccupato dell'espansione territoriale del paese conquistando nuove terre.\nIl suo regno sar\u00e0 anche molto difficile, insidiato da difficolt\u00e0 interne ed esterne: conflitti familiari e tentativi di secessione, catastrofi naturali ed invasioni straniere. Mwezi sar\u00e0 comunque considerato l'ultimo e forse il pi\u00f9 grande \"umwami\" del Burundi. Il potere dei suoi successori verr\u00e0 progressivamente svuotato dall'invadenza dei colonizzatori europei fino a ridursi a pura rappresentativit\u00e0.\nI primi anni del regno.\nEssendo ancora giovane, il regno di Mwezi Gisabo inizia con una reggenza. Tutori del giovane sovrano sono il fratello maggiore Ndivyariye e Semukata, notabile di corte del clan dei Babibe.\nSubito dopo la cerimonia, svoltasi secondo la tradizione, giunge la prima difficolt\u00e0.\nNtare Rugamba prima che nascesse Mwezi, aveva designato come suo successore il figlio Twarereye. Questa scelta aveva creato parecchie gelosie, soprattutto nella regina Nziramibango che pretendeva il regno a nome di un suo figlio. Questa, per sottrarre il trono a Twarereye riesce con uno stratagemma a dare una nuova moglie, Vyano, e un nuovo figlio, Bijoga, al consorte quando oramai era gi\u00e0 anziano. Proprio su quest'ultimo nato cadr\u00e0 la nuova scelta della successione.\nIl fratello Twarereye considera Mwezi un usurpatore, rifiuta di riconoscere la sua autorit\u00e0 e pretende per s\u00e9 il titolo. Arriva persino ad impossessarsi con la forza di parecchie capitali reali.\nPer\u00f2 tutti i fratelli intervengono a difesa del nuovo re insieme ai familiari della madre e della regina Nziramibango del clan dei Benengwe: Ndivyariye fugge portando in salvo il giovane Mwezi, mentre Rwasha e Birori intervengono militarmente e sbaragliano gli insorgenti. Twarereye stesso muore insieme ai suoi figli. Uno di essi, Rubamba, riuscir\u00e0 a fuggire a Mutaho e a proclamarsi re prima di subire la stessa sorte dei familiari.\nL'uomo forte di questi anni \u00e8 Ndivyariye. Fratello primogenito del re e suo tutore, responsabile della festa del Muganuro, aveva grande considerazione in corte. Aveva due mogli e numerosi figli. Amministrava due vasti territori, uno al sud nel Bututsi, l'altro nel Bweru, che li aveva posti sotto il controllo diretto dei propri figli.\nGiunto alla maggiore et\u00e0, Mwezi si preoccup\u00f2 dell'eccessivo potere del fratello e, con la complicit\u00e0 di Rwasha e Birori, interviene per ridurne l'influenza. Non sono ben chiari i risvolti della vicenda, di Ndivyariye non si sente pi\u00f9 parlare e da questi fatti nascer\u00e0 un conflitto tra Mwezi ed i figli di Ndivyariye che si protrarr\u00e0 fino agli anni '50 del XX secolo.\nIn quegli anni mor\u00ec anche il potente fratello Rwasha. Mwezi Gisabo a partire dal 1870 circa aveva pienamente il controllo del regno.\nCalamit\u00e0 naturali.\nA partire dall'eclisse totale di sole del 22 dicembre 1889, come riferiscono le tradizioni orali, il Burundi vede un susseguirsi di aggressioni naturali, soprattutto climatici ed epidemici. Le cause di queste calamit\u00e0 vennero identificate dalla credenza locale negli stranieri che in quegli anni cominciavano a \"scoprire\" il Burundi.\nLe intrusioni straniere.\nI waswahili: una terra da depredare.\nSpinti dalla ricerca dell'avorio, commercianti swahili arrivano a toccare la costa orientale del lago Tanganica fin dal 1820. Questo commercio si \u00e8 sviluppato soprattutto in seguito, con l'installazione a Zanzibar del sultano di Oman nel 1840.\nFinanziate da banche indiane, le carovane trovano nuove vie commerciali e, oltre all'avorio sempre pi\u00f9 ricercato dal mercato europeo, si concentra presto anche sugli schiavi. Il traffico viene gestito dagli arabi, centri importanti nella zona \u00e8 il banco di Tabora e il centro di Ujiji.\nIl Burundi viene toccato solo marginalmente in questo traffico, non disponendo di importanti branchi di elefanti. Gli intermediari swahili che arrivavano portando tele di cotone o perline venivano chiamati \"barungwana\", arrivavano da Ujiji e i contatti si limitavano nella regione dell'Imbo. Ma nuovi prodotti venivano lentamente introdotti nel mercato locale fino a raggiungere anche l'interno delle colline: olio di palma, pesce secco, capre, sale, zappe. Contemporaneamente anche il paesaggio cominciava lentamente a mutare: le prime case rettangolari sostituivano quelle a pianta circolare tipiche burundesi, abiti di cotone sostituivano i vestiti di scorza di ficus, si vedevano sempre pi\u00f9 collane con perline rosse o braccialetti in ottone.\nLa regione sulle rive del lago Tanganica assumeva sempre pi\u00f9 il carattere della modernit\u00e0 (e assumer\u00e0 sempre pi\u00f9 importanza anche con l'arrivo dei tedeschi e con la fondazione di Usumbura), mentre l'interno del paese con la corte di Mwezi il carattere della tradizione.\nCentro fondamentale di questi commerci era Ujiji, cittadina a sud del Burundi di tremila abitanti a fine secolo, di cultura swahili anche senza essere convertiti all'Islam, si usavano abiti di cotone, armi da fuoco, habitat urbano.\nSulla riva occidentale del lago, i commercianti fondarono un nuovo centro ad Uvira per meglio controllare i traffici.\nPersonaggio importante negli anni dopo il 1850 fu il governatore di Ujiji Mwinyi Kheri e, dopo la sua morte nel 1885 di Rumaliza compagno di Tippu Tip. Rumuliza fece costruire, anche in territorio burundese ventiquattro basi fortificate e cerc\u00f2 persino di creare un protettorati a nord del lago.\nCerc\u00f2 anche di penetrare all'interno del Burundi, arrivando persino a bruciare la reggia di Buhoro, ma venne respinto a Kiyenzi dall'esercito di Mwezi Gisabo.\nGli esploratori: una terra da scoprire.\nI primi europei ad entrare in Burundi furono due ufficiali britannici dell'armata delle Indie Richard Francis Burton e John Hanning Speke nel 1858.\nArrivati a Ujiji provenienti da Zanzibar con una carovana swahili, si limitarono a costeggiare il lago Tanganika su piroghe, giunti ad Uvira invertirono la rotta e tornarono a Ujiji.\nIl 10 novembre 1871 il missionario protestante David Livingstone ed il giornalista statunitense di origine gallese Henry Morton Stanley si incontrarono a Ujiji e percorsero la riva burundese del lago Tanganika fino al delta del fiume Rusizi.\nQuesti esploratori, inviati dal Foreign Office (Ministero degli Esteri Inglese) e dalla Royal Geographical Society si prefiggevano di approfondire le limitate conoscenze geografiche del tempo, in modo particolare miravano ad identificare le sorgenti del Nilo, oltre che ottenere informazioni di carattere economico e politico. Le informazioni ottenute furono molto superficiali: basti pensare che le mitiche sorgenti del Nilo vennero identificate nel lago Tanganika. Alla conferenza di Berlino del 1885 vennero utilizzate le carte approssimative redatte da Stanley nel 1878.\nObiettivi pi\u00f9 legati alla conquista coloniale portarono l'austriaco Oscar Baumann nel settembre 1892, con una missione finanziata dal comitato antischiavista tedesco, ad attraversare il Burundi visitando anche le colline interne e non solo le coste del Tanganika. Scopo del viaggio era anche quello di valutare ed intificare un possibile futuro tragitto di una linea ferroviaria che collegasse la zona alla costa.\nProveniente da est, da Tabara, attravers\u00f2 il Ruvubu e la foresta della Kibira raggiungendo il lago Tanganika. Da l\u00ec riattravers\u00f2 verso sud-est il paese, abbandon\u00f2 il Burundi ed entr\u00f2 in Tanzania.\nBaumann scrisse una carta pi\u00f9 precisa del Burundi, credette di aver trovato i \"monti della luna\" dove Tolomeo identificava le sorgenti del Nilo. Infatti chiese il nome di quelle montagne e gli venne risposto \"imisozi ya Mwezi\" cio\u00e8 le colline di Mwezi (Gisabo). Per una coincidenza \"mwezi\" significa anche luna piena. Anche se non trov\u00f2 il luogo, ritenne che le sorgenti del fiume Ruvubu erano anche quelle del Nilo.\nL'incontro con gli europei \u00e8 stato piuttosto contrastante: spesso visti come esseri soprannaturali, spesso come dei mostri. Baumann, che fu soprannominato \"Bakari\", venne seguito ed acclamato come un re. Ebbe anche qualche scaramuccia armata con gli uomini di Gisabo, ma agli occhi degli oppositori venne considerato come il precursore di una nuova dinastia.\nAnche Gorge Scott Elliot che attravers\u00f2 il Burundi due anni pi\u00f9 tardi fece la stessa esperienza.\nI missionari: una terra da evangelizzare.\nNell'agosto del 1878 giunsero ad Ujiji i primi missionari della \"London Missionary Society\", ma si disinteressano del Burundi.\nNel gennaio dell'anno seguente, arrivarono quattro padri francesi della Soci\u00e9t\u00e9 des Missionaires d'Afrique fondata nel 1868 da monsignor Charles Lavigerie: padre Toussaint Deniaud, padre Th\u00e9ophile Dromaux, padre Henri Delaunay, e padre Joseph Augier. L'evangelizzazione del Burundi era cos\u00ec incominciata.\nAttirati dalla particolare prosperit\u00e0 e densit\u00e0 della popolazione e dalla scarsa influenza mussulmana, i quattro missionari giungono ad Ujiji, entrano in Burundi e si installano a Rumonge sulle rive del lago Tanganika. L'anno seguente vengono raggiunti da frate J\u00e9rome e da F\u00e9lix D'Hoop, un laico di Bruges, anziano zuavo pontificio.\nSenza conoscere il contesto in cui si trovavano, i missionari iniziarono la loro opera raccogliendo e soccorrendo gli orfani. Si trovarono per\u00f2 ben presto implicati, loro malgrado, nel circuito delle tratte. Ad aggravare la situazione, D'Hoop razzia quattro mucche per avere una maggiore forza contrattuale. Il gruppo viene attaccato dagli uomini dello \"chef\" Bikari: i padri Deniaud e Augier e lo stesso D'Hoop vengono uccisi, gli altri devono fuggire trovando ospitalit\u00e0 presso la missione di Mulewa, sulla riva opposta del Tanganika. Era il 4 maggio 1881.\nAnche Rumaliza intervenne, compiendo rappresaglie contro Bikari, sconsigliando il ritorno dei missionari ed impedendo loro di installarsi ad Uzige, sia nel tentativo del 1884 che di quello del 1891.\nI padri vennero confusi dai barundi con gli schiavisti arabizzati, vennero strumentalizzati da questi e non capirono il contesto politico locale e le azioni di vigilanza e di difesa degli uomini di Mwezi Gisabo di salvaguardare le loro colline e la loro popolazione.\nNel frattempo i tedeschi si erano stabiliti a Kajaga, sulle rive del lago Tanganica. Due missionari olandesi, padre Van der Burgt e padre Van den Biesen fondano una missione nelle vicinanze del campo tedesco, a Uzige.\nNel 1898 padre Van der Biesen muore di ematuria, Van der Burgt decide di abbandonare la missione, attraversa il Burundi da ovest ad est e nel Kumoso fonda una nuova missione a Misugi, pi\u00f9 strategica perch\u00e9 vicino alla missione tanzaniana di Ushirombo. Ma anche Misugi era mal posizionata, Van der Burgt insieme a padre Van der Wee ed Astruc accompagnati da un fratello ugandese Fortunat il 23 maggio 1898 si stabiliscono definitivamente a Muyaga.\nAnch'essi vennero presto coinvolti in diatribe tra capi locali (Senyamurungu e Muzazi) fedeli a Mwezi, la loro casa venne persino incendiata nel marzo del 1899, ma la missione non venne pi\u00f9 abbandonata. Muyaga \u00e8 la prima stabile missione del Burundi che tuttora esiste.\nVenne in seguito fondata sulla collina di Mugera una seconda missione, al centro del Burundi. Anche qui problemi con le autorit\u00e0 locali che non volevano accettare la presenza di stranieri. Dovette persino intervenire militarmente l'esercito tedesco con una missione punitiva contro l'armata del re.\n\u00c8 a Mugera che padre Van der Burgt, su appunti di padre Van der Biesen, nel 1903 completa il primo dizionario kirundi-kiswahili-olandese-francese.\nLa terza missione venne creata nel 1902 in accordo coi tedeschi a Marienheim, l'attuale Buhonga e nel 1905 a Marienseen, l'attuale Kinyinya con notevoli difficolt\u00e0.\nI missionari protestanti arrivano solo nel 1911 e si installano a Kibimba."}
{"id": "1614618", "revid": "268111", "url": "https://it.wikipedia.org/wiki?curid=1614618", "title": "Servizi del traffico aereo", "text": "I servizi di traffico aereo (\"air traffic services\"), o ATS, sono servizi erogati al traffico aereo da un fornitore di servizi di navigazione aerea o ANSP (\"air navigation service provider\") per la sicurezza e la regolarit\u00e0 del traffico aereo. Ai sensi dell'art. 691 del Codice della navigazione e della regolamentazione internazionale fanno parte dei servizi di navigazione aerea. In Italia sono forniti da ENAV, dall'Aeronautica Militare e su alcuni aeroporti non controllati, ma presso cui \u00e8 fornito il Servizio Informazioni Volo Aeroportuale, da alcuni ANSPS appositamente designati dall'Ente nazionale per l'aviazione civile.\nServizi offerti.\nI servizi di traffico aereo sono:\nObiettivi.\nGli obiettivi dei servizi del traffico aereo sono:\nTra gli obiettivi, non viene incluso quello di prevenire le collisioni col terreno, in quanto le procedure stabilite non esimono i piloti dalla responsabilit\u00e0 di assicurarsi che qualsiasi autorizzazione emessa dagli Enti di controllo del traffico aereo sia sicura.\nUniche due eccezioni: il secondo obiettivo dei servizi ATS e durante il vettoramento radar di un volo IFR."}
{"id": "1614619", "revid": "1602064", "url": "https://it.wikipedia.org/wiki?curid=1614619", "title": "Stazione meteorologica di Lisbona Centro", "text": "La stazione meteorologica di Lisbona Centro, o Lisbona Instituto Geof\u00edsico, \u00e8 la stazione meteorologica di riferimento per il servizio meteorologico portoghese e per l'Organizzazione meteorologica mondiale, relativa al centro della citt\u00e0 di Lisbona.\nCoordinate geografiche.\nLa stazione meteorologica \u00e8 situata in Portogallo, nella citt\u00e0 di Lisbona, a 77 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +11,4\u00a0\u00b0C, mentre quella del mese pi\u00f9 caldo, agosto, \u00e8 di +22,8\u00a0\u00b0C.\nLe precipitazioni medie annue si aggirano sui 750 mm, distribuite mediamente in 117 giorni, con marcato minimo in estate e picco massimo in autunno-inverno ."}
{"id": "1614624", "revid": "119991", "url": "https://it.wikipedia.org/wiki?curid=1614624", "title": "Stazione meteorologica di Lisbona Istituto Geofisico", "text": ""}
{"id": "1614626", "revid": "599013", "url": "https://it.wikipedia.org/wiki?curid=1614626", "title": "Nikos Ntampizas", "text": "Carriera.\nClub.\nInizi e Olympiakos.\nDabizas firm\u00f2 il suo primo contratto come calciatore all'et\u00e0 di 16 anni, bench\u00e9 non avesse mai sognato di diventare un professionista. Gioc\u00f2 con i dilettanti dell'Hermes prima di firmare, a 18 anni, per il Pontioi Verias, squadra di terza divisione.\nA 21 anni ricevette un'offerta dall'Olympiakos. Si trasfer\u00ec cos\u00ec ad Atene e con l'Olympiacos vinse 2 campionati greci e debutt\u00f2 in Champions League.\nNewcastle e Leicester City.\nNel 1998 si trasfer\u00ec in Inghilterra, al . Con i \"Magpies\" il 24 febbraio 2002 segn\u00f2 il gol che diede la vittoria per 1-0 nel derby con il Sunderland. Dopo essere rimasto escluso dalla prima squadra, Dabizas decise di trasferirsi in un altro club.\nTuttavia un incidente automobilistico gli imped\u00ec di cambiare squadra durante il mercato estivo e cos\u00ec si trasfer\u00ec al Leicester City nel gennaio 2003, rifiutando l'offerta dell'.\nDabizas al Leicester ricominci\u00f2 a giocare con regolarit\u00e0, ma a fine stagione la squadra retrocedette in Division One. Dopo il vittorioso Europeo 2004 dovette scegliere, come prevedeva il contratto in caso di retrocessione, se restare al Leicester City o andare in un altro club. Decise di rimanere e contribu\u00ec alla promozione della sua squadra in Premier League.\nLarissa.\nNell'agosto del 2005 Dabizas firm\u00f2 un contratto di 3 anni con il Larissa, ritornando cos\u00ec in patria. Nel 2007 ha vinto con il Larissa la Coppa di Grecia dopo una sua ottima prestazione in finale con la fascia di capitano al braccio. Nell'estate 2008 Dabizas prolung\u00f2 il suo contratto con il Larissa per altri 2 anni, raggiungendo la 5\u00aa posizione nel campionato greco. Nella stagione 2009/2010, Dabizas ha contribuito alla salvezza dell'Larissa, dopo un inizio non brillante la squadra chiuse al decimo posto, seguito alnche dal cambio di allenatore, infatti alla met\u00e0 di marzo Ioannis Papakostas subentra a Marinos Ouzounid\u012bs. Nell'estate 2010, Dabizas firma un altro contratto per un anno con il Larissa per la sesta stagione, diventando il club dove ha militato pi\u00f9 a lungo nella sua carriera."}
{"id": "1614628", "revid": "24443", "url": "https://it.wikipedia.org/wiki?curid=1614628", "title": "Rifugio XII Apostoli", "text": ""}
{"id": "1614631", "revid": "119991", "url": "https://it.wikipedia.org/wiki?curid=1614631", "title": "Stazione meteorologica di Lisbona Instituto Geofisico", "text": ""}
{"id": "1614633", "revid": "62748", "url": "https://it.wikipedia.org/wiki?curid=1614633", "title": "Alitasana", "text": ""}
{"id": "1614651", "revid": "767487", "url": "https://it.wikipedia.org/wiki?curid=1614651", "title": "Marc Ferrari", "text": "\u00c8 stato uno dei membri fondatori dei Keel e successivamente ha fondato i Cold Sweat e i Medicine Wheel. Attualmente \u00e8 impegnato nella riunione dei Keel.\nBiografia.\nPrima di entrare nei Keel, Ferrari militava in una reinterpretazione band di Boston, citt\u00e0 dove viveva all'epoca. Si trasfer\u00ec a Boston all'inizio del 1981 per unirsi a una band chiamata Steel Assassin, band orientata sulle sonorit\u00e0 della nascente NWOBHM. Nel contempo Ferrari intraprese per un breve periodo la carriera di giornalista musicale per la rivista Kerrang!.\nLa sua prima band ebbe breve vita breve e si sciolse dopo aver inciso qualche demo. Successivamente Marc entr\u00f2 in una tribute band degli Aerosmith chiamata Last Child che venne aiutata nella produzione da uno dei primi chitarristi degli stessi Aerosmith, ovvero Ray Tabano. Nell'estate del 1983 due membri della sua band si recarono a Los Angeles in vacanza, ed al loro ritorno raccontarono di come L.A. si presentasse, bella, ricca piena di ragazze di sole, e con una prolifica scena musicale. Questo convinse Marc a spostarsi a Los Angeles, preceduto dagli altri membri della sua band.\nPochi mesi dopo la sua permanenza a L.A. Marc conobbe Mike Varney, titolare della Shrapnel Records. La band di Ferrari cominci\u00f2 a lamentarsi del problemi finanziari e tutti i membri vollero tornare a Boston. Ferrari decise per\u00f2 di rimanere, e fu proprio Varney a presentargli Ron Keel, che aveva da poco sciolto gli Steeler. Ferrari prender\u00e0 quindi parte al nuovo progetto di Ron Keel, chiamato Keel.\nIl gruppo esord\u00ec con il disco \"Lay Down the Law\" nello stesso 1984. Il gruppo venne presto notato da Gene Simmons dei Kiss, che produrra il loro prossimo lavoro \"The Right to Rock\", dove i Keel cominciarono ad introdurre, proprio su spinta di Simmons, alcune ballad e hit di successo, tra cui alcune scritte dallo stesso Simmons.\nIl successo cominci\u00f2 ad arrivare, e con il membro dei Kiss ancora nelle vesti do produttore, i Keel danno alla luce \"The Final Frontier\", dove venne adottata la stessa formula del precedente. Questo si spost\u00f2 gradualmente su strade pi\u00f9 commerciali, introducendo brani pi\u00f9 assimilabili e varie power ballad. Esso infatti includeva il noto brano \"\"Because The Night\", una reinterpretazione di Bruce Springsteen e Patti Smith. Il disco inoltre vedeva ospiti d'eccezione come Joan Jett, Gregg Giuffria (leader dei Giuffria, House of Lords), Jaime St. James (allora cantante dei Black 'N Blue), Mitch Perry (ex Steeler, M.S.G. e Heaven) e Michael Des Barres (Silverhead).\nL'omonimo \"Keel\" (1987), \u00e8 forse l'album che riesce a riscuotere maggior successo indirizzandosi ancor pi\u00f9 su sonrit\u00e0 morbide, ma generalmente il gruppo non ottiene un'enorme popolarit\u00e0. Interruppero la collaborazione con Gene Simmons, ed il nuovo produttore sar\u00e0 il noto Michael Wagener, con cui la band mirer\u00e0 ad alleggerire le sonorit\u00e0, seguendo il filone di heavy metal pi\u00f9 melodico con atmosfere AOR. Anche in ques'album partecipa Jaime St. James in qualit\u00e0 di corista. Il disco conterr\u00e0 un brano scritto in collaborazione con il bassista dei Dio Jimmy Bain intitolato \"Calm Before the Storm\". Ma dopo il tour dell'album, Ferrari seguito da Jay, abbandoner\u00e0 la band nel 1988.\nFerrari venne sostituito da Tony Palamucci ed i Keel pubblicarono l'album \"Larger than Live\" nel 1989. Questo era composto in parte da nuovo materiale e in parte da esecuzioni live registrate al The Roxy Club di Los Angeles nel 1987, nel quale era presente anche Ferrari.\nLa traccia irrealizzata del disco \"Proud to Be Loud\" scritta da Marc Ferrari, venne inserita nell'album dei Pantera \"Power Metal\", che Ferrari co-produsse nel 1988. Ferrari infatti produsse le prime demo dei Pantera e partecip\u00f2 inoltre come ospite al loro disco \"Power Metal\", suonando proprio nella traccia da lui scritta. Egli inoltre contribu\u00ec al songwriting di alcuni brani dell'ex batterista dei Kiss Peter Criss. Nel 1989 partecip\u00f2 alla composizione del brano \"Five Card Stud\"\", che sar\u00e0 inserito nell'album di debutto solista dell'ex chitarrista dei Kiss Ace Frehley intitolato \"Trouble Walkin.\nFerrari, dopo aver registrato delle demo con l'ex chitarrista dei Lizzy Borden Gene Allen, decise di fondare un proprio progetto, e form\u00f2 la band \"Ferrari\". Marc appar\u00ec anche nel film \"Fusi di Testa\" (titolo originale \"Wayne's World\"), come membro della band fittizia di Tia Carrere.\nLa prima incarnazione della band comprendeva Ferrari, l'ex-chitarrista dei Waysted Eric Gamens, il cantante Jesse \"Oni\" Logan, il bassista Marc Normand, che aveva suonato anche nei riformati Angel, ed il batterista Anthony White (ex Jag Wire).\nUna volta avviato il progetto \"Ferrari\", il gruppo trov\u00f2 un accordo con la MCA Records grazie alla collaborazione della moglie di Ronnie James Wendy Dio.\nA causa di problemi legali con l'omonimo marchio italiano produttore di automobili, il nome della band venne presto cambiato in Cryin' Shame ma non poterono usare neanche questo nome. Costretti a trovarne un altro che conservasse le iniziali \"C.S.\", che erano gi\u00e0 state stampate sulla copertina del debut album, scelsero infine Cold Sweat. Nel 1990 pubblicarono l'album \"Break Out\". Il debutto venne prodotto da Kevin Beamish e registrato ai Sound City studios. La opener intitolata \"\"Four On The Floor\" venne composta in collaborazione con il chitarrista dei Black 'N Blue Tommy Thayer (oggi nei Kiss). Una volta completate le registrazioni, i Cold Sweat partirono subito per alcuni show statunitensi. Tra le varie date europee figurava un'apparizione al Monsters of Rock festival a Mannheim, Germania. Dopo questa lunga serie di concerti, ed aver girato il videoclip promozionale del brano \"Let's Make Love Tonight\", la MCA Records scaric\u00f2 la band. A seguito della dipartita di Ferrari, il gruppo cambi\u00f2 nome per un breve periodo in Sweating Bullets.\nNel 1998 Ferrari si un\u00ec alla riunione dei Keel. La formazione era composta da Ron Keel, Bryan Jay, Marc Ferrari, Kenny Chaisson e Dwain Miller nell'intentodi registrare un nuovo album in studio. Si intitoler\u00e0 \", e sar\u00e0 edito nel 1998 per la D-Rock Records. Questa fu l'ultima riunione, dopodich\u00e9 i membri intrapresero vari progetti."}
{"id": "1614652", "revid": "818367", "url": "https://it.wikipedia.org/wiki?curid=1614652", "title": "Lupinus albus", "text": "Il lupino bianco (\"Lupinus albus\" L., 1753) \u00e8 una pianta della famiglia delle Fabaceae.\nDescrizione.\nPianta a coltivazione annuale, eretta fino a 1,5 m, poco ramificata e pubescente, presenta una radice robusta, fittonante e ricca di tubercoli radicali dovuti al simbionte \"Rhizobium\". I fiori sono riuniti in infiorescenze a racemo apicali che, dopo la fecondazione, prevalentemente autogama, formano i legumi che sono lunghi, eretti e addossati all'asse del racemo.\nColtivazione.\nCome tutti i tipi di lupini anche il \"L. albus\" teme i ristagni idrici e l'asfissia radicale, richiedendo terreni sciolti e ben drenati. I terreni sub-acidi di origine vulcanica sono i pi\u00f9 adatti. Il lupino va considerato come una coltura miglioratrice che si alterna con il cereale autunnale.\nLa semina si effettua ad ottobre-novembre su file distanti 0,25-0,35 m per ottenere 20-30 piante a metro quadro. La maturazione avviene a giugno-luglio; oggi si tende a far essiccare le piante in campo per poi procedere con la trebbiatura. Produzioni medie di 2,5-3,5 t ad ettaro.\nUsi in agricoltura.\nIl lupino \u00e8 un legume contenente un alto tasso di azoto che, dal legume adagiato sul terreno, viene rilasciato lentamente. Tale prodotto viene utilizzato per migliorare la fertilit\u00e0 dei terreni destinati soprattutto agli agrumi."}
{"id": "1614653", "revid": "1005847", "url": "https://it.wikipedia.org/wiki?curid=1614653", "title": "Politica di Cuba", "text": "Le elezioni cubane sono regolamentate dalla \"ley 72\", approvata all'unanimit\u00e0 il 29 ottobre 1992 dall'Assemblea nazionale del potere popolare. Tale legge, che sostituisce la normativa elettorale introdotta nel 1976 dopo una consultazione referendaria, fu suggerita nell'ambito del IV Congresso Nazionale del Partito Comunista di Cuba e introdusse per la prima volta il voto universale, diretto, libero e segreto nelle elezioni provinciali e nazionali. La riforma elettorale, cos\u00ec come la coeva revisione costituzionale, si colloc\u00f2 temporalmente in un periodo di difficile congiuntura economica e internazionale dovuta al collasso dell'Unione Sovietica e alla disarticolazione del blocco socialista.\nLa natura della partecipazione politica a Cuba ha prodotto accese discussioni tra politici di opposte visioni politiche, politologi e filosofi. Diverse conclusioni sono state raggiunte, alcune delle quali descrivono Cuba come una dittatura, altre come una Repubblica popolare, una \"Grassroots democracy\", una democrazia apartitica o un peculiare regime rivoluzionario. Sembra per\u00f2 esserci accordo sul fatto che Cuba non pu\u00f2 essere definita una democrazia liberale.\nSuffragio.\nIl diritto di voto \u00e8 regolato dal principio del suffragio universale ed \u00e8 riservato ai cittadini che abbiano compiuto il sedicesimo anno d'et\u00e0. Possono essere eletti in Consiglio comunale (\"Asamblea Municipal del Poder Popular\") o provinciale (\"Asamblea Provincial del Poder Popular\") tutti i cittadini che abbiano compiuto 16 anni, mentre per essere eletti Deputati l'et\u00e0 si alza a 18 anni e si richiede almeno una precedente candidatura alle provinciali.\nIl processo elettorale.\nIl processo elettorale si svolge due fasi distinte. La prima fase, mirata alla selezione dei candidati, ha luogo a livello molto parcellizzato e coinvolge i cittadini a partire dalle assemblee di quartiere. La seconda fase consiste nel sottoporre i candidati confermati a livello municipale all'approvazione dell'intero corpo elettorale della circoscrizione. Risultano eletti i soli candidati che abbiano ottenuto almeno la met\u00e0 pi\u00f9 uno dei voti validi espressi nella rispettiva circoscrizione elettorale. I Deputati nazionali non sono professionisti e pertanto svolgono le loro funzioni a titolo completamente gratuito.\nLa selezione dei candidati.\nI candidati non vengono proposti da partiti ma escono da un'estesa consultazione che comincia da assemblee generali convocate a livello di quartiere. In queste sedi i cittadini si riuniscono e ciascuno ha diritto di proporre un nome (anche il proprio) illustrandone pubblicamente le qualit\u00e0.\nOccorre precisare che attraverso questo metodo viene selezionata soltanto la met\u00e0 dei precandidati che vengono proposti alle elezioni mentre il restante 50% viene proposto direttamente dalle \"Commissioni di candidatura\", composte da rappresentanti della \"Centrale dei Lavoratori di Cuba\", dei \"Comitati di Difesa della Rivoluzione\", della \"Federazione delle Donne Cubane\", dell\"Associazione Nazionale dei Piccoli Agricoltori\", della \"Federazione Studentesca Universitaria\" e della \"Federazione degli Studenti della Scuola Media\".\nIn ogni municipio la selezione definitiva dei candidati, il cui numero equivale al numero di delegati assegnati al municipio stesso, viene fatta dall'Assemblea Municipale del Potere Popolare.\nIl meccanismo viene giustificato in quanto garantirebbe la rappresentativit\u00e0 di figure sociali, quali artisti, sportivi e scienziati, ritenute meritevoli di rappresentanza; alcune critiche si concentrano per\u00f2 sul fatto che molte delle personalit\u00e0 proposte con questo metodo sarebbero distanti dalla realt\u00e0 locale che dovranno poi rappresentare e talvolta vengano elette addirittura in provincie diverse da quella dove vivono e lavorano, similmente a quanto del resto avviene ormai comunemente in democrazie parlamentari come l'Italia.\nLe commissioni elettorali.\nPer organizzare, dirigere e validare i processi elettorali si creano apposite Commissioni elettorali a livello nazionale, provinciale, municipale e distrettuale.\nLa Commissione elettorale nazionale, nominata dal Consiglio di Stato, ha i compiti, tra gli altri, di dettare le eventuali regole complementari alla legge elettorale, di designare i membri delle Commissioni provinciale e di dichiarare l'eventuale nullit\u00e0 delle elezioni tenute in una o pi\u00f9 circoscrizioni di un Municipio, o dell'elezione di un candidato, qualora non siano state rispettate le regole previste dalla legge elettorale. Le commissioni provinciali, municipali e distrettuali presiedono ai meccanismi elettorali nei rispettivi livelli giurisdizionali.\nLe elezioni generali.\nLe elezioni vere e proprie consistono in una sorta di secondo turno nel quale i candidati precedentemente selezionati vengono sottoposti all'approvazione popolare: il Paese viene suddiviso in circoscrizioni elettorali (territorialmente coincidenti con le Provincias) e in ciascuna viene presentata una lista che raccoglie tutti i nomi dei candidati (corrispondenti al numero dei seggi in palio per quella circoscrizione). Ogni cittadino pu\u00f2 scegliere se esprimere una o pi\u00f9 preferenze, consapevole che risulteranno eletti soltanto i candidati capaci di raccogliere l'approvazione di almeno il 50% dei votanti.\nNel caso in cui alcuni seggi rimanessero vacanti al Consiglio di Stato \u00e8 data facolt\u00e0 di decidere se lasciare vacanti i seggi fino alle successive elezioni, assegnare all'Assemblea municipale il compito di nominare il Deputato o indire nuove elezioni.\nVoto Unido.\nSulla scheda elettorale \u00e8 prevista la presenza di una casella dedicata all'espressione del cosiddetto \"voto unido\". Apponendo un segno su questa, viene espressa una preferenza verso tutti i candidati in lista. Il governo Cubano supporta questa opzione sostenendo che il \"voto unido\" serve a rafforzare l'unit\u00e0 del Paese e la sua immagine internazionale ma sottolinea che la scelta degli elettori \u00e8 assolutamente libera, vista la segretezza del voto. Gli oppositori denunciano invece che quella a favore del \"voto unido\" \u00e8 l'unica propaganda elettorale ammessa e la sovraesposizione mediatica di questa opportunit\u00e0, segnalata persino all'entrata dei seggi, falsa la competizione elettorale.\nPropaganda elettorale.\nL'assenza di propaganda viene descritta come un metodo per assicurare ad ogni candidato lo stesso trattamento, evitando campagne elettorali milionarie e manipolazioni dell'opinione pubblica. \u00c8 prevista invece l'affissione di schede biografiche di ogni candidato in alcuni luoghi pubblici.\nTali schede, di eguali dimensioni e formato, contengono accanto alla fotografia, nome e cognome, et\u00e0, titolo di studio, professione, biografia, ed elenco delle associazioni che appoggiano il candidato. I candidati possono inoltre partecipare congiuntamente a conferenze e fare visite ad opifici per parlare con i lavoratori e farsi da loro conoscere personalmente.\nLo scrutinio.\nI seggi non sono presidiati da militari o forze dell'ordine e la tradizione vuole che alla custodia delle urne siano delegati dei bambini che indossano le proprie uniformi scolastiche. Terminata la votazione il Presidente del seggio apre le urne e procede al computo delle schede votate e dei voti ottenuti da ciascun candidato.\nI risultati delle votazioni vengono affissi fuori dal seggio e all'esterno delle sedi delle organizzazioni di massa e di alcuni luoghi pubblici. La legge prevede che alle operazioni di scrutinio possono presenziare i membri delle Commissioni elettorali, i rappresentanti delle associazioni di massa e i cittadini che lo richiedano..\nScadenze elettorali.\nLe elezioni dei delegati alle Assemblee Municipali si svolgono ogni due anni e mezzo, mentre quelle a livello Provinciale e Nazionale ogni cinque anni. Tutti gli eletti possono essere revocati dai loro elettori in ogni momento del mandato.\nDemocraticit\u00e0 del voto.\nDa quando Cuba \u00e8 diventata una Repubblica di stampo marxista-leninista il suo regime \u00e8 stato duramente criticato e condannato da vari soggetti: oppositori interni, Governi stranieri e associazioni internazionali.\nLa posizione del governo.\nIl governo cubano sostiene che il sistema politico interno \u00e8 democratico perch\u00e9 assicura la segretezza del voto e la pubblicit\u00e0 dello scrutinio.\nQuesto punto di vista pu\u00f2 essere riassunto da una dichiarazione del Presidente del Parlamento cubano, Ricardo Alarc\u00f3n: \"Ogni tanto la retorica statunitense cambia parlando di democrazia... Secondo me, il punto di partenza \u00e8 riconoscere che la democrazia dovrebbe iniziare con la definizione di Pericle - la societ\u00e0 \u00e8 per il bene della maggioranza - e non dovrebbe essere imposta dall'esterno\".\nCuba giustifica inoltre l'esistenza del partito unico argomentando che il PCC non \u00e8 un partito politico in senso liberal-democratico. Non propone n\u00e9 elegge candidati, non partecipa alle elezioni n\u00e9 interferisce con esse; il suo ruolo \u00e8 quello di guida, supervisore e garante della partecipazione democratica, dello sviluppo sostenibile e della giustizia ed eguaglianza sociale\nLa posizione degli Stati Uniti d'America.\nGli Stati Uniti d'America considerano Cuba una dittatura dove il regime controlla ogni aspetto della vita attraverso il Partito Comunista di Cuba, le organizzazioni di massa a questo affiliate, la burocrazia governativa e l'apparato di sicurezza statale.\nNel report ufficiale su Cuba dell'Ufficio Democrazia, Diritti Umani e Lavoro del Governo Statunitense viene denunciato come il partito Comunista sia l'unico partito che possa partecipare alle elezioni e sebbene una piccola percentuale di candidati non sia formalmente affiliata al partito, anche questa viene scelta attraverso il medesimo processo di selezione controllato. Si afferma inoltre che sebbene non esplicitato formalmente, l'essere membri del partito \u00e8 prerequisito per raggiungere posizioni di alto livello e avanzamenti di carriera.\nLo stesso report accusa il governo di saturare i media e di fare propaganda diretta per il voto unido. Riporta poi come, sebbene la legge autorizzi i cittadini a non votare, il Comitato per la Difesa della Rivoluzione faccia spesso pressioni per indurre a votare e, , il governo conservi i nomi di chi non vota.\nAltra accusa che viene rivolta al governo cubano riguarda il suo rifiuto verso ogni cambiamento del sistema politico giudicato incompatibile con la rivoluzione.\nLa posizione dell'Unione europea.\nCuba \u00e8 l'unico paese latinoamericano e uno dei pochi nel mondo senza un accordo di cooperazione con l'Unione europea.\nNel 1996 la Spagna, dove il Partito Popolare di Aznar aveva appena vinto le elezioni, propose al Consiglio dell'Unione europea di assumere una posizione comune su Cuba che contemplasse la rottura della cooperazione, una chiusura di credito e il dialogo con gli oppositori del regime. Il testo della Posizione comune adottato dagli Stati Membri, sebbene differente rispetto alla versione proposta dalla Spagna, stabiliva per la prima volta di subordinare la cooperazione bilaterale con Cuba ai cambiamenti politici ed economici che sarebbero intervenuti sull'isola.\nUn deciso peggioramento delle relazioni tra UE e Cuba segu\u00ec la notizia dell'arresto di 75 dissidenti cubani legati al cosiddetto Progetto Varela, tra il marzo e l'aprile del 2003, e l'esecuzione di tre uomini che avevano dirottato un'imbarcazione per lasciare il Paese e dirigersi in Florida. Il 5 giugno 2003, sempre su iniziativa spagnola, l'UE decise di adottare una serie di sanzioni, per limitare le visite governative bilaterali ad alto livello, ridurre il profilo delle partecipazioni degli Stati membri ad eventi culturali, invitare i dissidenti cubani alle celebrazioni nazionali ufficiali e rivalutare la Posizione Comune.. Questa decisione port\u00f2 a una serie di controversie diplomatiche note come Cocktail wars.\nNel 2004 con la sconfitta di Aznar e l'elezione del socialista Jos\u00e9 Luis Rodr\u00edguez Zapatero, Madrid cambi\u00f2 la propria politica e cominci\u00f2 a riallacciare i rapporti diplomatici e invocare la sospensione delle sanzioni comunitarie. Nella seconda met\u00e0 del 2004, i 75 prigionieri politici furono rilasciati e nel gennaio 2005 il governo cubano ripristin\u00f2 con tutti gli Stati UE i rapporti diplomatici interrotti con l'adozione delle sanzioni. Il 31 gennaio dello stesso anno la UE decise la sospensione delle sanzioni.\nL'adozione della \"Posizione comune\" europea venne giustificata ufficialmente con la situazione dei diritti umani ma alcuni autori sottolineano come talvolta il giudizio sui diritti umani venga ridotto alla sola valutazione della \"democrazia\" del sistema, che spesso viene a sua volta ridotta alla sola presenza di \"elezioni pluripartitiche\".\nI critici dell'atteggiamento Comunitario verso Cuba argomentano che in molti Paesi del mondo (e in alcuni Stati dell'America latina) \u00e8 possibile evidenziare notevoli carenze concernenti il rispetto dei diritti umani e dello Stato di diritto ma questo non ha impedito che tutti i Paesi latinoamericani, ad eccezione di Cuba, abbiano accordi di cooperazione con l'Unione europea..\nIl 18 giugno 2007 il Consiglio della UE, pur tornando a rimarcare che \u00abil governo cubano continua a negare ai suoi cittadini le libert\u00e0 e i diritti civili, politici ed economici internazionalmente riconosciuti\u00bb, e riaffermando la volont\u00e0 di \u00abmantenere un dialogo con la societ\u00e0 civile e l'opposizione democratica\u00bb, ha annunciato la volont\u00e0 di riprendere un dialogo aperto e comprensivo con le autorit\u00e0 cubane su tutti gli argomenti di mutuo interesse.\nLa posizione dell'Organizzazione degli Stati Americani.\nCuba \u00e8 stato sospeso dall'Organizzazione degli Stati Americani (OAS) sin dal 1962.\nLa IACHR, organo dell'OAS, in una relazione sui diritti umani a Cuba del 1997 ha affermato che il criterio principale nell'elaborazione della relazione stessa \u00e8 stato la mancanza di libere elezioni secondo gli standard accettati a livello internazionale, condizione che viola il diritto alla partecipazione politica affermato all'Articolo 20 della Dichiarazione Americana dei Diritti e dei Doveri dell'Uomo.\nL'opinione di alcune ONG statunitensi.\nNel 1999, la ONG Freedom House inizi\u00f2 il \u201cCuban Democracy Project\u201d, creato per supportare e incoraggiare giornalisti, attivisti dei diritti umani, sindacati e partiti indipendenti e altre organizzazioni. Nel report \"\u201cFreedom in the World 2005\u201d\" l'associazione ha assegnato al Paese caraibico il rating pi\u00f9 basso per i diritti politici e la democrazia elettorale sottolineando l'assoluto dominio del sistema politico da parte del Partito Comunista di Cuba e denunciando l'illegalit\u00e0 delle altre organizzazioni politiche e la repressione del dissenso politico.\nIl report 2006 della ONG Human Rights Watch descrive Cuba come un'anomalia nell'America latina a causa del suo governo antidemocratico che reprime ogni forma di dissenso politico. Sottolinea inoltre la lunga permanenza al potere di Fidel Castro e la sua indisponibilit\u00e0 a prendere in considerazione persino minime riforme. Conclude quindi giudicando che ai cittadini cubani siano negati i basilari diritti di espressione, associazione, assemblea, riservatezza, movimento oltre che il diritto ad un giusto processo."}
{"id": "1614659", "revid": "21880", "url": "https://it.wikipedia.org/wiki?curid=1614659", "title": "Uccello tessitore", "text": ""}
{"id": "1614662", "revid": "599013", "url": "https://it.wikipedia.org/wiki?curid=1614662", "title": "Mauricio Taricco", "text": "Carriera.\nClub.\nTaricco inizia la sua carriera nelle giovanili dell'Argentinos Juniors di Buenos Aires nel 1993. Dopo un anno nella prima squadra annuncia il suo trasferimento all'Ispwich Town in inghilterra.\nL'argentino debutta con la societ\u00e0 di Ipswich in una partita contro il Bolton, persa per 0-3 dalla sua squadra. Rimarr\u00e0 all'Ipswich fino al 1998, guadagnandosi l'apprezzamento dei tifosi con 189 presenze e 9 gol.\nNel 1998 passa al Tottenham, debutta contro il Wimbledon in una partita terminata 0-0, il debutto dal primo minuto arriva nel match contro il Middlesbrough, anch'esso terminato a reti inviolate.\nNel 2004 si trasferisce al West Ham. Tuttavia la sua carriera nella squadra londinese \u00e8 breve, perch\u00e9 dopo poco tempo si infortuna e consensualmente rescinde il contratto.\nAllenatore.\nDopo una brave esperienza nel Villasimius (che milita nella Promozione/Eccellenza sarda) il 6 agosto 2009 passa alla guida del Castiadas. Il 13 novembre lascia la squadra sarda per diventa assistente di Gustavo Poyet al Brighton &amp; Hove Albion. Il 5 ottobre 2011 rinnova il contratto per altri 5 anni insieme al tecnico Poyet. Il 23 giugno 2013 viene esonerato insieme al tecnico."}
{"id": "1614676", "revid": "767487", "url": "https://it.wikipedia.org/wiki?curid=1614676", "title": "Against the Ropes", "text": "Against the Ropes \u00e8 un film del 2004 diretto da Charles S. Dutton, con protagonista Meg Ryan.\nTrama.\nIl film \u00e8 ispirato alla storia di Jackie Kallen una donna ebrea di Detroit diventata manager di boxe, portando al successo diversi atleti. La pellicola ruota principalmente intorno al rapporto di Jackie con un boxer, Luther Shaw."}
{"id": "1614678", "revid": "71433", "url": "https://it.wikipedia.org/wiki?curid=1614678", "title": "National Board of Review Awards 1982", "text": "La 54\u00aa edizione dei National Board of Review Awards si \u00e8 tenuta il 14 febbraio 1983."}
{"id": "1614679", "revid": "124292078", "url": "https://it.wikipedia.org/wiki?curid=1614679", "title": "Lu curaggio de nu pumpiero napulitano", "text": "Lu curaggio de nu pumpiero napulitano \u00e8 una commedia scritta e rappresentata per la prima volta da Eduardo Scarpetta nel 1877. L'opera \u00e8 stata successivamente ampiamente riadattata da Eduardo De Filippo.\nIl ciclo scarpettiano di Eduardo De Filippo.\nPrefazione.\nEduardo de Filippo nel testo intitolato \"Eduardo De Filippo presenta Quattro commedie di Eduardo e Vincenzo Scarpetta\" (edizioni Einaudi, Collana \"Gli struzzi\", Torino 1974), di cui ha curato la redazione, scrive di voler presentare la carriera di drammaturgo di Eduardo Scarpetta attraverso le sue commedie pi\u00f9 significative delle quali \"Lu curaggio de nu pompiere napulitano\" rappresenta il momento dell'esordio, \"Li nepute de lu sinneco\" il periodo pi\u00f9 maturo artisticamente, che raggiunger\u00e0 la punta pi\u00f9 alta con \"Na santarella\". Dopo il ritiro dalle scene di Eduardo Scarpetta, la sua opera fu ben proseguita dal figlio Vincenzo Scarpetta che con la quarta commedia \"'O tuono 'e marzo\" ben s'inserisce nell'eredit\u00e0 scarpettiana.\nCi\u00f2 che pi\u00f9 ha caratterizzato l'arte di Eduardo Scarpetta e che si riflette in queste quattro opere, \u00e8 stata, secondo Eduardo, la capacit\u00e0 di introdurre continui rinnovamenti non solo nella composizione delle sue commedie, ma in tutti gli aspetti dell'arte scenica: dalla recitazione, al trucco del volto, alle scene.\nCon una breve introduzione a ciascuna delle commedie Eduardo poi si propone di dare alcune notizie su il mondo del teatro di allora.\nIntroduzione alla commedia.\nEduardo Scarpetta, quando aveva appena ventiquattro anni, fu costretto a lasciare il Teatro San Carlino che, dopo la morte dell'impresario Giuseppe Luzi, stava attraversando un periodo critico. Scarpetta entr\u00f2 allora a far parte della compagnia di Raffaele Vitale che lo vide debuttare con grande successo al Teatro Metastasio di Roma. \nRisale a quest'epoca la composizione di molte commedie tra cui \"Felice maestro di calligrafia\" (in seguito rinominata da Eduardo \"Lu curaggio de nu pompiere napulitano\") dove il personaggio di Pulcinella, allora principale in molte farse, qui diventa secondario nel ruolo di servitore, mentre compare un nuovo protagonista, generato dalla fertile vena comica di Scarpetta: Felice Sciosciammocca, povero giovane angariato dai suoi padroni. \nUna nuova maschera questa del teatro dell'arte ben caratterizzata dal tubino che gli pencola dalla testa, dalla giacchetta lisa e striminzita, con delle scarpe che Pulcinella paragona a delle barchette.\nEduardo ci racconta come allora la recitazione e, in genere tutta la rappresentazione, era impostata su toni enfatici: trucco pesante degli attori che recitavano rivolgendosi direttamente al pubblico, scene di carta dipinte a colori vivaci e i pochi oggetti che comparivano sulla scena avevano tutti un ruolo preciso nella commedia: \u00ab\"tanto che se il pubblico vedeva, per esempio un cesto, subito si domandava a che cosa sarebbe servito\"\u00bb (in op.cit.pag.3).\nEra poi severamente proibito nominare Dio sul palcoscenico; se questo fosse avvenuto il delegato di polizia, sempre presente agli spettacoli, poteva salire sulla scena e fare calare il sipario. Lo stesso non avveniva per le tragedie dove, data la seriet\u00e0 del racconto, Dio poteva essere tranquillamente invocato.\nDi solito nel teatro si attendeva a far iniziare lo spettacolo sino a quando la sala non fosse ben piena: nel frattempo un'orchestrina suonava degli intermezzi musicali. \nL'attore principale faceva in modo di comparire solo quando il racconto era molto avanzato per mettere in risalto il suo ruolo, ma accadeva che anche il pubblico arrivasse in ritardo allo spettacolo: tutto ci\u00f2 faceva s\u00ec che il teatro si trasformasse in un luogo d'incontro e di conversazione di un pubblico che, mangiando e bevendo, si disinteressava completamente di quello che avveniva sulla scena. \nDiversamente da oggi, il teatro non comprendeva un unico ordine di posti ma era diviso in due parti: \"poltrone\" fino a met\u00e0, (qui si mangiavano caramelle e cioccolatini) e nel resto della sala era la \"platea\" (dove si masticavano arance e castagne). Qui, per pochi soldi, ci si sedeva su sedili di legno dove, con un piccolo supplemento, si poteva stare pi\u00f9 comodi affittando cuscini che talvolta finivano lanciati sul palcoscenico quando il pubblico non apprezzava lo spettacolo. \nQuando la compagnia temeva un insuccesso infatti si diceva:\nQuesto continua distrazione del pubblico era conosciuta e prevista dall'autore della commedia che si premurava di introdurre nel testo degli appositi riassunti di quanto era stato sino ad allora raccontato.\nScarpetta abol\u00ec l'uso per il quale al termine dello spettacolo con un fervorino finale l'attore protagonista chiedeva al pubblico gli applausi finali.\nQuesta commedia \u00e8 stata completamente riscritta da Eduardo nella sua struttura e nella lingua, aggiungendo delle scene che allora non venivano scritte ma affidate all'estro degli attori che spesso recitavano a soggetto.\nLa trama.\nIl barone Andrea quand'era un povero \"guardaporta\" (portiere), che tirava a campare esercitando anche il mestiere di \"solachianiello\" (ciabattino), ha avuto la ventura di salvare coraggiosamente dai ladri entrati in casa un milord inglese che per riconoscenza lo aveva portato con lui in Inghilterra e che lo aveva lasciato erede universale dopo la sua morte. \nCon il denaro ereditato Andrea ha comprato il titolo di barone e ora vive, dandosi arie di nobilt\u00e0, in un lussuoso palazzo napoletano. Nonostante egli cerchi di parlare un colto italiano, inframmezzato da parole inglesi, \u00e8 rimasto quello che era ma vuole apparire quello che non \u00e8 circondandosi di nobili e tenendo lontani dalla sua casa i parenti plebei della moglie Ceccia, una ex \"lavannara\" (lavandaia). \nIl barone pu\u00f2 permettersi anche di avere dei servi al suo servizio tra cui il pestifero Pulcinellache una ne fa e cento ne pensa: la commedia \u00e8 infatti punteggiata da forti rumori, fuori scena, di bicchieri, tazze e altri oggetti che si rompono: questo accade perch\u00e9:\nFelice Sciosciammoca, povero maestro di calligrafia innamorato e ricambiato a sua volta da Virginia, figliastra del barone, entra in scena all'inizio del secondo atto, abbigliato e truccato secondo la sua maschera, divenendo subito oggetto della derisione di Pulcinella.\nIl barone vuole imparentarsi con nobili di alto lignaggio e quindi ha deciso di fare sposare Virginia al marchesino Alberto figlio della marchesa Zoccola. Felice viene a sapere da Pulcinella del matrimonio tra i due ragazzi, quindi decide di affrontare Virginia e gli ospiti e lo fa con giri di parole allusive ed enigmatiche. Nel frattempo la marchesa, invaghitasi di Felice, convince il barone ad ospitarlo a palazzo. Dopo alcune chiacchiere tra le due famiglie la situazione si complica quando scoppia un incendio, causato dal solito Pulcinella che fa del tutto per rovinare il suo padrone.\nL'incendio viene domato da Michele, coraggioso pompiere, in visita alla sorella Ceccia, moglie di Andrea.\nNel terzo atto il barone Andrea casualmente scoprir\u00e0 che Felice \u00e8 il figlio della sua prima moglie che mor\u00ec lasciandolo con un figlio di due anni, Peppeniello (Felice) e che i nobili della famiglia Zoccola in realt\u00e0 sono dei poveri saltimbanchi. \nFelice ora potr\u00e0 sposare Virginia e il barone organizzer\u00e0 per l'occasione grandi festeggiamenti che si concluderanno \u00ab\"con una grande lotteria a premio sicuro e in denaro per tutti i solachianelli di Napoli!\"\u00bb"}
{"id": "1614682", "revid": "729019", "url": "https://it.wikipedia.org/wiki?curid=1614682", "title": "Battaglia di Ro\u00dfbach", "text": "Nella battaglia di Ro\u00dfbach (localit\u00e0 nel comune sassone di Braunsbedra, oggi in Sassonia-Anhalt) del 5 novembre 1757 il re di Prussia Federico il Grande sconfisse le truppe franco-austriache al comando del principe di Soubise (1715 \u2013 1787), coadiuvato dal comandante delle truppe della coalizzata Austria, feldmaresciallo Giuseppe Federico di Sassonia-Hildburghausen. La battaglia segn\u00f2 il punto di svolta nella Guerra dei sette anni: da allora il confronto militare con la Francia sarebbe rimasto confinato alle terre della Germania occidentale. Solo 50 anni pi\u00f9 tardi, con Napoleone Bonaparte, le truppe francesi si inoltreranno nuovamente cos\u00ec in profondit\u00e0 nel territorio tedesco.\nLa battaglia.\nLe premesse.\nL'esercito della alleanza franco-imperiale divenne un pericolo immediato dopo la sua marcia in Turingia. D'altra parte, strategicamente, l'esercito austriaco non costituiva una minaccia immediata ed i russi erano troppo lontani per essere pericolosi. Usando le vie di comunicazione interne, Federico fu in grado di avanzare contro tale esercito. Federico mise insieme il 31 agosto circa 25\u00a0000 uomini provenienti da Dresda e condusse le sue truppe con una marcia forzata, coprendo oltre 300\u00a0km in 13 giorni. Egli acquistava i rifornimenti durante la marcia, al di fuori delle normali linee di approvvigionamento, avendo lasciato indietro i mezzi di trasporto delle vettovaglie, per accelerare la sua marcia. Costringere il nemico al combattimento fu difficile, dato che quest'ultimo cercava di non farsi raggiungere. Entrambi i rivali andarono avanti ed indietro pi\u00f9 volte, cercando ciascuno di aggirare l'altro e finendo col giungere a una posizione di stallo. Nel frattempo tuttavia un'incursione militare austriaca attacc\u00f2 Berlino e manc\u00f2 poco alla cattura dell'intera famiglia reale.\nLo schieramento iniziale.\nIl campo prussiano, la mattina del 5 novembre 1757 era situato alla sinistra fra Rossbach e Bedra ed alla destra di fronte al nemico. Il comandante francese, principe di Soubise e Giuseppe Federico Guglielmo, duca di Sassonia-Hildburghausen, feldmaresciallo dell'impero, avevano manovrato nei giorni precedenti evitando di fornire a Federico l'occasione di costringerli al combattimento ed in quel momento si trovavano con la loro ala destra vicino a Branderoda e la sinistra a M\u00fccheln. Gli avamposti prussiani stavano nei villaggi subito ad ovest del loro accampamento.\nLe manovre iniziali.\nGli alleati con circa 42\u00a0000 uomini, indipendentemente dallo schieramento, godevano di una superiorit\u00e0 numerica di due a uno. I loro avamposti sopravanzavano tutte le parti del campo di Federico. Essi avevano avuto la meglio nelle manovre dei giorni precedenti, ed il duca di Hildburghausen ritenne di passare all'offensiva. Tuttavia questi ebbe parecchie difficolt\u00e0 a convincere il principe di Soubise a correre il rischio di uno scontro diretto cosicch\u00e9 i due alleati non levarono il campo fino al giorno 5. Il Soubise probabilmente intendeva dar battaglia in ora tarda con l'idea di sfruttare il pi\u00f9 possibile i vantaggi di un'azione limitata\nIl loro piano richiedeva che le forze alleate marciassero verso Zeuchfeld, sulla sinistra di quelle di Federico, che non erano coperte da ostacoli naturali, e quindi si schierassero a battaglia volte a nord, fra Reichardtswerben sulla destra e Pettst\u00e4dt sulla sinistra. Sia lo schieramento proposto dal duca che l'obiettivo limitato del Soubise parevano avere entrambi buone probabilit\u00e0 di successo prendendo quella posizione che minacciava di tagliare le forze di Federico dalle citt\u00e0 sul Saale. Ma tale posizione poteva essere assunta dalle forze alleate solo con una marcia sul fianco dello schieramento prussiano, il che implicava assumere a causa della marcia una posizione debole di fronte al nemico. Gli alleati posero una considerevole attenzione contro questo ovvio rischio di intervento nemico sul loro fianco. Una frettolosa modifica del piano originario per seguire un'ipotesi non sufficientemente fondata fece s\u00ec che andassero incontro al disastro.\nFederico impieg\u00f2 l'intera mattina ad osservare il nemico dal tetto di un'abitazione in Ro\u00dfbach. Lo stadio iniziale dei loro movimenti lo convinse che essi avevano iniziato a spostare le loro salmerie da sud verso nord e verso mezzogiorno and\u00f2 a pranzo lasciando il capitano von Gaudi nel punto di osservazione. Quest'ufficiale ebbe una diversa impressione delle intenzioni degli alleati poich\u00e9 le colonne, che di tanto in tanto si potevano osservare fra le ondulazioni del terreno, sembravano girare ad est verso Zeuchfeld. Il rapporto di Gaudi inizialmente serv\u00ec solo a confermare Federico nel suo errore. Ma quando il re si accorse personalmente che la cavalleria e la fanteria nemiche si erano gi\u00e0 avvicinate a Pettst\u00e4dt, si rese conto delle reali intenzioni degli avversari. Questi in quel momento gli offrivano la battaglia per la quale aveva invano per giorni manovrato e colse senza esitare l'occasione.\nLa trappola.\nL'esercito prussiano lasci\u00f2 l'acquartieramento e si mosse lasciando un piccolo contingente di truppa per fronteggiare le avanguardie francesi, il fianco protetto dalla collina di Schorthau. Mezz'ora dopo il re diede ordine di attaccare il nemico. Gli alleati stavano procedendo in ordine normale di marcia in due colonne principali, la prima linea sulla sinistra e la seconda sulla destra, pi\u00f9 arretrata sulla destra marciava una colonna di riserva e tra la prima e la seconda colonna era in movimento l'artiglieria. La cavalleria dell'ala destra era in testa e quella della sinistra in coda alle colonne principali. Inizialmente essi tennero regolari distanze, ma dopo, ad est di Zeuchfeld si cre\u00f2 una certa confusione. Parte della fanteria appartenente alla riserva si inser\u00ec fra le due colonne principali, intralciando i movimenti dell'artiglieria. La rimanente parte del fianco esterno della ruota si trov\u00f2 impossibilitato a proseguire con il movimento troppo rapido della parte che faceva da perno.\nUn debole fianco di protezione fu lanciato verso Ro\u00dfbach. Quando, da quanto si pu\u00f2 giudicare, si vide che i prussiani si spostavano verso est, gli alleati pensarono che questi ultimi stessero per ritirarsi onde evitare di essere attaccati sul fianco e sul retro. I generali alleati quindi ordinarono di accelerare la marcia, mandando in prima linea la cavalleria dell'ala destra verso Reichardtswerben. Essi inoltre richiamarono parte della cavalleria dell'ala sinistra dal fondo della colonna e pure quella di protezione sul fianco perch\u00e9 prendessero parte alla caccia generale. Questo si dimostr\u00f2 un errore fatale.\nScatta la trappola.\nSoubise ed il duca non capirono che la manovra di Federico significava un attacco contro di loro prima che potessero prendere posizione. Essi avevano impiegato pi\u00f9 di tre ore per smantellare i loro acquartieramenti e pareva loro impossibile che le truppe di Federico avessero potuto fare altrettanto in un sesto di quel tempo. Inoltre era evidente che i prussiani non stavano dispiegandosi a battaglia di fronte a Rossbach e Nahlendorf.\nFederico non aveva intenzione n\u00e9 di disporsi parallelamente al nemico n\u00e9 di ritirarsi. Appena il suo esercito pot\u00e9 muoversi come un'unit\u00e0 sola due volte pi\u00f9 veloce degli avversari, egli intendeva fare una deviazione, celato dai colli di Janus e P\u00f6lzen, per poi piombare sul nemico improvvisamente da est. Se al momento dello scontro gli alleati avessero gi\u00e0 formato le loro linee per la battaglia, fronte a nord, l'attacco li avrebbe colpiti sul fianco; se essi fossero stati ancora in formazione di marcia verso est o verso nord-est, le teste delle loro colonne sarebbero state annientate prima che la rimanente parte avesse avuto il tempo di assumere la posizione di combattimento.\nA questo fine il generale Seydlitz, con tutti gli squadroni disponibili, si affrett\u00f2 verso est da Rossbach dietro la collina Janus verso quella di P\u00f6lzen; il colonnello von Moller, con diciotto cannoni pesanti, entr\u00f2 in azione sulla collina di Hugel alle 3 e 15 contro le colonne di cavalleria dei nemici che avanzavano; la fanteria segu\u00ec appena possibile.\nQuando la cavalleria alleata, che a quel momento si trovava a nord di Reichardtswerben e parecchio avanti rispetto alla fanteria, fin\u00ec sotto il fuoco dell'artiglieria di Moller ebbe a patire gravi perdite. Siccome tuttavia era in uso allora utilizzare artiglieria pesante per proteggere una ritirata, essi si contesero la possibilit\u00e0 di porre qualche pezzo in azione. Essi furono quindi sorpresi quando videro i trentotto squadroni di von Seydlitz irrompere improvvisamente sulla testa e sul fianco destro delle loro colonne dalla collina di Polzen a una velocit\u00e0 incredibile. Il risultato rimase dubbio per breve tempo. Von Seydlitz lanci\u00f2 il suo ultimo squadrone e lui stesso combatt\u00e9 come un semplice soldato, riportando gravi ferite. La mischia si spost\u00f2 rapidamente verso sud, oltre la fanteria alleata, e finalmente von Seydlitz pot\u00e9 riallineare i suoi cavalieri in una depressione del terreno presso Tagewerben, pronti per il prossimo attacco. Questo primo episodio dur\u00f2 solo un'ora e nel contempo la fanteria prussiana, scaglionata sulla sinistra, stava scendendo la collina di Hugel per incontrare la gi\u00e0 confusa e disarticolata fanteria alleata. Gran parte della cavalleria alleata era stata fatta a pezzi e molti di loro scavalcavano i loro stessi compagni per cercare di mettersi in salvo.\nUltimi tentativi.\nLa fanteria austro-francese, come gi\u00e0 aveva fatto la cavalleria, tent\u00f2 di dispiegare alcuni reggimenti alla testa delle colonne. In particolare i francesi formarono una o due colonne di attacco, ed attaccarono alla baionetta. Ma i cannoni di Moller, che era avanzato con la fanteria prussiana, produssero grossi vuoti nella loro massa. Quando le colonne francesi giunsero alla distanza di un efficace tiro di moschetteria, l'attacco si era esaurito di fronte alle rapide e metodiche scariche delle schiere prussiane.\nNel frattempo gli alleati tentarono invano di formare una linea di combattimento. Le due colonne principali erano troppo vicine l'una all'altra nell'avanzata verso Pettst\u00e4dt. La riserva, che era rimasta impigliata fra le due colonne principali, riusc\u00ec a districarsi solo per gradi, sforzandosi di raggrupparsi con il resto della riserva stessa via dalla destra e l'artiglieria di riserva tent\u00f2 senza successo di fare altrettanto nel mezzo della fanteria. La fanteria prussiana era ancora disposta a scaglioni sulla sinistra, aveva gi\u00e0 respinto le colonne francesi e venne rapidamente a tiro di moschetto da questa massa scombinata. Alcune scariche dirette contro la testa ed i fianchi della colonna furono sufficienti a creare altro disordine ed allora gli squadroni riallineati di von Seydlitz caricarono, del tutto inattesi, il fianco nemico. Allora la fanteria alleata ruppe i ranghi e cadde. Soubise ed il duca, entrambi feriti, riuscirono a tenere uno o due reggimenti insieme, ma la restante parte delle loro truppe si disperse per la campagna. La battaglia era durata meno di un'ora e mezza e l'ultimo sussulto della fanteria meno di un quarto. Solo sette battaglioni prussiani erano stati impegnati con il nemico.\nLe conseguenze.\nLa battaglia, sebbene i suoi effetti nel contesto strategico generale rispetto allo scenario di guerra europeo siano da qualificare come pi\u00f9 che modesti e l'avversario principale fosse e rimanesse l'Austria con la sua energica regina Maria Teresa, di fronte ad un evento identificativo con la questione prussiana e cementante per l'intera Germania quale la sconfitta dei francesi, a partire dalla tragedia della Guerra dei sette anni riport\u00f2 in vita, anche se non definitivamente, gli sbiaditi rapporti intertedeschi di consapevolezza nazionale, almeno da parte protestante.\nInoltre l'emozione della vittoria non fu limitata alla Germania: Federico, dopo la battaglia che lui stesso aveva prima definito obiettivamente come \"una passeggiata\", in Inghilterra ed in Nord America fu venerato come un idolo, gli furono intitolate strade e trattorie e persino nella nemica Parigi si espresse il malumore, da tempo covato, in entusiastiche dimostrazioni di simpatia da parte dell'opposizione degli intellettuali intorno a Voltaire ed altri, tra i quali non pochi rappresentanti tra i pi\u00f9 eminenti dell'aristocrazia francese, verso il monarca prussiano.\nVoltaire scrisse nuovi elogi sul suo regale amico, nell'intera Europa racconti omaggianti il re lo festeggiavano come un novello Cesare.\nIn particolare l'ex sostenitore del \"partito della guerra\", il ministro degli esteri l'Abate Bernis riconobbe che un ulteriore intervento contro la Prussia era privo di prospettive e si espresse per la conclusione della pace, cosa che acceler\u00f2 la fine della sua carriera.\nMa soprattutto Rossbach divenne\u00a0\u2013 come si vede persino in \"Dichtung und Wahrheit\" di Goethe \u2013 segno di una nuova mentalit\u00e0 germanica. Coscienza di s\u00e9 e autostima furono il motto della generazione allora emergente. Il superamento del vecchio particolarismo come anche l'entusiasmo per la rifiorente letteratura trovarono il loro punto di riferimento, la loro figura simbolica nell'aspetto del vittorioso re di Prussia."}
{"id": "1614683", "revid": "240800", "url": "https://it.wikipedia.org/wiki?curid=1614683", "title": "Via Condotti", "text": ""}
{"id": "1614686", "revid": "767487", "url": "https://it.wikipedia.org/wiki?curid=1614686", "title": "Provincia di Candarave", "text": "La provincia di Candarave \u00e8 una delle quattro province della regione di Tacna nel Per\u00f9.\nCapoluogo e data di fondazione.\nLa capitale \u00e8 Candarave - Fondata nel 18 agosto del 1988.\nSindaco (alcalde):\nProvincia confinanti.\nConfina a est con la provincia di El Collao (regione di Puno); a nord con la provincia di Mariscal Nieto (regione di Moquegua); a sud con la provincia di Tarata; e a ovest con la provincia di Jorge Basadre.\nGeografia antropica.\nSuddivisioni amministrative.\n\u00c8 divisa in sei distretti:"}
{"id": "1614687", "revid": "647919", "url": "https://it.wikipedia.org/wiki?curid=1614687", "title": "Paul-\u00c9mile Lecoq de Boisbaudran", "text": ""}
{"id": "1614688", "revid": "125634794", "url": "https://it.wikipedia.org/wiki?curid=1614688", "title": "Gomorra (film)", "text": "Gomorra \u00e8 un film del 2008 diretto da Matteo Garrone, ispirato all'omonimo best seller di Roberto Saviano.\nTrama.\nIn un salone di bellezza, mentre alcuni uomini sono esposti alle lampade UV, sopraggiungono dei loro amici che, dopo averli salutati e aver scherzato con loro, li uccidono brutalmente a colpi di pistola. La trama si articola in quattro vicende che si alternano durante il film.\nStoria di Pasquale.\nPasquale \u00e8 un bravissimo sarto di esperienza che lavora per l'alta moda. Ma lo fa in nero, sfruttato da un datore di lavoro che a sua volta \u00e8 sotto il ricatto degli strozzini della camorra. Il capo di Pasquale si aggiudica una commessa di alta moda per nemmeno trenta euro a pezzo, da consegnare in tempi brevissimi, per cui sar\u00e0 necessario lavorare di notte.\nPer guadagnare di pi\u00f9, Pasquale accetta la proposta di un imprenditore cinese, Xian, che gli offre duemila euro a lezione per insegnare il mestiere a una squadra di suoi operai. Per precauzione, durante il percorso verso la fabbrica Xian chiede a Pasquale di viaggiare nascosto nel bagagliaio di un'auto. Nonostante questo Pasquale \u00e8 soddisfatto: viene trattato come un maestro, con applausi ed onore, torna a casa con i soldi, e racconta alla moglie di come anche i cinesi sappiano cucinare bene la spigola.\nTuttavia questo suo secondo lavoro viene scoperto dai camorristi, che controllano il giro della sartoria \"in nero\" e decidono di punire Pasquale, che aveva messo il piede in due staffe. L'auto su cui viaggia nascosto nel bagagliaio viene colpita da una raffica di mitra da alcuni sicari, finendo contro una fabbrica di statue di gesso.\nPasquale si salva, ma decide di smettere di fare il sarto sentendosi sfruttato e tradito dal proprio capo; diventa cos\u00ec camionista. In una sosta presso un autogrill, di notte, dopo essersi lavato e consumato un caff\u00e8, vede in televisione una diva di Hollywood che indossa un abito confezionato da lui stesso. Senza dire una parola, esce dall'autogrill e rimonta sul suo camion.\nStoria di Tot\u00f2, Don Ciro e Maria.\nA Scamp\u00eca, la pi\u00f9 grande piazza di spaccio di droga d'Italia, \u00e8 in corso la faida tra gli scissionisti ed il clan Di Lauro. Don Ciro \u00e8 un contabile che porta la \"mesata\" (mensile), stipendio dato dai clan alle famiglie che hanno un affiliato morto o in carcere. Maria riceveva la \"mesata\" perch\u00e9 ha il marito in carcere, ma a un certo punto non viene pi\u00f9 pagata perch\u00e9 il figlio \u00e8 passato agli scissionisti.\nTot\u00f2 \u00e8 un ragazzino di tredici anni cresciuto nel mito del \"sistema\", che viene \"iniziato\" accettando di farsi sparare in petto con un giubbotto antiproiettile. Costretto a scegliere, tradir\u00e0 Maria, alla quale porta regolarmente la spesa, attirandola fuori casa e condannandola ad essere uccisa in un agguato organizzato per vendicarsi di un'esecuzione organizzata dagli scissionisti.\nCiro, dopo diverse minacce, cerca di salvarsi proponendo alla parte avversa di assumerlo, ma questo non \u00e8 possibile. Alla fine decide di vendersi e rivela il covo dove riceve i soldi delle \"mesate\" e viene graziato dai due scissionisti che uccidono i suoi compagni di clan mentre preparavano i soldi per le \"mesate\".\nStoria di Franco e Roberto.\nFranco \u00e8 un imprenditore che lavora nel settore dello smaltimento dei rifiuti tossici e propone agli industriali del Nord Italia lo smaltimento dei loro rifiuti a costi dimezzati e in teoria con tutte le certificazioni in regola. Il giovane tecnico Roberto viene assunto da Franco, e lo aiuta nella scelta dei luoghi migliori dove versare i veleni.\nImpara a scegliere la dimensione delle cave, e come miscelare i veleni pi\u00f9 adatti al compost, che viene sparso per tutte le campagne del napoletano e del casertano. Roberto viaggia per la prima volta a Venezia, e viene affascinato dalle opportunit\u00e0 di questa attivit\u00e0. Durante lo sversamento in una cava, un operaio ha un incidente, e gli autisti protestano, abbandonando il carico di fusti da sotterrare. Per spostare i camion, Franco assolda dei bambini.\nUna famiglia di piccoli proprietari terrieri in difficolt\u00e0 economiche si offre di consentire smaltimenti abbondanti nelle proprie terre, gi\u00e0 inquinate da precedenti sversamenti, per cento euro a camion. Al termine della visita, una vecchia contadina regala a Roberto una cassetta di pesche. Durante il viaggio di ritorno in auto, Franco ordina a Roberto di buttare le pesche perch\u00e9 contaminate.\nDisgustato da quello che sta facendo, Roberto decide di abbandonare questa attivit\u00e0. Franco ammonisce Roberto: gli dice di non credere di essere migliore di lui e rivendica di aver contribuito con queste attivit\u00e0 illecite allo sviluppo dell'Italia e di averla fatta entrare in Europa, risolvendo problemi che altri hanno creato. Senza il suo \"aiuto\", tutto quello che sarebbe restato ai contadini sarebbero stati solo debiti. Roberto prosegue da solo a piedi per una desolata strada di campagna.\nStoria di Marco e Ciro.\nMarco e Ciro detto \"Pisell\u00ecno\" sono due giovani delinquenti, in una zona controllata dai casalesi, attratti dal mito di \"Scarface\". Cominciano attivit\u00e0 illecite in proprio: prima rubano della droga ad un gruppo di extracomunitari e, dopo aver ignorato un primo avviso, arrivano a rubare delle armi in un deposito dei casalesi e compiono una rapina, quindi vengono presi in un locale a luci rosse, portati in un luogo appartato e pesantemente malmenati, con l'intimazione di restituire le armi.\nDopo aver deciso di ignorare ancora gli avvisi e di continuare con le loro attivit\u00e0, un anziano del clan li avvicina lusingandoli per il coraggio e la loro indipendenza dal clan, e gli chiede di uccidere una persona per conto del clan, in cambio di un anticipo in denaro. I due cadono nel tranello, vengono attirati in un desolato tratto del litorale domizio e infine uccisi, e i loro corpi vengono fatti sparire, sotterrati con una ruspa.\nProduzione.\nIl film \u00e8 stato diretto da Matteo Garrone, il quale ha anche collaborato alla scrittura della sceneggiatura assieme a Maurizio Braucci, Ugo Chiti, Massimo Gaudioso e all'autore del libro non-fiction Roberto Saviano; l'opera, prodotta dalla Fandango di Domenico Procacci insieme a Rai Cinema \u00e8 stata realizzata con il contributo del Ministero dei Beni Culturali e Ambientali - Dipartimento dello Spettacolo e con il supporto di Media Programme della Comunit\u00e0 Europea. Gran parte dei dialoghi sono in lingua napoletana o in casalese e sono sottotitolati. Oltre al dialetto vero e proprio, sono presenti termini e modi di dire in uso nella criminalit\u00e0. Alcuni attori non sono professionisti, ma gente del posto.\nColonna sonora.\nDiverse scene hanno come sottofondo musiche di cantanti neomelodici, quali Rosario Miraggio, Alessio, Raffaello. Durante un giro a Scamp\u00eca, un affiliato tiene altissimo il volume della musica in auto, il brano \u00e8 \"Must Pray\" di Pieter Vercampt. Nel night club si sente in sottofondo riecheggiare il brano \"I Feel The Love\" del progetto \"Lovematic\"; in particolare si tratta del Megamix \"Fratty And Stay Free Love Mix\".\nTracce del film:\nDistribuzione.\nIl film \u00e8 stato distribuito nel circuito cinematografico italiano il 16 maggio del 2008.\nAccoglienza.\nIncassi.\nNel primo weekend di programmazione \u00e8 stato il film pi\u00f9 visto in Italia, con un incasso di 1.825.643 euro. Il film in Italia ha incassato 10.200.000 euro, risultando il 10\u00b0 miglior incasso della stagione cinematografica 2007-2008. Sommando gli incassi esteri il film totalizza 46.700.000 dollari di incasso.\nCasi mediatici.\nBernardino Terracciano, interprete di \"Peppe 'o cavallaro\", \u00e8 stato arrestato l'11 ottobre 2008 per favoreggiamento, estorsione e detenzione abusiva di armi da fuoco, in un'operazione contro il clan dei Casalesi. Arrestati pure Salvatore Fabbricino, che interpreta uno dei tanti camorristi presenti nel film, e Giovanni Venosa, che interpreta il capoclan che dispone l'omicidio di Marco e \"Pisellino\".\nNel gennaio 2009 il film \"Gomorra\" non rientra tra le nove pellicole rimaste in gara per Oscar al miglior film in lingua straniera, gi\u00e0 24 ore prima non era riuscito ad avere il Golden Globe, battuto dall'israeliano \"Valzer con Bashir\" di Ari Folman.\nIl 26 febbraio del 2014 ad Arzano \u00e8 avvenuto un duplice omicidio di camorra che ricalcava esattamente la scena iniziale del film: sono infatti stati uccisi due uomini (di cui uno totalmente estraneo ad ambienti criminali) mentre si trovavano all'interno di un solarium.\nSalvatore Abruzzese, interprete di \"Tot\u00f2\", \u00e8 stato arrestato nel gennaio 2021 per spaccio di droga.\nAnalisi.\nIl linguaggio.\nIl linguaggio nel film \u00e8 curato con estremo realismo, con sfumature che necessariamente non possono apparire nel libro. Ad esempio: \" 'e botte\" sono i proiettili (ma questo non \u00e8 linguaggio specifico della camorra), \"'o piezzo\" significa un'esecuzione. Molti dialoghi sono minimali, come nella scena iniziale delle lampade abbronzanti, o quando i due ragazzi scelgono le \"entraineuse\" nel locale a luci rosse. Per esempio, in quest'ultima scena uno dei due chiede: \"- nun te piace chella?\" e l'altro risponde: \"- \u00e8 'o cesso!\". Con la stessa semplicit\u00e0 dialettica vengono prese le decisioni su chi ammazzare, come quando il gruppo di Scamp\u00eca decide di uccidere la madre del traditore scissionista. Non esistono sfumature di pensiero: o si \u00e8 da una parte o dall'altra.\n\"A latere\" rispetto al contenuto dei dialoghi, si possono segnalare alcuni aspetti curiosi. Il boss che minaccia Marco e Ciro, che verranno poi eliminati, usa un'espressione in dialetto sanciprianese (di San Cipriano D\u2019Aversa) (\"- Ve taglie 'a chepe\" per \"vi taglio la testa\"), e per questo viene sbeffeggiato, alle spalle, dagli stessi ragazzi. L'anziano che gli garantisce l'assassinio dei ragazzi, invece, ha un accento completamente diverso (potrebbe essere di Torre Annunziata, o comunque di una zona prospiciente Napoli). I sottotitoli rappresentano, nella maggioranza dei casi, un'italianizzazione di espressioni dialettali napoletane, pi\u00f9 che una traduzione vera e propria.\nLe ambientazioni.\nNel film sono presenti molti luoghi fatiscenti. Le vele di Scamp\u00eca, nate a seguito della legge 167 del 1962, una pompa di benzina abbandonata, potenziale luogo di sversamento di rifiuti tossici e il Coppola Pinetamare. Gli interni, pur poveri, mostrano il gusto per un arredamento vistoso. Ad esempio, si vede una specchiera barocca e, in una scena ambientata nelle vele di Scamp\u00eca, si vede un trasloco nel quale vengono spostati una poltrona dorata in velluto viola che somiglia ad un trono, e una tigre di ceramica a dimensione quasi naturale.\nGomorra - New Edition.\nNel 2020 il regista Garrone monta una nuova versione del film, portandola a 125 minuti, con alcuni aggiustamenti che non ne cambiano il senso. \u00c8 stato trasmesso in prima TV da Rai 3 il 16 aprile 2021.\nProdotti derivati.\nNel marzo 2011, il vicepresidente di Sky Italia Andrea Scrosati annunci\u00f2 per il 2013 la realizzazione di \"Gomorra - La serie\", fiction in dodici episodi ispirata al romanzo ma senza legami di continuit\u00e0 col film. A produrla gli studi Cattleya, Fandango e LA7, con la consulenza di Roberto Saviano e la regia di Stefano Sollima, Francesca Comencini e Claudio Cupellini. La serie viene trasmessa da Sky Atlantic a partire dal 6 maggio 2014 ed in seguito viene trasmessa in chiaro su Rai 3. A seguito del successo ottenuto, la serie venne confermata per una seconda stagione, le cui riprese iniziarono il 14 aprile 2015 e terminarono il 6 novembre seguente. Tale seconda stagione \u00e8 trasmessa in prima TV sui Canali Sky Atlantic e Sky Cinema 1 a partire dal maggio al giugno 2016 con ancora pi\u00f9 successo rispetto alla prima; al trio di registi della prima stagione s'aggiunse Claudio Giovannesi.\nNell'ottobre 2016 iniziarono le riprese della terza stagione (che vede l'abbandono dei registi Stefano Sollima e Claudio Giovannesi perch\u00e9 impegnati in altri progetti), che venne trasmessa dal 17 novembre al 22 dicembre 2017 sempre su Sky Atlantic e Sky Cinema 1.\nLe riprese della quarta stagione, scritta all'inizio del 2018, partirono nella primavera successiva, e si conclusero alla fine dello stesso anno; tale stagione viene poi trasmessa dal 29 marzo al 3 maggio 2019 sempre su Sky Atlantic e Sky Cinema 1. Alla direzione della serie, oltre ai confermati Francesca Comencini e Claudio Cupellini, si aggiungono Marco D'Amore (protagonista della stessa) al debutto come regista, Enrico Rosati e Ciro Visco (questi ultimi gi\u00e0 aiuto-registi nelle stagioni precedenti).\nLa quinta ed ultima stagione della serie \u00e8 stata trasmessa dal 19 novembre al 17 dicembre 2021 sempre su Sky Atlantic.\nNel 2019 viene annunciato che il personaggio di Ciro Di Marzio (uno dei protagonisti della serie) sar\u00e0 interpretato da Marco D'Amore anche nel film \"L'immortale\", diretto da lui stesso, pellicola cinematografica che racconta le vicende del personaggio parallele alla quarta stagione di \"Gomorra - La serie\", costituendone dunque un midquel, distribuito nelle sale cinematografiche il 5 dicembre dello stesso anno."}
{"id": "1614689", "revid": "767487", "url": "https://it.wikipedia.org/wiki?curid=1614689", "title": "Walter De Vecchi", "text": "Carriera.\nGiocatore.\nCentrocampista mediano, crebbe nel che, dopo aver giocato una partita in prima squadra lo dirott\u00f2 a Varese per la stagione 1974-1975. Trov\u00f2 anche l\u00ec poco spazio e fece ritorno alla base per il campionato successivo. A campionato in corso si trasfer\u00ec al Monza insieme ad altri futuri rossoneri come Antonelli, Buriani e Tosetto. Dopo 97 presenze nell'arco di un triennio, torn\u00f2 al Milan di Nils Liedholm per la stagione 1978-1979. Qui segn\u00f2 5 reti, fra cui la doppietta nel derby di ritorno che risult\u00f2 pesante per il conseguimento della stella.\nAnche nella stagione successiva gioc\u00f2 tutte le partite esclusa una, con un bottino di 4 gol. La stagione si concluse con la retrocessione a causa dell'affare totonero.\nPass\u00f2 quindi la stagione 1980-1981 nella serie cadetta, da cui il Milan fu promosso subito. Con il nuovo allenatore Luigi Radice fu sostituito con Adelio Moro, quindi pass\u00f2 all', dove si ferm\u00f2 per le tre stagioni seguenti.\nPer il 1984-1985 pass\u00f2 al di Rino Marchesi giocando come libero; l'anno seguente venne mandato al Bologna di Carlo Mazzone. A 31 anni pass\u00f2 alla , in Serie C1, con la quale ottenne, da capitano, la promozione in serie B nella stagione 1988/89. Concluse la carriera a 37 anni, nel giugno 1992.\nAllenatore.\nRitiratosi alla fine della stagione 1991-1992, intraprese la carriera di tecnico, guidando le giovanili del . Nella stagione 1994-1995 si tolse la soddisfazione di vincere lo scudetto Allievi Nazionali all'Isola d'Elba; in quella formazione di sedicenni militavano tra gli altri Massimo Maccarone, Daniele Daino, Nicola Corrent, Alberto Comazzi, Emanuele Saccardo e Roberto De Zerbi.\nDopo due stagioni nelle giovanili del club milanese, guid\u00f2 fra le altre la SPAL e il in Serie C1, il , il Como e il in Serie B.\nDe Vecchi fece poi ritorno al Milan nel 2003, guidando diverse compagini giovanili. Nella stagione 2015/16 ha guidato gli Under-16 del Milan, con cui ha vinto la Coppa Gaetano Scirea. Nella stagione 2016/17 ha continuato a lavorare come allenatore nelle giovanili del club rossonero, curando gli esercizi di tecnica individuale. Dopo aver ricoperto questo ruolo per altri due anni, nella stagione 2019/20 \u00e8 diventato il responsabile della tecnica individuale di tutte le squadre agonistiche delle giovanili del club.\nStatistiche.\nStatistiche da allenatore.\n\"Statistiche aggiornate al 29 settembre 2002.\""}
{"id": "1614693", "revid": "110157", "url": "https://it.wikipedia.org/wiki?curid=1614693", "title": "Usher (album)", "text": "Usher \u00e8 l'album di debutto del cantante R&amp;B statunitense Usher, pubblicato nel 1994."}
{"id": "1614698", "revid": "1700659", "url": "https://it.wikipedia.org/wiki?curid=1614698", "title": "Passo del Susten", "text": "Il passo del Susten (in tedesco Sustenpass) sulla strada principale 11 \u00e8 un valico alpino posto nelle Alpi Urane. Collega il Canton Berna con il Canton Uri. La strada carrozzabile \u00e8 una delle pi\u00f9 recenti nelle Alpi svizzere. Lunga 45\u00a0km, fu costruita tra il 1939 il 1946. Essendo essenzialmente una strada turistica, viene tenuta aperta solo nel periodo estivo (da giugno a ottobre).\nLa strada comincia a Wassen sulla rampa settentrionale del passo del San Gottardo e conduce attraverso i paesini Meien e F\u00e4rnigen della valle di Meien con una pendenza massima del 9%. L'altezza massima del passo (2224 m) si raggiunge mediante un tunnel. Sulla rampa occidentale nella regione dell'Oberland bernese la pendenza \u00e8 anch'essa del 9% presso il ghiacciaio Stein attraverso i paesi Gadmen e Nessental nella valle di Gadmer.\nA Innertkirchen (punto d'arrivo della linea ferroviaria Meiringen-Innertkirchen) le strade provenienti dal passo del Susten e dal passo del Grimsel si riuniscono; presso la gola di Aar si raggiunge Meiringen."}
{"id": "1614701", "revid": "2153076", "url": "https://it.wikipedia.org/wiki?curid=1614701", "title": "My Way (album Usher)", "text": "My Way \u00e8 il secondo album del cantante R&amp;B Statunitense Usher, pubblicato nel 1997."}
{"id": "1614702", "revid": "767487", "url": "https://it.wikipedia.org/wiki?curid=1614702", "title": "Starom\u011bstsk\u00e1 radnice", "text": ""}
{"id": "1614704", "revid": "585241", "url": "https://it.wikipedia.org/wiki?curid=1614704", "title": "Southern Comfort", "text": "Southern Comfort \u00e8 un famoso liquore statunitense creato nel 1874 e attualmente prodotto dalla Brown-Forman Corporation. La ricetta originale consiste in un mix di whiskey americano, arance, pesche, vaniglia e varie spezie tra cui la cannella; a differenza di questa, l'attuale formulazione contiene solo aromi piuttosto che vero whiskey ad eccezione della versione \"Special Reserve\".\nNegli Stati Uniti il Southern Comfort \u00e8 disponibile in versione 100 US proof (gradazione alcolica 50%), 70 US proof (gradazione alcolica 35%) e 42 US proof (gradazione alcolica 21%). La versione Special Reserve, venduta solo nei duty-free, \u00e8 una miscela di Southern Comfort e bourbon (80 US proof). \n\u00c8 da molti considerato come il parente pi\u00f9 dolce dei liquori che hanno come base lo Scotch.\nStoria.\nPare che l'ideatore di questo liquore sia Martin Wilkes Heron (1850 - 1920), barman irlandese di New Orleans, Louisiana, che lo produsse nel 1874. Trasferitosi a Memphis, Tennessee nel 1889, cominci\u00f2 a vendere il suo prodotto sotto l'etichetta \"Non \u00e8 genuino, se non \u00e8 il mio\".\nIl marchio Southern Comfort nasce ufficialmente nei primi anni '30 del '900 e da allora la sua produzione avviene all'interno della piantagione di Woodland, a West Point a la Hache, Louisiana.\nNei cocktail.\nCon Southern Comfort \u00e8 possibile preparare alcuni tra i cocktail pi\u00f9 famosi, come ad esempio \"SoCo Lime\", \"Alabama Slammer\", \"Red Death\", \"A Piece of Ass\", \"Red Devil\", \"Greek Sex on the Beach\", \"Crash &amp; Burn\", \"57 Chevy\", \"Sloe Comfortable Screw\", \"SloScrew\", \"Slo Sunrise\", \"Rickstasy\", \"Scarlett O'Hara\", \"SoCoke\", \"SoCo Manhattan\", \"Blind Andy\", \"Funky Cold Medina\", \"Queen Highway\", e \"Kamikaze SoCo\"."}
{"id": "1614714", "revid": "62221", "url": "https://it.wikipedia.org/wiki?curid=1614714", "title": "Mesentero", "text": ""}
{"id": "1614715", "revid": "729019", "url": "https://it.wikipedia.org/wiki?curid=1614715", "title": "Live (Usher)", "text": "Live \u00e8 il primo album live del cantante R&amp;B Statunitense Usher, (il primo registrato dal vivo) pubblicato nel 1999."}
{"id": "1614717", "revid": "599013", "url": "https://it.wikipedia.org/wiki?curid=1614717", "title": "Ntem\u012bs Nikola\u00efd\u012bs", "text": "Biografia.\nNikolaidis ha sposato Despoina Vand\u012b, cantante greca molto celebre nel suo Paese e a Cipro, dalla quale ha avuto due figli: una figlia, Melina, nata nel 2004, e un figlio, Y\u00f2rgos, nato nell'agosto 2007.\nCarriera.\nClub.\nApollon Smyrnis.\nNikolaidis inizi\u00f2 a giocare nell'Ethnikos Alexandroupolis, squadra della sua citt\u00e0. All'et\u00e0 di 20 anni si trasfer\u00ec all'Apollon Smyrnis, dove debutt\u00f2 nel calcio professionistico e presto divenne un giocatore della prima squadra. Con Apollon Smyrnis raggiunge a sorpresa la finale della Coppe di Grecia, contro la l'. Le sue prestazioni interessarono moltissimo il , l'Olympiakos e l', squadra per cui faceva il tifo da bambino.\nAEK Atene.\nNikiolaidis rifiut\u00f2 il trasferimento all'Olympiakos e costrinse il presidente dell'Apollon a venderlo all'AEK. Con la nuova squadra Nikolaidis segn\u00f2 177 gol in 266 partite, vincendo 3 Coppe di Grecia e una Supercoppa di Grecia e risultando capocannoniere nel campionato 1998/99 e nella Coppa UEFA 2000/01. \u00c8 anche il capocannoniere delle squadre greche nelle coppe europee, con 26 gol in 51 partite. Ha realizzato una cinquina in due occasioni ed \u00e8 l'unico calciatore greco ad aver segnato 4 reti in una sola partita delle coppe europee.\nNel 2002 ha ricevuto un riconoscimento dal comitato della UEFA per il fair play per aver richiesto che un suo gol realizzato in Coppa di Grecia non venisse contato in quanto segnato con la mano.\nBench\u00e9 non sia mai riuscito vincere il campionato con l'AEK, Nikolaidis \u00e8 diventato una tra i giocatori pi\u00f9 amati della squadra ateniese. Tuttavia, dopo una lite avuta con il proprietario del club, Makis Psomiadis, decise che alla fine della stagione 2002/2003 avrebbe lasciato l'AEK.\nAtl\u00e9tico Madrid.\nNel 2003 l'Atl\u00e9tico Madrid ingaggi\u00f2 il giocatore. I primi mesi a Madrid furono un grande successo: segn\u00f2 6 gol e form\u00f2 una coppia d'attacco temibile con Fernando Torres. Ma una serie di infortuni lo tennero fuori per il resto della stagione, alla fine della stagione Nikolaidis segn\u00f2 6 goal. Questo gli permise di andare agli Europei 2004 e di vincerli con la Grecia.\nNazionale.\nNikolaidis \u00e8 stato il principale marcatore della nazionale greca del suo periodo, con cui vanta 54 presenze e 17 reti, quinto miglior marcatore di sempre.\nDebutt\u00f2 con la Grecia il 26 aprile 1995 contro la Russia.\nNel 1999 Nikolaidis con Kasapis e Atmatsidis si ritir\u00f2 dalla nazionale per protestare contro le ingiustizie del campionato greco. Due anni pi\u00f9 tardi, per\u00f2, dopo una serie di risultati negativi che portarono all'esonero del CT Vasilis Daniil, ritorn\u00f2 in nazionale. Nella sua prima partita dopo il ritorno, Nikolaidis segn\u00e0 nel 2-2 contro l'Inghilterra, partita valida per le qualificazioni al Mondiale 2002. Il nuovo CT Otto Rehhagel in seguito punt\u00f2 su di lui e la Grecia riusc\u00ec a qualificarsi direttamente per gli Europei 2004, vincendo il girone di qualificazione davanti alla Spagna.\nBench\u00e9 si fosse infortunato e non fosse sceso in campo nel periodo precedente, Rehhagel lo incluse nella lista dei convocati per Euro 2004. Durante la manifestazione continentale l'attacco titolare era composto da Vryzas e Charisteas ma Nikolaidis riusc\u00ec a disputare tutte e tre le partite del girone eliminario, anche se part\u00ec dalla panchina. Nei quarti di finale contro la Francia, invece, fu schierato come titolare. Dopo questa partita, tuttavia, si infortun\u00f2 nuovamente e non pot\u00e9 giocare le ultime due partite che consegnarono il titolo di Campioni d'Europa ai greci.\nDopo il ritiro.\nNel maggio 2004 Nikolaidis form\u00f2 un consorzio di imprenditori che acquist\u00f2 l'AEK Atene salvando la societ\u00e0, che aveva molti problemi economici, dalla bancarotta. Nikolaidis si ritit\u00f2 dal calcio giocato dopo l'Europeo 2004, a 31 anni, e divenne presidente dell'AEK Atene. Rimase in carica per 4 anni, fino al 2 novembre 2008, quando si dimise."}
{"id": "1614722", "revid": "1573940", "url": "https://it.wikipedia.org/wiki?curid=1614722", "title": "Pennatula rubra", "text": "La pennatula rossa (Pennatula rubra ()) \u00e8 un ottocorallo della famiglia Pennatulidae.\nDescrizione.\nForma colonie dalla forma tipica, fino a 20 centimetri di altezza, di colore rosso (da cui il nome latino \"rubra\", cio\u00e8 rosso). I singoli polipi sono bianchi. \nVivono in acque piuttosto profonde, fino a circa 2000 m. \nBiologia.\nSpecie tipicamente notturna, durante il giorno vive parzialmente infossata nel fondale.\nSebbene sia rara tra gli octocoralli, in questa specie sono stati segnalati fenomeni di bioluminescenza.\nDistribuzione e habitat.\nSpecie endemica del mar Mediterraneo, vive su fondali mobili, sabbiosi o fangosi, da 20 fino a 100 metri di profondit\u00e0."}
{"id": "1614723", "revid": "767487", "url": "https://it.wikipedia.org/wiki?curid=1614723", "title": "Provincia di Jorge Basadre", "text": "La provincia di Jorge Basadre \u00e8 una delle 4 province della regione di Tacna nel Per\u00f9.\nCapoluogo e data di fondazione.\nLa capitale \u00e8 Locumba - Fondata il 19 aprile del 1988.\nSindaco (alcalde):\nProvincia confinanti.\nConfina a est con la provincia di Candarave, a nord con la provincia di Ilo (regione di Moquegua), a sud con la provincia di Tacna e a ovest con l'oceano Pacifico.\nGeografia antropica.\nSuddivisioni amministrative.\n\u00c8 divisa in tre distretti:"}
{"id": "1614728", "revid": "29244", "url": "https://it.wikipedia.org/wiki?curid=1614728", "title": "Pennatula rossa", "text": ""}
{"id": "1614729", "revid": "729019", "url": "https://it.wikipedia.org/wiki?curid=1614729", "title": "Japan Credit Bureau", "text": "Japan Credit Bureau, solitamente abbreviato con l'acronimo JCB, \u00e8 una societ\u00e0 di servizi finanziari giapponese con sede a Tokyo, Giappone. Il nome in inglese \u00e8 JCB Co., Ltd. (\u682a\u5f0f\u4f1a\u793e\u30b8\u30a7\u30fc\u30b7\u30fc\u30d3\u30fc, Kabushiki gaisha j\u0113 sh\u012b b\u012b).\nFondata nel 1961, JCB domina il mercato delle carte di credito giapponese a partire dal 1968, anno in cui acquista la \"Osaka Credit Bureau\", e le sue carte di credito sono oggi utilizzate in 20 differenti paesi. Ha un portafoglio di 59 milioni di titolari di carte di credito con una movimentazione annuale di pi\u00f9 di 62,7 miliardi di dollari in 190 paesi. JCB inoltre opera con \"network\" di sale d'attesa presso i pi\u00f9 grandi aeroporti in Europa, Asia, e Nord America mirate ad un pubblico giapponese, cinese e coreano.\nIl 23 agosto 2006, JCB ha annunciato un'alleanza con la Discover Network. Le due compagnie hanno siglato un accordo a lungo termine che sta portando ad unificare i 2 circuiti rendendo maggiore la copertura."}
{"id": "1614733", "revid": "30677", "url": "https://it.wikipedia.org/wiki?curid=1614733", "title": "Universal Zetetic Society", "text": ""}
{"id": "1614735", "revid": "1699816", "url": "https://it.wikipedia.org/wiki?curid=1614735", "title": "8701", "text": "8701 \u00e8 il terzo album del cantante R&amp;B statunitense Usher, pubblicato nel 2001.\nNascita dell'album.\nInizialmente Usher voleva intitolare il suo terzo album \"All About U\", e la pubblicazione era stata prevista per il 31 ottobre 2000. L'album avrebbe seguito l'album \"My Way\" (1997), che ad oggi ha venduto oltre 7 milioni di copie nel mondo. Tuttavia il 13 marzo 2000 molte canzoni che avrebbero dovuto far parte dell'album, tra cui \"T.T.P.\", \"U R the One\" e \"Pop Ya Collar\", furono reperite sul sito internet Napster, molti mesi prima della pubblicazione ufficiale del disco. Di conseguenza, la data di pubblicazione dell'album fu fatta slittare due volte, prima al 5 dicembre 2000 e quindi al 17 luglio 2001. Nel corso della registrazione del programma televisivo MTV Icon dedicato a Janet Jackson, Usher spieg\u00f2 la scelta di rifare l'album daccapo dopo la frode informatica: \"Non volevo che il mio disco fosse ricordato per questo o che questo fosse il modo in cui l'avrei presentato ai miei fan\" e specific\u00f2 che le canzoni che erano state pubblicate su Internet non avrebbero fatto parte dell'album.\nDopo che furono scritte e incise nuove canzoni, il pubblicitario di Usher annunci\u00f2 il titolo dell'album, \"\u2018\u20188701'\u2019\", che venne dichiarato essere \"un album pressoch\u00e9 nuovo\" rispetto al progetto precedente. Il significato di questo titolo rest\u00f2 inizialmente oscuro; si pensava che fosse una data (7 agosto 2001), ma il pubblicitario di Usher sment\u00ec l'ipotesi. Usher dichiar\u00f2 che il titolo derivava da un'esperienza per lui rilevante, e che ne avrebbe parlato solo successivamente. Alla fine un suo portavoce rivel\u00f2 che l'\"87\" del titolo si riferisce all'anno 1987, quando Usher cant\u00f2 in pubblico per la prima volta in una chiesa di Atlanta, mentre lo \"01\" si riferisce all'anno 2001, in cui l'album ha visto la luce.\n\"8701\" fu inciso negli Stati Uniti, tra le citt\u00e0 di Los Angeles, New York, Minneapolis e Atlanta. Furono coinvolti vari produttori: i Neptunes, Jermaine Dupri, P. Diddy - che aveva gi\u00e0 prodotto il precedente album di Usher, My Way - Babyface, Kevin \"She'kspere\" Briggs, Mike City, Bryan Michael Cox e Jimmy Jam &amp; Terry Lewis. Jam e Lewis furono incaricati dalla madre di Usher e dal suo manager di lavorare a \"8701\" in occasione della cerimonia degli MTV Video Music Awards del 2000. Secondo quanto dichiarato da Jimmy Jam, la madre di Usher aveva detto: \"Accidenti, Usher ha una specifica traccia che pensavamo voi due sareste stati perfetti per produrla\". Mesi dopo, Jam e Lewis produssero la canzone \"Separated\". Una volta che il dirigente L.A. Reid approv\u00f2 la canzone, questi chiese al duo di continuare la collaborazione con Usher. Il cantante chiese quindi ai due produttori una canzone che somigliasse a \"Tender Love\", un brano R&amp;B interpretato dai Force MDs nel 1985 e da loro prodotto, ma pi\u00f9 \"personale\", e il risultato fu \"Can U Help Me\". Una volta terminato \"8701\", Jimmy Jam e Terry Lewis furono incaricati da Reid di lavorare nuovamente su quello che sarebbe diventato il singolo \"U Remind Me\". Reid dichiar\u00f2: \"\u00c8 risaputo che Usher sappia ballare, ha stile e su questo non ci piove. Ma voglio che la gente pensi: 'Sa cantare sul serio'.\"\nDescrizione dell'album.\nIn una intervista ad MTV Usher dichiar\u00f2 che i testi di \"8701\" rispecchiano la sua \"anima\", e dichiar\u00f2 che le tematiche erano l'amore, le sue relazioni ed il suo cuore infranto; \"Ascolto molto i primi dischi di Donny Hathaway, Stevie Wonder, Marvin Gaye e Michael Jackson, i classici della Motown. C'\u00e8 un po' di tutti loro in questo album. Mi piace proprio com'era la musica allora, cos\u00ec come nei primi anni Novanta quando c'erano artisti come i Troop e Jodeci, e Michael Jackson era al suo apice.\"\n\u2018\u20188701'\u2019 \u00e8 un album in cui predomina come genere l'R&amp;B.\n\"Can U Help Me\" parla di una relazione molto profonda che Usher ha vissuto. \"U Don't Have to Call\" \u00e8 una canzone hip-hop ispirata a Michael Jackson, mentre \"U Got It Bad\" \u00e8 un brano di R&amp;B con chitarre ed una linea del basso lenta. \"U Remind Me\", il primo singolo dell'album, \u00e8 anch'essa una canzone R&amp;B, i cui testi narrano di una donna che ricorda ad Usher di una sua ex fidanzata, ed \u00e8 per questo motivo che gli \u00e8 impossibile frequentarla.\nIl pronome \u201cYou\u201d \u00e8 stato riscritto come \u201cU\u201d nei titoli di tutte le canzoni dell'album.\nLa copertina di \u2018\u20188701'\u2019 mostra un piano americano di Usher con una giacca nera aperta sul petto, mostrando gli addominali, e degli occhiali da sole, con sullo sfondo un cielo rosso al tramonto. Anche sulle copertine dei singoli \"U Got It Bad\" e \"U Don't Have to Call\" Usher \u00e8 ritratto a petto nudo.\nPromozione.\nUsher comment\u00f2: \"Posticipare l'uscita dell'album \u00e8 stato un rischio, ma pensavo che avrebbe accresciuto l'attesa\". \"8701\" usc\u00ec infine il 7 agosto 2001. La Arista battezz\u00f2 la giornata \"Usher day\", durante la quale Usher interpret\u00f2 il singolo \"U Remind Me\" allo show \"Live! with Kelly\", e in seguito anche in occasione dei BET Awards e del concerto \"United We Stand: What More Can I Give\" al RFK Stadium di Washington in onore delle vittime degli attentati dell'11 settembre 2001. Usher presenzi\u00f2 a Total Request Live in America, tenne uno speciale showcase in un centro commerciale della Virgin, e un evento al ristorante Planet Hollywood. Usher interpret\u00f2 \"U Got It Bad\" agli American Music Awards del 2001.\nRecensioni.\n\u2018\u20188701'\u2019 ricevette recensioni prevalentemente positive dalla critica. Lucy O'Brien di \"NME\" lod\u00f2 Usher per aver pubblicato un album pi\u00f9 maturo, che \"riflette il suo percorso emotivo\" aggiungendo che \"La versatilit\u00e0 \u00e8 la chiave di tutto: beat in staccato con melodie melliflue, sontuosi lenti e armonie scattanti \u2013 ma serpeggianti dalla prospettiva singola di Usher. Un lavoro vincente.\" Christian Hopwood di BBC Online apprezz\u00f2 l'album, commentando che Usher aveva migliorato \"le sue abilit\u00e0 di produttore, cantante e autore di brani\" notando il suo apporto a dodici delle diciassette canzoni del disco. Dan Leroy di \"Yahoo! Music\" dichiar\u00f2 che suonava meglio dell'album \u201cabortito\u201d di Usher \"All About You\", e lo defin\u00ec il suo lavoro migliore. Leroy scrisse che i Neptunes e Jimmy Jam &amp; Terry Lewis avevano apportato all'album \"il loro meglio\". J. D. Considine di \"Blender\" scrisse che l'album di Usher \"fa quello che dovrebbe fare, conferendo ad Usher un sound R&amp;B maturato senza assottigliare il suo fascino adolescenziale\". Kathryn McGuire di \"Rolling Stone\" descrisse la voce di Usher come \"vellutata\" e aggiunse che \"Tra quel broncio e autocompiacimento da playboy, la voce di Usher \u00e8 straordinariamente adattabile\". McGuire tuttavia not\u00f2 che l'album pecca del fatto che \"Usher non abbandona mai la sua maschera meticolosmanete azzimata\", e che ogni canzone era standardizzata, a \"misura di radio\".\nSal Cinquemani di \"Slant Magazine\" ritenne molte canzoni dell'album simili allo stile di Janet Jackson, e paragon\u00f2 la voce di Usher a quella del fratello di questa, Michael Jackson \"[...] porta in superficie l'altro fratello Jackson che c'\u00e8 in Usher, sostenendo bridge vocali in falsetto per \"I Don't Know\" e \"U Don't Have to Call\" che sono senza dubbio marchi di fabbrice del Re del Pop.\" Jason King di \"Vibe\" espresse un favorevole favorevole su alcune canzoni, ma si disse deluso del fatto che dei \"mostri sacri come i produttori\" non avessero forgiato alcun \"capolavoro\", dando all'album tre stelle su cinque. Stephen Erlewine di \"Allmusic\" scrisse: \"\u00c8 un bel ragazzo, il suo repertorio \u00e8 scorrevole e seducente, e ha una bella voce, anche se tende a preferire il melisma\". Erlewine etichett\u00f2 l'album \"un affare classico e seducente\" ma sottoline\u00f2 l'assenza di canzoni indimenticabili. Josh Tyrangiel di \"Entertainment Weekly\" scrisse che le tracce dell'album \"si mescolano inoffensive\" ma rimase dubbioso sulle canzoni prodotte da Usher negli ultimi quattro anni.\nRossella Rambaldi di \"Musica &amp; Dischi\" comment\u00f2 come Usher avesse ottenuto dai blasonati produttori \"una manciata di composizioni di buon livello, almeno per non sfigurare 'alle orecchie' di un pubblico abituato bene\", defin\u00ec il singolo \"U Remind Me\" \u201cassai commerciale\u201d, precisando che \u201c\u00e8 bene spingersi direttamente alla seconda e alla terza traccia per trovare un po' pi\u00f9 di sostanza. In effetti la grintosa \u2018I Don't Know' (ospite P. Diddy) e l'erotica \u2018Twork It Out\u2019 rappresentano gli episodi migliori dell'album\u201d, e concluse sostenendo che \u201cUsher pu\u00f2 fare di meglio, lo dice il suo eclettico talento vocale, ancora un po' acerbo.\"\nSuccesso commerciale.\nL'album debutt\u00f2 alla posizione numero 4 della classifica statunitense \"Billboard 200\" vendendo 210.000 copie nella prima settimana, superando nel breve termine i dati del predecessore My Way (1997). Diciotto settimane dopo la sua pubblicazione, \u2018\u20188701'\u2019 aveva venduto quasi2 milioni di copie negli USA. Nel febbraio 2002 \u2018\u20188701'\u2019 arriv\u00f2 alla posizione numero 11 negli Stati Uniti. Al marzo 2010 l'album ha venduto 4,7 milioni di copie negli Stati Uniti, ed \u00e8 certificato quadruplo disco di platino dalla \"Recording Industry Association of America\" (RIAA). L'album debutt\u00f2 alla posizione numero 1 nella Billboard Canadian Albums.\nArriv\u00f2 alla posizione numero 1 della Official Albums Chart nell'agosto 2001, e rimase in classifica 47 settimane.\nL'album entr\u00f2 nelle top 5 in Danimarca e Belgio Vallonia, ed etr\u00f2 direttamente nelle top 10 di Nuova Zelanda, Paesi Bassi, Svizzera e Norvegia. L'album ha venduto oltre 8 milioni di copie nel mondo.\nPremi e riconoscimenti.\nL'album frutt\u00f2 ad Usher vari riconoscimenti. Vinse il suo primo Grammy Award nella categoria Best R&amp;B Vocal Performance Male (per \"U Remind Me\"). L'anno seguente, vinse lo stesso premio per la canzone \"U Don't Have to Call\".\nUsher vinse nel 2002 come Top R&amp;B/Hip-Hop Singles Artist, Top R&amp;B/Hip-Hop Male Artist e Top R&amp;B/Hip-Hop Artist ai Billboard Awards, ed un BET Award come Miglior Artista R&amp;B. Ai Soul Train Music Awards del 2002 l'album vinse come Album Maschile R&amp;B/Soul.\nL'album ed il singolo \"U Got It Bad\" furono considerati tra i migliori del decennio 2000\u20132009.\nFormazione.\nCrediti di \"8701\" tratti da AllMusic.\nEvolution 8701 Tour.\nIl tour di supporto all'album 8701 fu battezzato dagli stessi fan del cantante Evolution 8701 Tour. Usher si esib\u00ec nelle arene in Nord America di fronte a folle dai 5.000 ai 12.000 spettatori.\nUsher voleva far partire il tour il 29 novembre 2001 da Baltimora e farlo terminare il 30 dicembre a Los Angeles. Tuttavia il tour fu posticipato poich\u00e9 Usher si era slogato una spalla durante le prove. Una volta ristabilitosi, Usher comment\u00f2: \"Non vedo l'ora di uscire ed esibirmi sul palco. Ora che il mio braccio \u00e8 a posto, sono pronto a venire a interagire con i miei fan. Non c'\u00e8 niente come quel tipo di eccitazione e quell'energia.\"\nAd aprire i suoi concerti furono la cantante Faith Evans ed i rapper Nas e Mr. Cheeks. Il tour cominci\u00f2 il 25 aprile 2002 dalla citt\u00e0 di Denver."}
{"id": "1614738", "revid": "1003477", "url": "https://it.wikipedia.org/wiki?curid=1614738", "title": "Passo dell'Oberalp", "text": "Il passo dell'Oberalp (, in romancio \"Pass Alpsu\") si trova a \u00a0m s.l.m. sul massiccio del San Gottardo, divide le Alpi Glaronesi a nord dalle Alpi Lepontine a sud.\nDescrizione.\nCollega il Canton Grigioni con il Canton Uri. La strada carrozzabile fu costruita tra il 1852 e 1863. Il passo \u00e8 servito da una ferrovia a scartamento ridotto in alcuni tratti a cremagliera, la Matterhorn-Gotthard-Bahn. Attraverso il passo transita il Glacier Express, famoso treno che collega Zermatt con Sankt Moritz. Durante il periodo di chiusura invernale fra Andermatt e Sedrun circolano treni navetta per il trasporto delle auto.\nCollegamenti esterni.\nIl passo dell'Oberalp su geofinder.ch"}
{"id": "1614739", "revid": "21880", "url": "https://it.wikipedia.org/wiki?curid=1614739", "title": "Octocoralli", "text": ""}
{"id": "1614742", "revid": "197508", "url": "https://it.wikipedia.org/wiki?curid=1614742", "title": "Carte di credito", "text": ""}
{"id": "1614748", "revid": "123848245", "url": "https://it.wikipedia.org/wiki?curid=1614748", "title": "Zelten", "text": "Lo zelten \u00e8 un dolce a base di frutta secca (pinoli, noci, mandorle) e canditi tipico della regione Trentino-Alto Adige.\nDescrizione.\nIl nome ha forse origine dal termine tedesco \"selten\" (raramente), volto ad indicare l'occasione speciale della sua preparazione, che avviene per lo pi\u00f9 in periodo natalizio. Inizialmente lo zelten nacque infatti come dolce invernale, periodo in cui era pi\u00f9 probabile trovare frutta secca, per poi diventare un vero e proprio simbolo della pasticceria tipica trentina.\nLa ricetta era conosciuta anche nel 1700, quando gi\u00e0 veniva citata in trattati di cucina, ma \u00e8 compresa inoltre in un manoscritto disponibile presso la biblioteca comunale di Rovereto, in cui viene descritta la preparazione del \"Celteno\".\nNonostante la variet\u00e0 degli ingredienti si differenzi da zona a zona, si pu\u00f2 comunque riconoscere un impasto di base comune ad ogni qualit\u00e0 di zelten, costituito da farina, uova, burro, zucchero e lievito. La qualit\u00e0 di frutta secca maggiormente impiegata \u00e8 invece costituita da noci, fichi secchi, mandorle, pinoli e uva sultanina."}
{"id": "1614749", "revid": "1543377", "url": "https://it.wikipedia.org/wiki?curid=1614749", "title": "Confessions (Usher)", "text": "Confessions \u00e8 il quarto album in studio del cantante R&amp;B statunitense Usher, pubblicato il 23 marzo 2004 dalla Arista Records.\nContiene la hit internazionale \"Yeah!\", e nell'edizione speciali \"My Boo\" in duetto con Alicia Keys.\nTracce.\nCrediti adattati ai dati riportati nel sito della ASCAP."}
{"id": "1614752", "revid": "287204", "url": "https://it.wikipedia.org/wiki?curid=1614752", "title": "Elettroforesi capillare", "text": "L'elettroforesi capillare, conosciuta anche come elettroforesi di zona capillare, pu\u00f2 essere usata per separare specie ioniche utilizzando le cariche ioniche e le forze di frizione. Nell'elettroforesi tradizionale, le particelle elettricamente cariche si muovono in un liquido conduttivo sotto l'influenza di un campo elettrico. La tecnica dell'elettroforesi capillare, introdotta negli anni sessanta, \u00e8 pensata per separare le specie basandosi sulla dimensione del rapporto di carica all'interno di un piccolo capillare riempito con un elettrolita.\nStrumentazione.\nLa strumentazione necessaria per applicare la tecnica \u00e8 relativamente semplice. Un esempio schematico di un sistema per elettroforesi capillare \u00e8 mostrato in \"figura 1\". I componenti principali del sistema sono una fiala contenente il campione, una fiala sorgente e una di destinazione, elettrodi, un generatore di alta tensione, un rivelatore, un sistema di raccolta dati e il supporto. La fiala sorgente, quella di destinazione e il capillare sono riempiti con un elettrolita come ad esempio una soluzione acquosa. Per introdurre il campione, il capo aperto del capillare \u00e8 inserito nella fiala che lo contiene e quindi, dopo l'assorbimento del campione dovuto alla capillarit\u00e0 (oppure a compressione), riportato nella posizione originaria. La migrazione delle particelle \u00e8 quindi prodotta utilizzando un campo elettrico che \u00e8 applicato fra la fiala sorgente e quella destinazione collegando gli elettrodi al generatore di alta tensione. Bisogna notare che tutti gli ioni, positivi o negativi che siano, sono spinti nella stessa direzione dal flusso elettroosmotico, come indicato nel seguito. Le particelle si separano durante lo spostamento per via della loro mobilit\u00e0 elettroforetica e sono quindi rilevate all'altro capo del capillare. I dati sono quindi inviati dal rilevatore e trasmessi al sistema di raccolta dati (integratore o computer), che li rappresenta come elettroferogramma, che riporta la risposta del rilevatore come funzione del tempo. I composti chimici appaiono come picchi separati.\nRivelazione.\nLa separazione tramite Elettroforesi capillare pu\u00f2 essere rilevata da diversi strumenti.\nLa maggior parte degli strumenti in commercio usano l'UV o l'UV- Visibile (assorbanza) come modo primario per rivelare il segnale. In questi sistemi, una sezione del capillare \u00e8 usata come rivelatore. Questo serve per rivelare analiti che altrimenti non sarebbero risolti. In generale i capillari usati per l'elettroforesi capillare sono rivestiti con un polimero per incrementarne la stabilit\u00e0. La porzione del capillare usata per la rivelazione UV, comunque, deve essere otticamente trasparente.\nCon campioni naturalmente fluorescenti o modificati chimicamente con un marcatore fluorescente si pu\u00f2 usare la rivelazione per fluorescenza. Questo metodo di rivelazione consente elevata sensibilit\u00e0 e migliore selettivit\u00e0, ma pu\u00f2 essere utilizzato solo se il campione \u00e8 fluorescente. Uno strumento per elettroforesi capillare con rivelazione a fluorescenza pu\u00f2 essere complesso. Il metodo richiede un raggio di luce eccitatrice focalizzato sul capillare, e questo pu\u00f2 essere difficile da ottenere con molte sorgenti luminose. Tramite fluorescenza indotta da laser si sono ottenuti limiti di rivelazione di 10\u221218 - 10\u221221 mol. La sensibilit\u00e0 del metodo \u00e8 attribuita all'alta intensit\u00e0 della luce incidente e alla capacit\u00e0 di focalizzare molto accuratamente la luce sul capillare.\nPer identificare il campione, l'apparecchiatura per elettroforesi capillare pu\u00f2 essere direttamente accoppiata con uno spettrometro di massa o con uno spettrometro SERS (\"Surface Enhanced Raman Spectroscopy\"). Nella maggior parte dei casi, all'uscita dal capillare il campione \u00e8 ionizzato tramite \"electrospray\", e gli ioni prodotti sono analizzati con lo spettrometro di massa. Questa modalit\u00e0 richiede soluzioni tampone volatili, che influenzeranno il modo di separazione e il grado di risoluzione che \u00e8 possibile ottenere. Misura e analisi richiedono in genere l'utilizzo di software specifici.\nModi di separazione.\nLa separazione dei composti tramite elettroforesi capillare dipende dalla migrazione differenziale degli analiti in un campo elettrico applicato. La velocit\u00e0 di migrazione elettroforetica (formula_1) verso l'elettrodo di carica opposta \u00e8:\nformula_2\ndove formula_3\nTecniche correlate.\nCome descritto sopra, le separazioni in un sistema di elettroforesi capillare dipendono tipicamente dalle differenti caratteristiche di mobilit\u00e0 elettroforetica degli analiti. Tuttavia alcune classi di analiti non possono essere separati da quest'effetto poich\u00e9 sono neutri, non carichi, oppure perch\u00e9 le differenze di mobilit\u00e0 elettroforetica sono troppo ridotte. Ci sono per\u00f2 alcune tecniche che possono aiutare a separare tali campioni utilizzando comunque questo sistema. L'aggiunta di un surfattante all'elettrolita pu\u00f2 facilitare la separazione di composti non carichi tramite la cromatografia elettrocinetica micellare. Polimeri carichi, come frammenti di DNA, possono essere separati tramite il riempimento del capillare con una matrice di gel che rallenta maggiormente l'eluizione dei filamenti di maggior lunghezza rispetto a quelli di dimensione minore. L'elettroforesi capillare su gel \u00e8 un'alternativa con una pi\u00f9 elevata precisione rispetto alla classica elettroforesi su gel. Alcuni sistemi di elettroforesi capillare possono essere anche usati per la cromatografia liquida microscala o la elettrocromatografia capillare. Possono essere utilizzati anche per la isotacoforesi e l'isoelettrofocalizzazione."}
{"id": "1614753", "revid": "767487", "url": "https://it.wikipedia.org/wiki?curid=1614753", "title": "Gi\u014drgos Ge\u014drgiad\u012bs (1972)", "text": "Carriera.\nGiocatore.\nClub.\nLa famiglia di Ge\u014drgiad\u012bs, poco dopo la sua nascita, lasci\u00f2 la Grecia per trasferirsi nell'allora Germania Ovest, a Stoccarda. Fu l\u00ec che Ge\u014drgiad\u012bs impar\u00f2 a giocare a calcio. Dopo il ritorno in Grecia firm\u00f2 per i dilettanti del Keravnos Krinides. Fu presto scoperto dal Doxa Drama, squadra di Prima Divisione, che lo acquist\u00f2 a 17 anni, qui rimase quasi tre stagioni totalizzando 55 presenze e segnando 10 reti.\nNel 1992 si trasfer\u00ec al Panathinaikos con cui gioc\u00f2 fino al 1998, vincendo 2 titoli nazionali, 2 Coppe di Grecia e raggiungendo le semifinali di Champions League nel 1996. Nel 1995 fu eletto calciatore greco dell'anno.\nLe sue prestazioni a livello europeo fecero s\u00ec che il si interessasse a lui e lo acquistasse per . Con gli inglesi raggiunse la finale di FA Cup, persa contro il .\nLa stagione seguente ritorn\u00f2 in Grecia, dove gioc\u00f2 per il (1999-2003) che lo acquista per . Con il PAOK vinse due Coppe di Grecia.\nNel 2003 firm\u00f2 per l'Olympiakos. Nella sua prima stagione con la squadra del Pireo perse il campionato arrivando alle spalle del .\nNel 2005, dopo essere stato liberato dall'Olympiakos, firm\u00f2 per l'Iraklis per poi passare, dopo essersi nuovamente svincolato, al PAOK Salonicco nel gennaio 2007. Un anno e mezzo pi\u00f9 tardi concluse la carriera, diventando un osservatore del club.\nNazionale.\nGe\u014drgiad\u012bs in nazionale greca ha collezionato 61 presenze e realizzato 11 gol.\nHa fatto parte della squadra che vinse il campionato europeo del 2004, durante la cui fase finale, tuttavia, non scese mai in campo.\nAllenatore.\nNel 2009 \u00e8 diventato allenatore della nazionale greca Under-21 al posto di Nikos Nioplias, passato al ."}
{"id": "1614754", "revid": "767487", "url": "https://it.wikipedia.org/wiki?curid=1614754", "title": "Casanova farebbe cos\u00ec!", "text": "Casanova farebbe cos\u00ec! \u00e8 un film commedia del 1942, interpretato da Peppino De Filippo e diretto da Carlo Ludovico Bragaglia, che ne cur\u00f2 la sceneggiatura con lo stesso De Filippo.\nIl soggetto utilizzato dal film \u00e8 Casanova farebbe cos\u00ec, commedia teatrale scritta nel 1940 da Armando Curcio e Peppino De Filippo.\nIl film \u00e8 stato distribuito nel circuito cinematografico italiano il 5 dicembre 1942. Inaspettatamente, alcune copie del film sono state distribuite anche negli USA col titolo di \"After Casanova's Fashion\".\nTrama.\nDon Agostino \u00e8 un uomo molto noto in paese, per via della sua fama da don Giovanni. Un giorno scommette coi suoi amici di riuscire a passare una notte con Maria Grazia, moglie di don Ferdinando, suo debitore oltrech\u00e9 marito geloso.\nDon Agostino prepara cos\u00ec uno stratagemma: fa allontanare subito don Ferdinando dal paese con un pretesto; dopodich\u00e9 si intrufola in casa sua sfruttandone l'assenza. Per farsi aprire da Maria Grazia, don Agostino dice di essere inseguito dalla polizia dato che ha appena assassinato un uomo.\nGli amici di don Agostino, nascosti nel bosco che circonda la casa, considerano ormai vinta la scommessa, dato che l'uomo \u00e8 entrato in casa; purtroppo per lui ritorna don Ferdinando.\nI due sono dapprima perplessi, ciascuno per la presenza dell'altro, ma dopo un po' iniziano le spiegazioni: don Agostino si giustifica con la medesima storia raccontata a Maria Grazia, e convince don Ferdinando a mantenere il silenzio su tutto annullando i debiti che l'uomo ha con lui.\nAlla fine la verit\u00e0 viene fuori, e don Agostino, diventato oggetto di scherno da parte di tutti i paesani, \u00e8 costretto ad abbandonare il paese."}
{"id": "1614759", "revid": "729019", "url": "https://it.wikipedia.org/wiki?curid=1614759", "title": "ATV (rete televisiva austriaca)", "text": "ATV \u00e8 la prima televisione privata austriaca, nata nel 1997. Ha iniziato a trasmettere a livello nazionale nel 2003.\nIl proprietario \u00e8 dal 2017 ProSiebenSat1 che l'ha rilevata da Tele M\u00fcnchen Gruppe."}
{"id": "1614762", "revid": "1543377", "url": "https://it.wikipedia.org/wiki?curid=1614762", "title": "Richard Fortey", "text": "Biografia.\nFortey \u00e8 famoso per le sue ricerche paleontologiche sui trilobiti e sui graptoliti ed \u00e8 noto ai lettori non specialisti per aver scritto alcuni libri di divulgazione scientifica di successo. \u00c8 membro della Royal Society dal 1997 ed \u00e8 stato presidente della Geological Society of London nel biennio 2006-2008. In precedenza \u00e8 stato dirigente di ricerca al Natural History Museum di Londra. Ha partecipato a numerose spedizioni paleontologiche in vari paesi, fra cui l'Italia, Cipro e l'isola di Terranova."}
{"id": "1614763", "revid": "287204", "url": "https://it.wikipedia.org/wiki?curid=1614763", "title": "Return to Jurassic Park", "text": ""}
{"id": "1614767", "revid": "767487", "url": "https://it.wikipedia.org/wiki?curid=1614767", "title": "Signori, in carrozza!", "text": "Signori, in carrozza! \u00e8 un film del 1951 diretto da Luigi Zampa.\nTrama.\nVincenzo Nardi, che svolge il lavoro di controllore di vagoni letto, \u00e8 in servizio sulla tratta Roma-Parigi. L'uomo ha due famiglie: a Roma ha una trasandata moglie napoletana, il cui fratello \u00e8 uno sfaccendato, mentre a Parigi frequenta Ginette, una piacente vedova con una figlia che considera Vincenzo un secondo padre. Per vari anni l'insolito stile di vita dell'uomo procede tranquillamente, senza che nessuna delle due famiglie sappia dell'esistenza dell'altra.\nQuando a Vincenzo viene proposto di interrompere il faticoso servizio notturno per trasferirsi in una sede stabile, a sorpresa lui sceglie Parigi, intenzionato a separarsi dalla moglie di Roma e dal cognato per creare un legame duraturo con Ginette. Tutto si guasta quando suo cognato Gennaro, spinto dalla necessit\u00e0 di lasciare Roma in quanto ricercato per furto, decide di seguire Vincenzo a Parigi. Gennaro rintraccia subito il cognato a casa di Ginette e Vincenzo riesce a tenergli nascosta la sua relazione, tanto che Gennaro stesso corteggia la signora francese.\nAlla fine si presenta a Parigi anche Clara, la moglie di Vincenzo, e l'irregolarit\u00e0 della situazione viene a galla. Ginette si sente tradita e non vuole pi\u00f9 avere a che fare con Vincenzo, e lui si decide a tornare a Roma con Clara che \u00e8 disposta a perdonarlo. Sulla via del ritorno i due riescono a liberarsi di Gennaro che riconosce di aver abusato della loro generosit\u00e0 e si ferma a Torino con l'intenzione, peraltro, non di cercarsi un lavoro e una vita indipendente, bens\u00ec di farsi mantenere da un'altra sua sorella l\u00ec residente.\nProduzione.\nIn qualit\u00e0 di aiuto regista vi furono Mauro Bolognini, Leopoldo Savona e Jean Laviron.\nCritica.\nGian Piero Brunetta mette in luce, riguardo a questo periodo, l'\u00abintegrazione progressiva dei letterati nel cinema\u00bb, per cui in \"Signori, in carrozza!\" troviamo, tra gli sceneggiatori, il nome di Brancati cos\u00ec come si era trovato Alberto Moravia in \"Perdizione\", ed, elencando, impegnati nel nuovo ruolo di sceneggiatori, scrittori quali Palazzeschi, Calvino, Pratolini ed altri. Lo stesso Brunetta vede quest'impegno, per\u00f2, semplicemente come un \u00abreclutamento di forza - lavoro intellettuale per la confezione di prodotti destinati ai mercati popolari\u00bb.. \u00c8 stato anche notato che \"Signori, in carrozza!\" \u00ab\u00e8 considerato un po' una cenerentola tra i film di Zampa e Brancati, oscurato dalla fama di opere quali \"Anni difficili\", \"Anni facili\", \"L'arte di arrangiarsi\". Alberto Moravia disse: \u00abIn questo film c'\u00e8 un solo motivo veramente vitale: il raffronto tra scroccone e scroccato, fra il controllore dei vagoni letto e il suo impudente e insaziabile cognato\u00bb.\nDistribuzione.\nIl film venne iscritto al Pubblico registro cinematografico con il n. 976. Presentato alla Commissione di Revisione Cinematografica il 20 settembre 1951, ottenne il visto di censura n. 10.612 del 25 settembre 1951, con una lunghezza della pellicola di 2.780 metri. Ebbe la prima proiezione pubblica il 18 ottobre 1951. Girato negli studi della Titanus alla Farnesina e gli esterni a Roma e Parigi."}
{"id": "1614769", "revid": "1371684", "url": "https://it.wikipedia.org/wiki?curid=1614769", "title": "Deutsche Presse-Agentur", "text": "La Deutsche Presse-Agentur (DPA) \u00e8 un'agenzia di stampa tedesca fondata nel 1949 con sede ad Amburgo.\nLa DPA \u00e8 nata con l'intento di diventare una grande agenzia di stampa a diffusione mondiale a mezzo stampa, radio, televisione, on line, telefoni cellulari, ed in collaborazione con le agenzie di stampa nazionali.\nLe sue news sono disponibili in tedesco, inglese, spagnolo e arabo."}
{"id": "1614770", "revid": "1632387", "url": "https://it.wikipedia.org/wiki?curid=1614770", "title": "6 Days to Nowhere", "text": "6 Days to Nowhere \u00e8 il sesto album della Power/Progressive metal band Labyrinth, pubblicato nel 2007."}
{"id": "1614778", "revid": "124905788", "url": "https://it.wikipedia.org/wiki?curid=1614778", "title": "Eugenio Popovich", "text": "Biografia.\nNacque il 6 gennaio 1842 a Berljanska in Russia da Carlo Drago, capitano di vascello e facoltoso armatore, ed Eugenia D'Angeli. Trasferitosi giovanissimo a Trieste con la morte della madre, frequent\u00f2 il Ginnasio triestino e nel 1856 il liceo italiano di Capodistria, ove fu condiscepolo del futuro re Nicola I del Montenegro. Consegu\u00ec la maturit\u00e0 al Ginnasio di Zara e nel 1860 si iscrisse all'universit\u00e0 di Graz.\nAder\u00ec agli ideali del Risorgimento e dell'irredentismo triestino. Nel 1860 prese parte alla campagna nell'Italia meridionale a impresa quasi ormai conclusa e nel 1861 si ader\u00ec al Comitato segreto Triestino-Italiano. Nel 1862 segu\u00ec il richiamo di Giuseppe Garibaldi: partecip\u00f2 alla sfortunata giornata d'Aspromonte progettata per la liberazione di Roma.\nContinu\u00f2 gli studi universitari a Pisa fino al 1863 con Nicola I del Montenegro, ma si laure\u00f2 all'Universit\u00e0 di Bologna in Scienze politiche e giuridiche nel 1864.\nNel maggio del 1866 con la mobilitazione del regio esercito italiano per l'imminente guerra contro l'Austria, Eugenio si arruol\u00f2 nel Corpo Volontari Italiani di Garibaldi e fu incorporato nel 2\u00ba Reggimento Volontari Italiani del tenente colonnello Pietro Spinazzi. Assegnato alla seconda compagnia del capitano Tommaso Marani, primo battaglione, combatt\u00e9 valorosamente nella Battaglia di Ponte Caffaro del 25 giugno, alle Operazioni in Val Vestino (1866) e nella battaglia di Pieve di Ledro. Secondo Augusto Elia, Popovich partecip\u00f2 anche alla battaglia di Bezzecca del 21 luglio partecipando al contrattacco liberatorio del villaggio al comando del colonnello Menotti Garibaldi. Al termine della guerra fu promosso per merito al grado di sottotenente.\nNel 1867 segu\u00ec nuovamente Garibaldi nella Campagna dell'Agro romano per la liberazione di Roma e, come luogotenente della terza colonna dei volontari, combatt\u00e9 con valore nella presa di Monterotondo (26 ottobre) e nella successiva battaglia di Mentana il 3 novembre.\nCon la proclamazione di Roma capitale, nel 1870, vi si trasfer\u00ec intraprendendo la carriera di giornalista politico. Dal 1875 al 1877 scrisse per il quotidiano \"La Nazione\" con lo pseudonimo di E. Tergesti mentre nel 1899 fu redattore del quotidiano \"Il Diritto\", organo della sinistra depretisina.\nTra il 1875 e il 1878 tent\u00f2 di organizzare in Roma una spedizione militare per sollevare la Bosnia dalla dominazione austriaca. Il 15 giugno 1897 fu nominato console del Montenegro a Roma dal principe Nicola e il 12 settembre 1900 console generale.\nAder\u00ec alla \"Societ\u00e0 di Mutuo Soccorso Reduci Garibaldini \u201cGiuseppe Garibaldi\u201d\" e mantenne stretti rapporti con i patrioti della citt\u00e0 di Trieste, della quale proclam\u00f2 sempre l'indipendenza dall'Austria.\nFu massone, iscritto ad una Loggia italiana.\nMor\u00ec il 4 aprile del 1931."}
{"id": "1614785", "revid": "112355", "url": "https://it.wikipedia.org/wiki?curid=1614785", "title": "Disuguaglianza di Schwartz", "text": ""}
{"id": "1614788", "revid": "114636174", "url": "https://it.wikipedia.org/wiki?curid=1614788", "title": "T\u00f6di", "text": "Il T\u00f6di (in romancio \"Piz Russein\") \u00e8 una montagna delle Alpi alta 3.614\u00a0, situata in Svizzera, la vetta principale e pi\u00f9 alta delle Alpi Glaronesi.\nCaratteristiche.\nIl monte si trova al confine tra i cantoni di Glarona e dei Grigioni. La montagna costituisce il punto pi\u00f9 elevato del Canton Glarona.\nLa montagna \u00e8 composta da tre vette distinte:\nSalita alla vetta.\nLa via normale di accesso parte dal lato orientale, da un'altezza di 2.111\u00a0m e seguendo il ghiacciaio Bifertenfirn fino a raggiungere la vetta."}
{"id": "1614795", "revid": "21880", "url": "https://it.wikipedia.org/wiki?curid=1614795", "title": "Conca d'oro", "text": ""}
{"id": "1614801", "revid": "599013", "url": "https://it.wikipedia.org/wiki?curid=1614801", "title": "Matthias Liebers", "text": "Carriera.\nClub.\nInizi\u00f2 a giocare nelle giovanili del BSG Lokomotive Leipzig-Mitte. Nel 1968 fu trasferito al Lokomotive Lipsia dove gioc\u00f2 fino al 1991 321 partite e 37 reti in DDR-Oberliga.\nNonostante la riunificazione tedesca, Liebers continu\u00f2 a giocare per la squadra della sua citt\u00e0, rinominata \"VfB Lipsia\", dal 1991 al 1996 partecipando anche alla sfortunata annata in Bundesliga della squadra sassone.\nChiuse ufficialmente la carriera alla fine degli anni novanta nelle leghe minori tedesche, anche se gioc\u00f2 nel 2004-2005 due partite arricchite da una rete segnata in 3.Kreisklasse (ultima divisione) nell'appena ricostituita Lokomotive Lipsia.\nNazionale.\nCon la fu il dodicesimo primatista di presenze in Nazionale (59 in tutto) e conquist\u00f2 un argento ai Giochi olimpici di Mosca nel 1980."}
{"id": "1614804", "revid": "767487", "url": "https://it.wikipedia.org/wiki?curid=1614804", "title": "Jennifer Warnes", "text": "Carriera.\nOltre ad essere una cantante \u00e8 anche compositrice, arrangiatrice e produttrice discografica, nota per le sue interpretazioni di composizioni scritte da lei stessa e da altri; ha una vasta playlist come cantante in colonne sonore cinematografiche ed \u00e8 una cara amica e collaboratrice del cantautore canadese e poeta Leonard Cohen.\nNel 1971, ha incontrato Cohen, ed i due sono rimasti amici per la vita. Ha collaborato nei tour in Europa con la band di Cohen nel 1972 e nel 1979, prima come cantante di back-up e poi come arrangiatore vocale e cantante ospite negli album di Cohen Live Songs (1973), Recent Songs (1979), Various Positions (1985), I'm Your Man (1988), The Future (1992), Field Commander Cohen: Tour 1979 (2001), e Old Ideas (2012), la Warnes pi\u00f9 tardi (1987) ha inciso un album acclamato dalla critica audiofila delle canzoni di Cohen, Famous Blue Raincoat. Nel 1972, ha pubblicato il suo terzo album, Jennifer, che \u00e8 stato prodotto da John Cale. Nel 1976 la Warnes ha pubblicato l'album, che conterr\u00e0 il suo fortunato singolo da hit parade \"Right Time of the Night\" nel 1977 .\nAll'inizio della sua carriera le fu consigliato di cambiare il proprio cognome da \"Warnes\" a \"Warren\", ma per non generare confusione con l'attrice Jennifer Warren, prefer\u00ec esibirsi col solo nome \"Jennifer\" per i primi anni '60, per poi tornare a \"Jennifer Warnes\" per il resto della sua carriera.\nLa sua carriera di cantante ha avuto i maggiori picchi di popolarit\u00e0 grazie alle colonne sonore di due film. Nel gi\u00e0 citato \"Dirty Dancing - Balli proibiti\" il brano \"(I've Had) The Time of My Life\", cantato dalla Warnes e Bill Medley vinse il Grammy Award come \"Migliore performance pop di un gruppo o duo\", Oscar per la migliore canzone, Golden Globe per la migliore canzone originale. Nel 1983 un altro film, \"Ufficiale e gentiluomo\", in cui la Warnes duetta con Joe Cocker nel brano \"Up Where We belong\", tema portante del film, le fece ottenere il Grammy Award come \"migliore performance di un duo o gruppo\"."}
{"id": "1614807", "revid": "6923", "url": "https://it.wikipedia.org/wiki?curid=1614807", "title": "Id Tech 2", "text": "id Tech 2 (conosciuto anche come Quake II engine) \u00e8 un motore grafico creato da id Software, realizzato originariamente per lo sparatutto in prima persona \"Quake II\".\nCaratteristiche.\nUna delle maggiori differenze rispetto al suo predecessore, il Quake engine che muoveva \"Quake\", \u00e8 il supporto nativo per le schede video acceleratrici, in particolare attraverso OpenGL (in Quake il supporto fu aggiunto in un secondo momento, grazie ad una patch), e l'abbandono del sistema operativo MS-DOS per il passaggio a Windows. L'uso di Windows ha inoltre reso possibile l'uso delle Dynamic-link library per contenere alcuni elementi di gioco, che hanno portato ad un miglioramento delle prestazioni rispetto al precedente sistema (un linguaggio proprietario, il QuakeC, che veniva interpretato dal software in maniera indipendente anche in architetture hardware differenti). L'uso delle dll facilit\u00f2 anche lo sviluppo di mod che con Quake II proliferarono in modo massiccio.\nIl formato dei livelli utilizza sempre il metodo della partizione binaria dello spazio (BSP) ma, sfruttando in modo pi\u00f9 'pesante' OpenGL (e di conseguenza le schede grafiche) sono stati introdotti notevoli miglioramenti, quali una palette di colori ampliata e nuovi effetti di illuminazione (come il Colered Lighting). Anche qui, come in \"Quake\", il livello di illuminazione delle mappe viene pre-calcolato in sede di creazione della mappa, ma in questo caso il metodo di calcolo sfrutta un algoritmo di Radiosity che genera una illuminazione delle mappe sensibilmente pi\u00f9 realistica.\nIl Tech2 inoltre permette la creazione di modelli pi\u00f9 sofisticati rispetto al Tech1 (che di fatto permetteva di cambiare solo la texture del modello): il nuovo sistema (MD2) permette infatti la creazione di modelli poligonali diversi e dotati di animazioni scheletriche (Skeletal Animation) e proprie texture, il che diede il la ad una proliferazione di modelli di tutti i generi.\nCodice sorgente.\nJohn Carmack, principale programmatore del motore grafico, ha pubblicato il codice sorgente del motore il 22 dicembre del 2001 sotto licenza GNU. Da allora sono stati realizzati, da terzi, diversi port: tra gli altri, notabili sono \"Jake 2\", scritto in Java, e una versione scritta sfruttando la piattaforma .NET di Microsoft."}
{"id": "1614808", "revid": "515394", "url": "https://it.wikipedia.org/wiki?curid=1614808", "title": "Morte della Vergine (Mantegna)", "text": "La Morte della Vergine \u00e8 un dipinto tempera e oro su tavola (54x42 cm) di Andrea Mantegna, realizzato intorno al 1462 e conservato oggi al Museo del Prado di Madrid. Fa parte della stessa opera anche la tavoletta di \"Cristo con l'animula della Madonna\" conservata presso la Pinacoteca nazionale di Ferrara.\nStoria.\nL'opera viene in genere identificata con la pala d'altare che decorava la cappella privata di Ludovico III Gonzaga nel Castello di San Giorgio a Mantova, la cui sistemazione architettonica e decorazione fu la prima commissione ufficiale a Mantegna, pittore di corte dal 1460, ma in trattativa gi\u00e0 dal 1457. La tavola, che originariamente aveva dimensioni verticali maggiori, venne completata entro il 1462. Sicuramente la pala era comunque destinata a un ambiente del castello, come dimostra la veduta che illusionisticamente riprende quella che si poteva vedere dalle finestre del castello stesso.\nNel corso del XVI secolo la cappella venne ristrutturata e ridecorata, con la dispersione delle decorazioni quattrocentesche, per poi venire in seguito distrutta, tanto che oggi si ignora la sua collocazione, forse sotto la Camera degli Sposi.\nLa tavola della \"Morte della Vergine\" in particolare dovette finire a Ferrara, a giudicare da una menzione in un inventario del 1588, che la elencherebbe tra i dipinti nella cappelletta privata di Margherita Gonzaga, moglie di Alfonso II d'Este. Fu forse per adattarsi alla nuova collocazione che l'opera venne decurtata della parte superiore, della quale venne tenuto solo il riquadro con la figura di Cristo in una nuvola con cherubini che fa ascendere l'anima della Vergine rappresentata come una piccola figura.\nIl quadro principale venne acquistato da Carlo I d'Inghilterra dai Gonzaga nel 1627 e poi comprato da Filippo IV di Spagna alla vendita dopo la morte del re inglese. Entrato cos\u00ec nelle collezioni reali spagnole, \u00e8 approdato al Prado nel 1829.\nFu Roberto Longhi il primo a ricostruire l'aspetto originario della tavola e anche a ipotizzare che l'opera potesse essere stata un quarto pannello nel \"Trittico degli Uffizi\".\nDescrizione e stile.\nL'artista tratt\u00f2 il tema della morte della Vergine con notevole originalit\u00e0, senza accenti miracolistici. La scena \u00e8 ambientata in un sobrio salone, racchiuso da pilastri che originariamente reggevano delle arcate a tutto sesto (in parte visibili nel \"Cristo con l'animula della Madonna\") e con un pavimento marmoreo a scacchiera che fugge in prospettiva. Al centro si apre la grande finestra con la profonda veduta del lago del Mincio e del ponte di San Giorgio, immediatamente riconoscibile per i contemporanei.\nIl catafalco della Vergine domina con le sue linee orizzontali la met\u00e0 inferiore del dipinto, mentre attorno ad essa stanno gli apostoli che recitano la cerimonia funebre: san Pietro legge le Sacre Scritture, uno regge un vaso di unguenti, altri una candela e cantano; uno al centro, posto verso lo spettatore (san Giovanni?) si sporge verso il corpo di Maria per spargere l'incenso con un incensiere.\nL'ammorbidirsi di forme e colori, iniziato nel percorso dell'artista gi\u00e0 nella \"Pala di San Zeno\" (1457-1459), \u00e8 qui ulteriormente sviluppato, con una maggiore naturalezza di gesti e tipi umani, che vengono nobilitati dall'ampio respiro monumentale della composizione.\nLa luce non arriva dalla finestra, ma da destra, ed investe il primo apostolo per lambire poi da dietro la figura scorciata sul catafalco. Lo spazio libero sul pavimento in primo piano invita lo spettatore ad osservare in profondit\u00e0 il dipinto, soffermandosi sulla Madonna per poi correre in lontananza nel paesaggio. Numerosi dettagli sono di vivo realismo: dalla naturalezza dei gesti delle mani e delle posizioni dei piedi degli apostoli, all'uso delle aureole scorciate e parzialmente specchianti, dai pesanti panneggi che sembrano di marmo (pur senza nascondere le anatomie delle figure), al lustro metallico di alcuni oggetti come i due grossi candelabri.\nSullo sfondo, c'\u00e8 un paesaggio con un lago, che rappresenta i laghi che si trovano a Mantova; su di loro viene posato un ponte, chiamato di San Giorgio con la Rocca di Sparafucile."}
{"id": "1614809", "revid": "1543377", "url": "https://it.wikipedia.org/wiki?curid=1614809", "title": "Relazioni internazionali del Kosovo", "text": "A seguito della dichiarazione unilaterale d'indipendenza del Kosovo del 17 febbraio 2008, molti paesi hanno assunto una posizione ufficiale sul riconoscimento o meno della sovranit\u00e0 del territorio balcanico a \"status\" conteso.\nPaesi che hanno riconosciuto l'indipendenza.\nAl 29 dicembre 2020 il Kosovo \u00e8 stato formalmente riconosciuto come Stato indipendente da 113 dei 193 membri dell'ONU (tra cui i confinanti Montenegro, Macedonia del Nord e Albania), ma entro il 3 marzo 2020, 15 membri avevano ritirato il riconoscimento. Tra i membri permanenti del Consiglio di sicurezza, il Kosovo \u00e8 riconosciuto da Stati Uniti, Francia e Regno Unito, mentre la Russia e la Cina continuano a considerarlo una provincia autonoma della Serbia.\n22 dei 27 paesi dell'Unione europea hanno riconosciuto l'indipendenza del Kosovo: vi si oppongono Spagna, Cipro, Romania, Slovacchia e Grecia.\nPaesi che hanno ritirato il riconoscimento del Kosovo.\nA partire dal 2017, alcuni Paesi che avevano stabilito relazioni diplomatiche con le autorit\u00e0 kosovare sono ritornati sui propri passi.\nInoltre, la Nigeria e l'Uganda hanno dichiarato di non aver mai riconosciuto l'indipendenza del Kosovo."}
{"id": "1614810", "revid": "1005847", "url": "https://it.wikipedia.org/wiki?curid=1614810", "title": "Provincia di Paucartambo", "text": "La provincia di Paucartambo \u00e8 una delle 13 province della regione di Cusco nel Per\u00f9.\nCapoluogo e data di fondazione.\nIl capoluogo \u00e8 Paucartambo.\nLa provincia \u00e8 stata istituita il 20 maggio 1825.\nSindaco (Alcalde): Mario Condori Huallpa\nProvincie confinanti.\nConfina a est e a sud con la provincia di Quispicanchi; a nord con la regione di Madre de Dios e a ovest con la provincia di Calca e con la provincia di La Convenci\u00f3n.\nGeografia antropica.\nSuddivisioni amministrative.\n\u00c8 divisa in 6 distretti:"}
{"id": "1614814", "revid": "123488341", "url": "https://it.wikipedia.org/wiki?curid=1614814", "title": "Up Where We Belong", "text": "Up Where We Belong \u00e8 una canzone composta da Jack Nitzsche, Buffy Sainte-Marie e Will Jennings e cantata da Joe Cocker e Jennifer Warnes, per la colonna sonora del film del 1982 \"Ufficiale e gentiluomo\".\nRicezione.\nIl singolo, pubblicato dalla Island Records nel 1982 arriv\u00f2 alla prima posizione della classifica statunitense Billboard Hot 100 il 6 novembre 1982 e vi rimase per tre settimane.\n\"'Up Where We Belong\" vinse il Golden Globe come \"miglior canzone originale\" e l'oscar per la migliore canzone nel 1983. Inoltre vinse il BAFTA Film Awards come \"miglior canzone\" nel 1984. Joe Cocker e la Warnes vinsero anche il Grammy Award come \"miglior performance di un duo o gruppo\" nel 1983, per la loro interpretazione del brano.\nIronicamente, il produttore Don Simpson avrebbe voluto togliere \"Up Where We Belong\" da \"Ufficiale e gentiluomo\", giudicando la canzone non destinata ad avere successo.\nL\u2019anno successivo (1983) la canzone vincitrice del Festival di Sanremo \u201cSar\u00e0 quel che sar\u00e0\u201c eseguita da Tiziana Rivale venne accusata di plagio per la somiglianza con \"Up Where We Belong\"."}
{"id": "1614815", "revid": "339392", "url": "https://it.wikipedia.org/wiki?curid=1614815", "title": "Chiesa Uniate", "text": ""}
{"id": "1614816", "revid": "1223843", "url": "https://it.wikipedia.org/wiki?curid=1614816", "title": "Ugo, Conte di Parigi", "text": "Ugo, Conte di Parigi \u00e8 un'opera lirica di Gaetano Donizetti, su libretto di Felice Romani. L'opera debutt\u00f2 il 13 marzo 1832 al Teatro alla Scala di Milano.\nUn travagliato debutto.\nDopo il successo al Teatro Carcano di \"Anna Bolena\", Donizetti torn\u00f2 alla Scala, che gli aveva chiuso le porte dopo l'insuccesso di \"Chiara e Serafina\" dieci anni prima. &lt;br&gt;\nLa censura non risparmi\u00f2 il libretto dell'opera, che, seguendo il dramma originale, prevedeva due regicidi. La censura austro-ungarica modific\u00f2 pesantemente l'opera, lasciando nell'ombra i personaggi di Folco, il vero cattivo dell'opera, e di Emma, la vedova di Lotario, e madre di Luigi. &lt;br&gt;\nL'opera debutt\u00f2 il 13 marzo, e non fu fiasco, grazie alla promettente compagnia di canto (Giuditta Pasta, Giulia Grisi e Domenico Donzelli), ma non super\u00f2 le cinque recite, lasciando posto alla \"Norma\" di Vincenzo Bellini. L'opera, dopo alcune riprese negli anni quaranta dell'Ottocento, cadde nell'oblio, e fu ripresa in tempi moderni solo nel 2003 a Bergamo sotto la direzione di Antonino Fogliani e al Teatro Massimo Bellini di Catania.\nTrama.\nBianca, principessa d'Aquitania, promessa a Luigi V, ama il conte Ugo, e confida alla sorella Adelia di voler rinunciare al matrimonio. Luigi viene a sapere ci\u00f2, e fa imprigionare il Conte, con la disperazione di Bianca, che viene poi a sapere della relazione tra Ugo e l'amata sorella, e si avvelena. &lt;br&gt;\nI protagonisti dell'opera sono solo degli abbozzi, non viene spiegata l'inquietante vicenda presente nel dramma di spunto: la vedova Emma aveva ucciso il marito Lotario, mentre Bianca, che odia Luigi, attende qualsiasi scusante per ucciderlo e fuggire con Ugo. Emma, per evitare che Bianca ripeta la sua colpa, le svela la verit\u00e0, e Bianca ha il pretesto per uccidere Luigi avvelenandolo, e si suicida. Emma in seguito muore, sconvolta da eventi cos\u00ec nefasti."}
{"id": "1614819", "revid": "223320", "url": "https://it.wikipedia.org/wiki?curid=1614819", "title": "Up Where We belong", "text": ""}
{"id": "1614825", "revid": "729019", "url": "https://it.wikipedia.org/wiki?curid=1614825", "title": "Sindrome di Asherman", "text": "La sindrome di Asherman \u00e8 una malattia caratterizzata dall'ostruzione della cavit\u00e0 uterina da parte di un tessuto cicatriziale.\nIn questa malattia si creano delle sinechie endouterine, aderenze fibrotiche tenaci che impediscono l'annidamento del prodotto del concepimento.\nEziologia.\nLa malattia pu\u00f2 conseguire a interventi sull'utero o a infezioni dell'endometrio. Donne che hanno effettuato interruzioni di gravidanza volontarie . Difatti, durante il raschiamento, per eliminare il prodotto del concepimento si utilizza la curette che rimuove la decidua all'interno della cavit\u00e0 uterina; qualora la manovra con la curette tagliente venga eseguita in modo troppo energico e si superi lo strato basale dell'endometrio, \u00e8 possibile che non avvenga una rigenerazione adeguata dello stesso e si abbia, invece, una reazione fibrotica cicatriziale.\nPresentazione clinica.\nSi accompagna di solito a riduzione del flusso mestruale (ipomenorrea), fino ad amenorrea secondaria ed infertilit\u00e0."}
{"id": "1614836", "revid": "125242530", "url": "https://it.wikipedia.org/wiki?curid=1614836", "title": "Steve Gerber", "text": "Nell'arco della sua carriera da fumettista (1972-2008) lavora per la Marvel, la DC Comics e diverse case editrici indipendenti tra le quali Eclipse Comics, Malibu Comics e Image Comics. Tra le opere pi\u00f9 significative vi sono il ciclo di storie su Uomo Cosa, gli albi su \"Howard the Duck\", la prima serie di \"Omega the Unknown\", le storie per i magazine horror e satirici della Marvel (Crazy, Fear, Tales of Zombie e altri) la graphic novel \"Void Indigo\", \"Marvel Spotlight: Son of Satan\", il run sui Difensori, il primo arco narrativo dei \"Guardiani della Galassia\", \"Nevada\", la prima serie di \"Foolkiller\", \"Sludge\", \"Hard Time\" e alcune storie su Superman. Il suo albo di maggior successo \u00e8 \"Marvel Super Special\" n. 1 (del 1977), il primo fumetto mai realizzato sulla rock-band Kiss. Negli anni ottanta si \u00e8 anche dedicato all'animazione creando la serie \"Thundarr The Barbarian\", trasmessa dalla ABC tra il 1980 e il 1981. Il mondo di Thundarr, il suo compagno animalesco e il tono delle storie hanno ispirato il successivo \"He-Man e i dominatori dell'universo\".\nNel 2010 viene inserto nella Will Eisner Comic Book Hall of Fame. Un riconoscimento alla carriera dato ai pi\u00f9 importanti autori e artisti della storia del fumetto.\n\"Howard the Duck\", da lui creato insieme a Val Mayerick, \u00e8 il primo personaggio della Marvel ad essere protagonista di un film cinematografico originale (non derivato da serial). Il lungometraggio, \"Howard e il destino del mondo\", distribuito nel 1986, viene prodotto da George Lucas con un alto budget (per l'epoca). Con il cameo nei film \"Guardiani della Galassia\" (del 2014) e \"Guardiani della Galassia Vol. 2\" (del 2017), Howard \u00e8 entrato a far parte del Marvel Cinematic Universe.\nCarriera.\nDebutto e affermazione (1972-1975).\nAppassionato di fumetti sin da adolescente, Gerber pubblica diverse fanzine dedicate al mondo dei comic durante gli anni sessanta, inclusa \"Crudzine\" (quella pi\u00f9 citata nelle biografie). Dopo essersi laureato al college trova subito lavoro a Sant Louis come agente pubblicitario ma trova l'impiego frustrante e monotono. Fortunatamente \u00e8 amico di vecchia data di Roy Thomas che gi\u00e0 lavora come editor e scrittore alla Marvel Comics. La casa editrice si trova in un periodo di grandi cambiamenti in quanto Stan Lee, co-creatore di gran parte dell'Universo Marvel nel decennio precedente, passa le redini proprio a Roy Thomas, traghettatore tra la Silver Age e la Bronze Age dell'editore di fumetti in pi\u00f9 rapida espansione di quell'epoca. Tra l'altro lo stesso Lee abbandona poco dopo qualsiasi compito anche come scrittore. Gerber coglie l'occasione e scrive all'amico Roy per dirgli che il suo attuale lavoro la sta facendo impazzire. Il nuovo caporedattore della Marvel lo mette alla prova chiedendogli di scrivere i testi per 6 pagine a fumetti che vedono coinvolto Daredevil in un inseguimento d'auto. Il giovane autore passa il test ma viene assunto come \"associate editor\" (vice-redattore), compito che lo annoia e che viene aggravato dal fatto che soffre di narcolessia. Questo lo porta ad addormentarsi continuamente durante le lunghe riunioni degli editor, trovando di scarso interesse le attivit\u00e0 amministrative e di supervisione di storie altrui, l'unica attivit\u00e0 che riesce a entusiasmarlo \u00e8 creare e scrivere le sue storie, attitudine che viene presto intuita dalla dirigenza che ha il coraggio di puntare su di lui come scrittore. D'altra parte il decennio che sta arrivare \u00e8 cruciale e turbolento sia per la Marvel sia per l'intera industria del fumetto statunitense e vi \u00e8 la necessit\u00e0 di nuove voci e idee. In questi anni la Marvel riesce infatti a superare nelle vendite la DC Comics, storica leader del mercato con personaggi iconici quali Superman, Batman e Wonder Woman. Paradossalmente la stessa Marvel si ritrova sull'orlo della bancarotta alla fine del decennio e viene salvata dalla pubblicazione di un fumetto su licenza che si basa sul film \"Guerre stellari\" dell'allora semisconosciuto George Lucas, uscito nel 1977 e subito divenuto il film di maggior successo della storia. Inoltre mentre all'inizio del decennio, il re incontrastato dei comic \u00e8 Jack Kirby, alla fine dei seventies non \u00e8 pi\u00f9 un autore in grado di spostare gli equilibri del mercato e attirare orde di lettori sui titoli ai quali si dedica. La grande trasformazione dell'industria fumettistica inizia infatti proprio con Roy Thomas che avverte la necessit\u00e0 di dare spazio a nuovi autori, generi e personaggi. La stessa filosofia \u00e8 in parte avvertita anche alla \"DC\" sotto la gestione di Carmine Infantino. Questa apertura favorisce l'entrata di Steve Gerber nel mondo dei comic al pari autori e artisti quali Neal Adams, Barry Windsor-Smith, Don McCregor, Jim Starlin, Steve Englehart. Questa nuova generazione di creatori, denominata anche \"Next Wave of Creators\" ha la peculiarit\u00e0 di essere formata da \"fans-turned-pros\" (ovvero \"fan di fumetti divenuti autori professionisti del settore\"). Inoltre si tratta di scrittori pi\u00f9 sensibili alle trasformazioni in atto nella societ\u00e0 americana tra gli anni sessanta e settanta, desiderosi di esplorare nuove tematiche e generi. Tra gli autori della \"Next Wave\", Gerber si \u00e8 distinto per essere uno dei pi\u00f9 eccentrici e non-convenzionali scrittori in forza alla Marvel e, per questo, si \u00e8 voluto cimentare con personaggi oscuri e/o secondari dell'Universo Marvel, oltre ai pi\u00f9 celebri e iconici Spider-Man, Capitan America, Avengers e altri. Infatti il ciclo di storie sul semisconosciuto Man-Thing \u00e8 quello che maggiormente distingue Gerber in questa prima fase della sua carriera. Il personaggio viene creato da Roy Thomas e Gerry Conway sull'antologico \"Savage Tales\" (nel 1971) per poi passare su \"Fear\" dove \u00e8 Gerry Conway a scriverne la prima storia per poi passare le redini a Gerber. La sensazione \u00e8 che i principali autori della Marvel non sapessero come distinguere l'Uomo Cosa (di una Palude) dallo Swamp Thing della rivale DC. Gerber per\u00f2 riesce a dare un tono unico alle storie di Man-Thing introducendo elementi di critica socio-politica, bizzarre avventure psichedeliche e introducendo personaggi peculiari e atipici quali l'insolito Howard il papero (su \"Adventure into Fear\" n. 19, del 1973) e il vigilante Foolkiller (su \"Man-Thing\" n. 3, del 1974). Da notare che \"Foolkiller\" anticipa (di poco) la pubblicazione della prima apparizione del Punitore, considerato l'archetipo del nuovo giustiziere senza piet\u00e0 dei fumetti anni settanta. Mentre Howard il papero \u00e8 destinato a divenire il primo personaggio Marvel a ricevere una trasposizione in un lungometraggio cinematografico (non derivato da serie TV o serial per il cinema). Tra l'altro si tratta di un progetto ad alto budget, diretto da George Lucas e distribuito nel 1986 con il titolo (in Italia) Howard e il destino del mondo. La validit\u00e0 del lavoro di Gerber su \"Man-Thing\" gli \u00e8 valsa una serie regolare di 22 albi (tra il 1974 e il 1975), tutti scritti dall'eccentrico autore. La capacit\u00e0 di gestire e modellare personaggi oscuri e anomali (per la Marvel) diventa una peculiarit\u00e0 per Gerber quando accetta di curare i testi di un personaggio quale il Figlio di Satana (o \"Son of Satan\" in originale). Questo anti-eroe viene incredibilmente concepito da Stan Lee che poi ne affida la sviluppo a Gary Friedrich, Herb Trimpe e Gerry Conway. Nessuno di questi autori se la sente di portare avanti un ciclo di storie sul principe degli Inferi e ne realizzano solo gli albi del debutto (avvenuto su Ghost Rider n. 2, dell'ottobre 1973). Gerber si assume l'incarico di realizzare un ciclo di storie su \"Son of Satan\" (\"Marvel Spotlight\" nn. 13-23), il tono grottesco e bizzarro scelto dall'autore riesce a caratterizzare il personaggio, definendone la personalit\u00e0 e il modus operandi. L'approccio centra il segno, rendendolo interessante ai lettori. La Marvel arriva infatti a dedicargli una serie regolare che per\u00f2 non coinvolge Gerber in quanto impegnato in altri progetti. Bisogna sottolineare che Gerber, tra il 1973 e il 1975 \u00e8 uno degli autori Marvel pi\u00f9 prolifici. Questo dato indica chiaramente come alla casa editrice di Spider-Man si dia spazio alle nuove idee e si cerchi di raggiungere nuovi lettori, sia pi\u00f9 adulti sia interessati a materiale al di fuori del mainstream supereroistico. La fiducia data a Gerber, con numerosi incarichi, ne \u00e8 un esempio visto che dagli stessi editor \u00e8 definito lo scrittore del \"weird stuff\" (o \"materiale strano\"), ricevendo anche l'appellativo di \"Marvel's Craziest Writer\" (ovvero \"lo scrittore pi\u00f9 folle della Marvel\"). Il desiderio di approcciarsi al fumetto in maniere non convenzionale e la sua vocazione per i generi non-mainstream \u00e8 ulteriormente favorito dai cambiamenti sulla autocensura dei fumetti a cui si sottoponevano le case editrici e che prese forma nel 1954 con il nome di Comics Code Authority. Tale codice aveva di fatto portato all'impossibilit\u00e0 di trattare tematiche horror e storie dai contenuti espliciti o ritenuti non adatti a un lettore adolescente. Nei primi anni settanta inizia un allentamento delle regole di censura e tornano in auge i fumetti horror, le riviste satiriche e le storie con violenza e linguaggio espliciti. Si vogliono quindi produrre storie pi\u00f9 sofistiche che riescano ad attirare i lettori adulti (nella fascia post-adolescenziale). La Marvel ci prova con l'ambizioso lancio di riviste horror e umoristiche, alquanto diverse come formato e genere dai suoi albi di supereroi. Gerber accetta con entusiasmo di partecipare a questa nuova linea sperimentale e alternativa, infatti uno degli incarichi che pi\u00f9 ha amato nella sua carriera \u00e8 quello per la rivista \"Crazy\" che esordisce con data di copertina ottobre 1973. Si tratta di una rivista satirica che si pone l'arduo compito di sfidare Mad, leader del settore con oltre 2 milioni di copie vendute e pubblicata all'epoca dalla Warren Publications (ora appartiene al gruppo DC Entertainment). Gerber \u00e8 stato lo scrittore che pi\u00f9 a contribuito a \"Crazy\", realizzando storie a fumetti memorabili quali \"Rock 'n' Rollin' Stone\" (su \"Crazy\" n. 3) e una parodia del film \"Billy Jack\" (su \"Crazy\" n. 5). Per la rivista ha inoltre scritto pi\u00f9 di una ventina di articoli e ne \u00e8 stato l'editor tra il n. 11 e il n. 14 (1975). Gerber si cimenta anche su altre riviste Marvel, quelle che puntano a primeggiare nella nuova ondata di fumetti di genere horror. Partecipa infatti ai due magazine dedicati ai vampiri quali \"Dracula Lives\" e \"Vampire Tales\". Su quest'ultima scrive la prima storia in cui Morbius the Living Vampire compare come protagonista. Precedentemente era apparso come villain dell'Uomo Ragno sulla serie regolare The Amazing Spider-Man. Gerber ne intravede quindi le potenzialit\u00e0 come personaggio capace di polarizzare l'interesse dei lettori anche al di fuori delle sue battaglie con l'Arrampicamuri. Altro magazine che vede coinvolto Gerber \u00e8 \"Tales of the Zombies\" che esordisce nell'agosto 1973. L'albo contiene per lo pi\u00f9 ristampe, a parte una nuova storia in cui Gerber vuole riprendere un personaggio quale Zombie (Simon Garth) creato da Stan Lee e Bill Everett nel 1953 in una breve storia di 7 pagine e poi dimenticato a livello editoriale. L'autore scrive un sequel di quella breve storia dando nuova linfa al personaggio, rendendolo interessante per i lettori del nuovo decennio. L'interesse verso Simon Garth \u00e8 tale che diviene il personaggio di punta della rivista \"Tales of Zombie\" fino al n. 9 (con testi di Gerber e Tony Isabella).\nA cavallo della met\u00e0 degli anni settanta si ritrova ai testi di due serie regolari quali \"Daredevil\" (Vol.1) e \"The Defenders (Vol.1)\". Entrambi i run contano una ventina di albi e per i \"Difensori\" si occupa anche del loro primo annual. Quest'ultimi sono un team marginale nell'Universo Marvel, ideato da Roy Thomas ma plasmato nella sua versione definitiva da Steve Englehart tra il 1972 e il 1973. Steve crea il presupposto per il quale li line-up dei \"Defenders\" sia formato da supereroi che non hanno una loro serie, ma se la meritano, oppure da quelli cos\u00ec insoliti e sconosciuti da non averne mai una. Quando subentra Gerber nel 1975 ha carta bianca sulle storie del team e l'anarchia editoriale della Marvel (dopo il 1974) favorisce la sua libert\u00e0 creativa. Crea cos\u00ec un run memorabile per le sue storie sperimentali e psichedeliche, a tratti demenziali e non-sense. Rimane emblematica la sotto trama dell'Elfo con la pistola, un personaggio che appare a caso negli albi e spara senza motivo a delle persone e la cui storyline non porta a nessun tipo di sviluppo o motivazione. L'autore riflette d'altra parte sul senso dell'esistenza di un (non-)team come i \"Defenders\", le cui storie possono quindi prendere valore se affrontano minacce al di fuori della classica dicotomia che contraddistingue i team classici (Avengers e Fantastic Four) e le loro nemesi. La fama di Gerber come autore eccentrico ed eversivo raggiunge il suo apice rendendolo uno scrittore cult del decennio.\nApice delle carriera e rottura con la Marvel (1976-1982).\nDopo l'abbandono del ruolo di Editor-in-Chief da parte di Roy Thomas (nel 1974) la Marvel affronta uno dei suoi pi\u00f9 difficili momenti per quanto riguarda la gestione editoriale. Tra il 1974 e il 1978 si succedono 4 differenti caporedattori, nessuno dei quali riesce a riorganizzare la casa editrice sia a livello manageriale sia per quello creativo. Il tutto viene inasprito dal declino delle vendite che si manifesta nella seconda met\u00e0 degli anni settanta. Questa confusione e sfiducia genera la dipartita di 3 autori della \"Next Wave\" quali Steve Englehart, Jim Starlin e Don McGrergor (tra il 1975 e il 1977). Gerber per\u00f2 rimane e nel 1977 viene accreditato come l'ultimo \"maverick della Casa delle Idee\". Il suo ruolo \u00e8 per\u00f2 circoscritto a sole due serie regolari quali \"Omega di Unknown\" e \"Howard the Duck\". Il successo ottenuto da quest'ultimo personaggio \u00e8 evidenziata dalla richiesta di una sua comic strip quotidiana da pubblicare sui giornali. L'esordio avviene a partire dal 6 giugno 1976 e lo stesso Gerber (creatore del personaggio) si occupa dei testi. La sua notoriet\u00e0 comincia quindi a estendersi al di fuori del mondo dei comic book, ma Gerber trova sempre pi\u00f9 difficile rispettare le scadenze, uno dei problemi editoriali che affliggono la Marvel e che Jim Shooter, arrivato come assistente-redattore nel 1976, vuole eliminare. Da notare che dal 1978 sar\u00e0 proprio Shooter a prendere in mano le redini della Marvel. Nonostante questo la popolarit\u00e0 di Gerber come scrittore non convenzionale e creatore di storie bizzarre lo portano a essere scelto per scrivere i testi di un albo tra i pi\u00f9 controversi e di maggior successo dei seventies ovvero il primo albo a fumetti sulla acclamata rock-band Kiss. Inizialmente la Marvel non avrebbe voluto coinvolgere i membri del gruppo e si ventola anche l'idea di scrivere una storia con dei personaggi simili a quelle di Simmons e compagni evitando cos\u00ec di pagare i diritti d'autore. Gerber si schiera dalla parte dei \"Kiss\" e li avverte dell'atteggiamento irrispettoso della sua casa editrice. Il gruppo minaccia la Marvel di cause legali e dichiara di non autorizzare nessun fumetto se non sar\u00e0 Gerber a scriverlo. Le condizioni sono accettate anche se Stan Lee e Jim Galton (presidente della Marvel Comics) decidono di non supportare l'albo a livello di marketing. Galton non vede favorevolmente le riviste Marvel che pubblicano materiale di genere horror o hanno come protagonisti personaggi non supereroistici o non adatti a un lettore adolescente. Tra questi vi mette anche i Kiss che, nonostante l'ostracismo dell'editore, riescono a pubblicizzare il loro fumetto dichiarando che metteranno delle fiale del loro sangue nell'inchiostro per stampare l'albo. Il comic book viene distribuito con data di copertina settembre 1977 con il titolo \"Marvel Super Special\" n. 1, per un totale di 40 pagine scritte da Gerber e disegnate da Alan Weiss, John Buscema e il fratello Sal. Gerber si \u00e8 battuto per avere disegnatori di alto profilo e avendo un contratto come editor/writer, si prevede che i suoi script non subiscono modifiche dai redattori sopra di lui, riesce cos\u00ec a far comparire nell'albo gli stessi Avengers, Spider-Man, i Fantastici Quattro e i Difensori. La sua battaglia risulta vincente in quanto l'albo vende oltre mezzo milione di copie, uno degli albi pi\u00f9 venduti del decennio e il bestseller di una vita per lo stesso autore che si trova a vivere all'apice della sua carriera. Nel 1977 prende uno stipendio sia come editor sia come scrittore, non risponde direttamente a nessuno per i suoi script, pubblica una comic strip sui quotidiani ed \u00e8 uno dei pochi autori rimasti (tra Marvel e DC) a gestire una serie regolare su un personaggio da lui creato, ovvero \"Howard the Duck\". Con l'albo dei \"Kiss\" \u00e8 per\u00f2 iniziata a esserci una incrinatura con il gruppo delle \"Candence Industries\" che controlla la Marvel Comics e non tollera pi\u00f9 la libert\u00e0 e l'indipendenza di cui gode l'autore. Nel 1978 arriva poi la nomina di Jim Shooter come edito-in-chief della Casa delle Idee e uno dei suoi primi obiettivi \u00e8 eliminare la figura di redattore/scrittore. Tra l'altro vuole riorganizzazione della casa editrice e il suo organigramma, la rigida supervisione delle serie dell'universo Marvel e penalizzare qualsiasi autore non rispetti le cadenze o le direttive del suo nuovo gruppo di editor. Tali scelte sono inevitabili visto i problemi di gestione e l'anarchia editoriale che (tra il 1974 e il 1977) hanno afflitto la Marvel. Tra il 1977 e il 1978 Gerber diviene progressivamente e inspiegabilmente incapace di gestire le scadenze con cui presentare le sue storie. Nel 1978 segue una sola serie regolare quale \"Howard the Duck\" e scrive i testi per le sue comic strip. Nonostante questo non riesce a rispettare le scadenze, la lentezza di scrittura che affligge Gerber \u00e8 particolarmente strana viso che tra il 1973 e il 1975 \u00e8 stato uno degli scrittori pi\u00f9 prolifici per la Marvel. La situazione diviene particolarmente grave quando comincia a saltare la consegna di storia e testi della strip quotidiana di \"Howard\" in quanto per sua stessa natura viene pubblicata quotidianamente sui giornali in edicola. Shooter prende spunto da queste mancanze per rimuoverlo sia dalla striscia quotidiana sia dalla serie regolare del celebre papero da lui stesso creato e di cui ha controllato la vita editoriale dalla sua genesi nel 1973. Il personaggio passa nelle mani di Marv Wolfman e Bill Mantlo che non riescono per\u00f2 ad avere il tono dissacrante e pungente necessario per far funzionare le sue storie, la serie chiude nel 1979. Gerber subisce un notevole contraccolpo finanziario e decide di rivolgersi a un avvocato in quanto ritiene che la mossa di Shooter contravvenga al suo contratto di writer/editor. Inoltre decide di spingersi oltre pretendendo che la piena propriet\u00e0 del personaggio. Tale richiesta \u00e8 per\u00f2 contraria a ogni contratto (sottoscritto dallo stesso Gerber) tra scrittore e grandi case editrici quali Marvel e DC. Era normale che se creavi un personaggio all'interno dell'Universo Marvel, diveniva la stessa Marvel la proprietaria della tua creazione, unica destinataria degli introiti derivanti dal merchandising, diritti televisivi ed eventuali sviluppi cinematografici. La causa legale (apparentemente disperata) da l'opportunit\u00e0 alla Marvel di rompere il contratto (di writer/editor) con Gerber in maniera definitiva. Da sottolineare che Shooter vorrebbe riassumere l'autore nel ruolo di scrittore, ma sotto la supervisione di un editor, in quanto lo ritiene in ogni caso uno dei migliori scrittori del mondo dei comic.\nGerber decide di portare avanti la causa legale che viene ufficializzata il 29 agosto 1980, storica data per la storia dei fumetti statunitensi. Il problema di Gerber \u00e8 che gli mancano i fondi per procedere legalmente contro una casa editrice che ha alle spalle una corporation quale la \"Candence Industries\". In soccorso dell'autore arriva una leggenda dei comic quali Jack Kirby, co-creatore negli anni sessanta di gran parte dei supereroi dell'Universo Marvel quali i \"Fantastici Quattro\", gli \"X-Men\", l'incredibile \"Hulk\", gli \"Avengers\" e molti altri. Con questi personaggi la Marvel sta facendo molti soldi, sia con le licenze TV/cinema, sia con il merchandising oltre che i ricavati dalla sezione editoriale. A Kirby per\u00f2 non viene riconosciuto nessun diritto d'autore e la definitiva separazione con la Marvel (la seconda dopo quella del 1970) avviene con polemiche e strascichi. Kirby viene spinto a lasciare la casa editrice nel 1978 (come Gerber) e anche lui aveva un contratto da writer/editor. Con la gestione Shooter si chiede al King of Comic di non occuparsi pi\u00f9 dei testi delle sue storie ma solo dei disegni, anche l'autonomia editoriale non pu\u00f2 essere pi\u00f9 accettata in un contesto in cui bisogna ridare coesione e continuit\u00e0 all'universo narrativo della Marvel. Lo stesso Stan Lee, suo storico collaboratore, non difende Kirby ma manifesta l'esigenza che gli venga affiancato uno scrittore che stenda e dialoghi e un editor per la supervisione delle storie proposte. Kirby non accetta e lascia la Marvel per sempre tentando la strada del fumetto indipendente e anche dell'animazione, a cui si era dedicato gi\u00e0 in precedenza. La conoscenza con Gerber avviene proprio durante una loro collaborazione per la serie cartoon \"Thundarr the Barbarian\". Quando Gerber gli chiede se lo pu\u00f2 aiutare a lanciare un fumetto per raccogliere fondi per pagare lo studio legale, Kirby accetta volentieri e insieme a lui collaborano diversi autori e artisti quali Mark Evanier, Dan Siegle, Martin Pasko, Joe Staton e Sergio Aragones. L'albo si intitola \"Destoyer Duck\" n. 1 e viene distribuito dalla Eclipse Comics tramite il Direct Market a partire dal gennaio 1982. Il numero 1 porta il banner \"Special Lawsuit Benefit Edition\" e tutti coloro che partecipano alla realizzazione lo fanno gratuitamente. La storia principale vede come protagonista un papero antropomorfo (versione alternativa di Howard the Duck) che si trova catapultato in un'altra dimensione governata da una grande corporation dal nome \"GODcorp\", il cui motto \u00e8 \u00abGrab it all! Own it all! Drain it all!\u00bb. Questa detiene un potere assoluto sull'economia e la politica e ha ucciso \"The Little Guy\", l'unico amico di \"Destroyer Duck\". Questa vittima \u00e8 un alter ego dello stesso Gerber e, in generale, a chiunque si opponga al potere dilagante delle grandi corporation. Gerber riesce a ottenere solo in parte i soldi necessari (circa il 20%) ma pu\u00f2 cos\u00ec procedere con la causa legale. Da notare che il fumetto ottiene un buon successo per un indie-comic, vendendo 80.000 copie, tanto che viene deciso di continuarne sporadicamente la pubblicazione. Il secondo albo esce circa un anno dopo (nel 1983) e il fumetto del \"Papero Distruttore\" diviene il simbolo per una nuova generazione di autori che cercano di far valere i loro diritti per le opere da loro stessi create. Emblematicamente l'ultimo albo di \"Destroyer Duck\" a essere pubblicato (il n. 7 del 1984) vede la copertina di un giovane Frank Miller che non ha ancora raggiunto la fama grazie alla sua opera seminale Dark Knight Returns (del 1986) ma che gi\u00e0 appoggia le iniziative come quella di Gerber e Kirby. Nei primi anni novanta far\u00e0 parte di quegli autori gi\u00e0 affermati che sceglieranno di staccarsi dalle Big-Two (Marvel e DC) per pubblicare opere creator owned per editori indipendenti, Miller opter\u00e0 per la Dark Horse Comics di Mike Richardson.\nLa causa legale sta per arrivare al processo nel 1983 ma, sorprendentemente, la dirigenza delle \"Cadence Industries\" dichiara di aver raggiunto un accordo con il querelante. Gerber cede tutti i diritti su \"Howard the Duck\" alla Marvel. In ritorno quest'ultima gli offre l'opportunit\u00e0 di partecipare allo sviluppo della sceneggiatura del film cinematografico dedicato al personaggio, opzionato dagli Universal Studios per George Lucas. Inoltre Jim Shooter \u00e8 favorevole ad offrirgli nuovi ingaggi da scrittore per i personaggi Marvel. Molti autori e giornalisti si dicono delusi dal comportamento avuto da Gerber, che si era innalzato a simbolo della lotta alle grandi case editrici. Stessa critica tocca anche Steve Englehart che se ne era andato nel 1976 con atteggiamento polemico per poi tornare accettando tutte le direttive di Shooter. La rivista specializzata \"The Comics Journal\" (nel n. 89) arriva a dedicare una vignetta umoristica a Gerber, Engleharth e Jim Starlin, anche quest'ultimo aveva lasciato con aspre critiche alla Marvel. I tre sono additati come \"Marvel Lapdogs\" (o \"cagnolini della Marvel\") visto il ripensamento avuto in scambio di tornare all'ovile di Stan Lee, Jim Shooter e della \"Cadence Industries Corporation\". A sua difesa, anni dopo, Gerber dichiara:\u00abEravamo pronti ad andare in tribunale, ma all'ultimo momento siamo stati in grado di raggiungere un accordo che pensavo fosse onesto e ragionevole e comunque meno rischioso che non andare in tribunale con una causa come questa. Una decisione contro di me, che era possibile, avrebbe creato molti danni non solo a me ma alle altre persone che avrebbero potuto citare a giudizio un altro editore o la stessa Marvel sulle stesse basi. Non ho voluto assumermi quel rischio\u00bb. Dal tono della dichiarazione sembrerebbe che Gerber, per paura di perdere, potesse creare un precedente che le case editrici (soprattutto il duopolio Marvel-DC) potessero usare in futuro. Di fatto per\u00f2 pare essere stata un'occasione persa, in quanto il trattamento riservato alla creazioni di Gerber e di molti altri autori verr\u00e0 ripetuto anche in futuro. Nel 1997, in occasione dell'uscita del film Blade con Wesley Snipes, Marv Wolfman fa causa alla Marvel e alla New Line Cinema per rivendicare i diritti sul personaggio che ha creato nell'albo a fumetti \"Tomb of Dracula\" n. 10 (del 1973). Wolfman perde la causa e l'accordo tra la Marvel e Gerber del 1983 non aiuta lo scrittore, ma d'ora in poi \u00e8 chiaro che chiunque crei un personaggio per gli albi dell'Universo Marvel, sia sotto contratto che come freelance, non potr\u00e0 mai detenerne i diritti. Le nuove generazioni di fumettisti lo hanno per\u00f2 compreso e hanno fatto un passo avanti rispetto a Wolfman, Gerber e lo stesso Kirby. Hanno infatti capito che la strada da percorrere \u00e8 quella dell'editoria indipendente e un esempio \u00e8 la fondazione della Image Comics (nel 1992) da parte di 7 dei pi\u00f9 celebri artisti (ex-Marvel) del settore. Steve lo aveva predetto e dieci anni prima aveva dichiarato:\nGli anni ottanta (1980-1989).\nDal 1980 in poi Gerber si ritrova a lavorare come freelance non avendo pi\u00f9 nessun contratto in essere con le principali case editrici quali Marvel o DC. Durante il periodo in cui \u00e8 aperta la disputa legale con la Marvel (1980-1982) non riesce inoltre ad ottenere commissioni di particolare importanza nonostante la popolarit\u00e0 che riscuote tra lettori e critica. La Marvel, fino all'accordo, non lo considera e la DC gli offre solo storie secondarie (o \"back up story\") su Dottor Fate da pubblicare sulla serie regolare di \"The Flash\". Oltre a queste ottiene la possibilit\u00e0 di scrivere i testi per una miniserie sulla Zona Fantasma. La carriera di Gerber sembra arrestarsi e questo, in parte, giustifica l'accordo extra giudiziale con la Marvel per la propriet\u00e0 su \"Howard the Duck\", avvenuto nel 1983. L'anno successivo torna nelle grazie di Jim Shooter che, anche per evitare il ripetersi di dispute simili, ha varato l'imprint Epic Comics per il quale vengono pubblicate opere di cui gli autori detengono i diritti e che sono dedicate lettori maturi. Si tratta opere non destinate alle edicole ma solo al Mercato Diretto delle fumetterie e librerie, non sono soggette quindi al \"Comics Code Authority\". A Gerber viene data l'opportunit\u00e0 di realizzare una graphic novel originale da lui creata e non sottoposta a nessun tipo di censura. L'autore ne \u00e8 entusiasta e vuole cos\u00ec realizzare un'opera che, come tematiche e scene esplicite, si spinga pi\u00f9 in l\u00e0 rispetto a tutto quello realizzato finora (da lui). La graphic novel si intitola \"Void Indigo\" (del luglio 1984) e parla di un alieno che arriva sulla Terra per vendicarsi di 7 demoni che lo hanno ucciso in una vita precedente. Il fumetto stupisce tutti per la sua violenza esplicita, torture e scene di sesso. Le autorit\u00e0 canadesi (il 14 settembre 1984) arrivano a sequestrarne delle copie perch\u00e9 pensano violi le loro leggi sulla pornografia. I distributori e molti proprietari di fumetterie protestano nei confronti della Marvel per l'eccessiva violenza mostrata nella graphic novel e questo nonostante si tratti di un'opera diretta ad un lettore adulto, pubblicata per l'imprint \"Epic Comics\". Gerber credeva fortemente nel successo di \"Void Indigo\" e aveva gi\u00e0 scritto 6 numeri di una miniserie sequel. Solo i primi due vengono per\u00f2 pubblicati (tra il 1984 e il 1985) e questo perch\u00e9 in segno di protesta verso i contenuti del fumetto, vi \u00e8 un calo di 40000 copie nei pre-ordini dalle fumetterie dopo la distribuzione del primo albo della miniserie. Il suo editor Archie Goodwin lo convince a desistere dal proseguire la storia o la pubblicazione dell'opera per qualsiasi editore onde evitare ulteriori polemiche. Siamo a met\u00e0 degli anni ottanta e la carriera di Gerber si ritrova ancora in salita. A peggiorare la situazione c'\u00e8 l'incredibile flop al botteghino del film Howard e il destino del mondo, basato sul personaggio \"Howard the Duck\" creato da Gerber nel 1973. Il film \u00e8 diretto da George Lucas, regista di culto reduce dal trionfo della sua prima trilogia di \"Guerre stellari\" ed \u00e8 prodotto ad alto budget. Si tratta del primo lungometraggio ispirato ad un personaggio Marvel che non sia derivato da un serial cinematografico o serie TV. In questo Gerber ha battuto sul tempo persino Stan Lee, co-creatore dei pi\u00f9 celebri personaggi dell'universo Marvel. Il disastro al botteghino \u00e8 per\u00f2 un duro colpo sia per la Marvel sia per il creatore del personaggio. Dovr\u00e0 passare oltre un decennio prima che gli studios di Hollywood tornino ad investire grosse cifre nei supereroi della Casa delle Idee. A fine anni ottanta la Marvel concede a Gerber la possibilit\u00e0 di tornare a scrivere \"Man-Thing\", personaggio da lui modellato negli anni settanta, portandolo ad avere una serie regolare di 22 albi. La Marvel inserisce la nuova storia di Gerber sulla neonata serie antologica \"Marvel Comics Presents\" che esordisce nel settembre 1988 e risulta essere una delle pi\u00f9 longeve serie della casa editrice tra quelle nate durante quel decennio (con un totale di 175 albi). Con il titolo \"Elements of Terror\" la storia \u00e8 suddivisa in 12 parti e debutta su \"Marvel Comics Presents\" n. 1 (essendo poi presente nei primi 12 albi). Sull'albo d'esordio sono presenti anche una storia di Wolverine di Chris Claremont (a cui \u00e8 dedicata anche la copertina), e una che riprende un altro personaggio dei seventies quale Shang-Chi di Doug Moench. Sempre nel 1988 Gerber ha l'occasione di cimentarsi con uno dei supereroi top-seller quale Spider-Man. Gli vengono affidati i testi dell'albo annuale \"Web of Spider-Man Annual\" n. 4 (ottobre 1988). L'autore coglie l'occasione per inserire nella storia \"Man-Thing\" e crea un nuovo personaggio dal nome Poison. La nuova supereroina \u00e8 una donna di origine cubana che viene salvata da un essere alieno mentre \u00e8 in fin di vita per una malattia. In cambio deve concedere il suo corpo come contenitore di questa strana entit\u00e0. Riscuote un discreto successo e viene cos\u00ec riproposta in una storia a lui dedicata e serializzata su \"Marvel Comics Presents\" nn. 60-67 (ottobre-dicembre 1990). A fine anni ottanta Gerber sembra essersi in parte riacquistato la fiducia degli editor della Marvel che sul finire del 1989 gli affidano la serie regolare \"The Sensational She-Hulk\" di cui scrive le storie dal n. 10 al n. 23 (tranne il n. 12). La serie ha per protagonista Jennifer Susan Walters, versione femminile di Hulk e cugina di Bruce Banner. Rilanciata da John Byrne nel 1989 con \"The Sensational She-Hulk\", lo scrittore canadese ne caratterizza le storie con un tono umoristico e grottesco con elementi tipici della metanarrativa. Gerber sembra il candidato ideale per portare avanti quanto iniziato da Byrne, anche se poi la sua esperienza sul titolo dura appena un anno (1989-1991).\nDurante gli anni ottanta, visto il diradarsi degli ingaggi come autore di fumetti, si dedica all'animazione. In questo campo trova particolare successo come \"story editor\" di celebri cartoon degli eighties quali la prima serie TV dei Transformers, trasmessa dal 1984 al 1987 e nata da una co-produzione tra Giappone e Stati Uniti. Contemporaneamente lavora alla prima serie dei (1983-1986) e di Dungeons &amp; Dragons (1983-1985). L'opera d'animazione pi\u00f9 importante a livello personale \u00e8 per\u00f2 quella che contribuisce a creare e che gli porta l'attenzione degli studios televisivi. Si tratta di \"Thundarr The Barbarian\" (nota in Italia come \"Thundarr il Barbaro\"), commissionata e trasmessa dalla ABC tra il 1980 e il 1981. Alla serie collabora anche Jack Kirby le cui influenze sono evidenziate dal contesto post-apocalittico (200 anni nel futuro della Terra) e la presenza di animali antropomorfi. Entrambi presenti in una delle sue opere a fumetti pi\u00f9 apprezzate degli anni settanta, ovvero Kamandi, The Last Boy on Earth. Il tono fantasy e grottesco viene aggiunto da Gerber, rendendo il cartoon originale e insolito rispetto ai programmi concorrenti. Nonostante questo le serie animata non riscuote particolare successo (con solo 21 episodi realizzati) ma serve da ispirazione per creare il mondo e il tono delle storie di He-Man and The Masters of the Universe. Quest'ultima riscuote un successo planetario, anche grazie alla spinta ricevuta dalla linea di giocattoli della Mattel con il marketing ossessivo che ne \u00e8 derivato. Le somiglianze tra \"Thundarr\" e \"He-Man\" sono per\u00f2 evidenti persino nella corporatura e nel viso, entrambi combattono con una spada magica (la spada del Sole per Thundarr), hanno compagni di battaglia semi animaleschi (Ookla per \"Thundarr\" e Battle-Cat per He-Man) e si trovano a fronteggiare stregoni malvagi in un contesto fantasy ma che non preclude conoscenze scientifiche.\nGli anni novanta (1990-1999).\nA inizio anni novanta gli atti criminali sono all'apice degli ultimi trent'anni. La Marvel cavalca l'ansia sociale generatasi nel paese pubblicando serie che propongono giustizieri o vigilanti che lottano il crimine senza remore e al di sopra della legge (rivelatasi inadeguata). Lo stesso clima aveva pervaso il paese nella prima met\u00e0 degli anni settanta e infatti la Marvel si trova a riproporre gli anti-eroi di quel decennio come il Punitore, Ghost Rider II (Danny Ketch), un nuovo Deathlok (Michael Collins) e un secondo Nomad la cui identit\u00e0 \u00e8 presa da Bucky Barnes. Tra questi trova posto anche il Foolkiller di Steve Gerber, creato sulle serie \"Man-Thig\" del 1974 e la cui prima apparizione anticipa quella dello stesso \"Punisher\" su \"The Amazing Spider-Man\". Il protagonista della storia non pu\u00f2 essere il primo \"Foolkiller\" in quanto \u00e8 morto ma nella serie ritroviamo il suo successore Greg Sallinger (internato in un ospedale psichiatrico) e un terzo emulatore, ovvero Kurt Gerhardt. Gerber Approfitta del fatto che la serie, la prima in assoluto dedicata al personaggio, \u00e8 distribuita nelle fumetterie e non risente delle limitazioni del \"Comics Code Authority\". L'autore dichiara: \u00ab\u00e8 una serie cupa, una delle opere pi\u00f9 stravaganti che abbia mai scritto\u00bb. Il Foolkiller non uccide solo i criminali ma anche coloro che reputa \"folli\", ovvero quelli a cui manca una visione pi\u00f9 ampia del significato delle proprie azioni, chi ha una mentalit\u00e0 gretta, gli edonisti e materialisti. Tutto questo \u00e8 giustificato dalle leggi (non scritte) di un codice che gli \"Assassini dei Folli\" chiamano \"Giustizia Poetica\". Si tratta quindi di un vigilante anomalo e spregiudicato persino per gli standard degli anni novanta, permettendo Gerber di imbastire un'opera pregna di critica nei confronti della moderna societ\u00e0 statunitense. L'autore ha quindi modo di tornare a creare fumetti che servano da spunto di riflessione sull'individuo, la societ\u00e0 e il senso di smarrimento dell'uomo moderno. Riprende quindi tematiche gi\u00e0 affrontate su alcune serie Marvel degli anni settanta e sulle riviste a fumetti in bianco e nero (e per lettori adulti) pubblicate in quel decennio.\nIn seguito al grande successo della Image Comics, casa indipendente nata da un'idea di Rob Liefeld nel 1992, capace di inserirsi tra Marvel e DC per il dominio del mercato (almeno nella prima met\u00e0 del decennio), prendono forza le iniziative che puntano a valorizzare o fondare publisher indipendenti. Quella che appare una rivoluzione (attesa da anni) nell'equilibrio delle forze nel Mercato Diretto \u00e8 favorita da un esponenziale aumento delle vendite tra il 1991 e il 1994, fase che per\u00f2 si dimostrer\u00e0 essere illusoria in quanto creata da una bolla speculativa destinata ad esplodere tra il 1995 e il 1996. Gerber, come molti altri autori cerca di sfruttare il momento e decide di appoggiarsi alla Malibu Comics per realizzare fumetti indipendenti da lui creati. La Malibu si ritrova nel 1993 con una notevole liquidit\u00e0 dovuta ai profitti della sua partnership con la Image nel 1992, adesso terminata. Decide quindi di investire un suo Universo fumettistico da contrapporre alla stessa Image, solo che, mentre la prima \u00e8 stata creata principalmente da grandi disegnatori, l'imprint \"Ultraverse\" della Malibu vuole affidarsi a grandi scrittori e tra questi: Steve Gerber, Steve Englehart, James Hudnall, Gerard Jones, Len Strazewski e Larry Niven. La sfida \u00e8 proporre storie writer-centric in contrapposizione a quelle artistic-centric della Image (di quel periodo). Tra il giugno e il novembre 1993 la Malibu lancia 12 nuove serie, spendendo un milione di dollari nel marketing (notevole per l'editoria a fumetti). Gerber crea il personaggio \"Sludge\" e il team di supereroi \"Exiles\". \"Sludge\" viene concepito visivamente da Kevin Nowlan e permette a Gerber di creare una versione alternativa di \"Man-Thing\" (o \"Uomo-Cosa\"). Il personaggio \u00e8 infatti un poliziotto ucciso a tradimento il cui corpo viene a contatto con composti chimici e buttato nelle fogne. Rinasce come \"Uomo-Mostro\" in cerca di vendetta. Gli \"Exiles\" sono invece un gruppo di supereroi (o \"Ultras\") che hanno ottenuto i poteri venendo in contatto con uno strano virus. Inizialmente \"Exiles\" \u00e8 annunciata come serie regolare, ma Gerber decide di far morire quasi tutti i personaggi nel n. 4, chiudendo di fatto la serie. Per non far sospettare i lettori di quanto sta accadendo era gi\u00e0 stato annunciato il n. 5 (mai pubblicato). Di fatto a solo un anno dal lancio dell'Ultraverse la Malibu subisce un progressivo calo delle vendite, \u00e8 uno dei primi segnali del declino del mercato che porta al collasso delle vendite dei comic nel 1995-1996. Nel 1994 la compagnia, ormai alla deriva, viene acquisita dalla stessa Marvel Comics.\nGerber si sposta quindi su un altro editore indipendente quale la Image per la quale crea la serie \"Cybernary\" nata come back up story sugli albi di Deathblow e divenuta poi una limited-series di 5 albi. Tra il 1995 e il 1996 realizza anche storie per \"Strykeforce\" e \"Pitt\" di Dale Keown. Ma l'albo che (riguardo a Gerber) genera pi\u00f9 clamore in questo periodo e nell'intera decade \u00e8 \"Savage Dragon / Destroyer Duck\". Si tratta di un albo team-up tra il personaggio creato da Erik Larsen per la Image e la versione alternativa di \"Howard the Duck\", creata da Gerber per la Eclipse negli anni ottanta. Destroyer Duck \u00e8 stato il simbolo, per un'intera generazione (tra cui Larsen) della lotta tra gli autori e le Big-Two Marvel e DC per il riconoscimento dei loro diritti. Gerber aveva combattuto per avere i diritti di \"Howard\" personaggio da lui creato per la Marvel. Nel 1983 aveva per\u00f2 rinunciato al confronto in aula scegliendo un accordo che lo privava della sua creazione. Da allora, e dopo il flop del film del 1986 sul Papero della Marvel, nessun scrittore se l'era sentita di scrivere storie sul personaggio in quanto indissolubilmente legato al suo creatore (nel bene e nel male). La Marvel, a met\u00e0 anni novanta vuole per\u00f2 rilanciare il personaggio e sceglie di farlo tramite un team-up con l'Uomo Ragno, su \"Spider-Man Team Up\" n. 5 (dicembre 1996). Dal momento che non vi sono autori disposti a scriverne le storie, viene richiamato Gerber che per\u00f2 apprende l'intenzione della casa editrice di farlo apparire nelle serie di \"Generation X\" e \"Ghost Rider\" senza la sua supervisione o apporto creativo. L'autore pianifica cos\u00ec la sua rivincita e sia nell'albo di \"Spider-Man\" che in quello di Savage Dragon / Destroyer Duck, inserisce una sequenza in cui Howard \u00e8 circondato da cloni di paperi, ma nell'albo distribuito da Image si vede Destroyer Duck che soccorre Howard e lo porta via mettendolo sotto protezione testimoni e lasciando un clone al suo posto. Con questo gesto Gerber dichiara che l'Howard che si vedr\u00e0 negli albi Marvel dopo il 1996 non \u00e8 pi\u00f9 quello originale. Una volta scoperto il fatto, gli albi erano gi\u00e0 stati distribuiti e la Marvel non pu\u00f2 far altro che prenderne atto. La dirigenza del gruppo si adira con l'editor delle serie ragnesche Tom Brevoort e decide di rompere definitivamente i rapporti con Gerber in quanto non ritenuto pi\u00f9 affidabile.\nGerber si ritrova, nella seconda met\u00e0 degli anni novanta, in un mercato in difficolt\u00e0 (dopo il crash del 1996) e in contrasto con la dirigenza Marvel (reduce da un \"Chapter Eleven\", ovvero bancarotta controllata). Molte case editrici indipendenti nate tra gli anni ottanta e novanta o hanno chiuso o sono andate incontro a drastici ridimensionamenti. In questo contesto l'autore, deve per la terza volta, cercare di risollevare la propria carriera. Punta sulla \"DC\" dove Karen Berger gli offre l'opportunit\u00e0 di scrivere una miniserie per la \"Vertigo\" che riesce a riaccendere l'interesse degli editor per lo scrittore. Gerber riottiene cos\u00ec la chance di scrivere opere correlate all'iconico Superman. Si tratta di progetti marginali ma che mettono in evidenza l'originalit\u00e0 dei suoi \"script\". La prima \u00e8 una miniserie su una nuova versione (parodistica) di Bizarro denominata \"A.Bizarro\". La storia vagamente ispirata al mostro di Frankenstein vede protagonista A.Bizarro, clone difettoso di Al Beezer, impiegato della Lex Corp. Risvegliatosi da uno stato di coma, manca di obiettivi o un senso da dare alla sua vita e lo stesso Beezer gli suggerisce che per essere felice deve fare l'esatto opposto di quello che farebbe lui, ovvero l'originale.\nGli ultimi anni di carriera (2000-2008).\nNel 2000 viene pubblicata una miniserie Elseworlds (quindi al di fuori della continuity) intitolata \"Superman: The Last Son of Earth\". Qui Gerber ribalta le origini di Superman e in questa storia \u00e8 Jonathan Kent che lancia suo figlio nello spazio per salvarlo da una minaccia per il pianeta, un meteorite \u00e8 in rotta di collisione con la Terra. Clark arriva su un tirannico pianeta Krypton e viene adottato da Jor-El. Impossessatosi di un anello del Corpo delle Lanterne Verdi, riesce a tornare sul suo pianeta natale (anche se in rovina), qui scopre che uomini come Lex Luthor si approfittano della situazione per dominare. L'opera ha successo e ha quindi un sequel: \"Superman: The Last Stand on Krypton\" dove Superman riesce a risollevare le sorti dell'umanit\u00e0 grazie alla tecnologia kryptoniana ma la corruzione e bramosia del potere dei politici mettono a rischio il suo progetto. Su Krypton sta accadendo qualcosa di simile con il Generale Zod che ha ripreso il potere affermando di essere il vero baluardo dell'antica cultura e identit\u00e0 kryptoniana.\nNei primi anni duemila Gerber ha anche la possibilit\u00e0 di tornare a lavorare per la Marvel, questo grazie al rinnovamento manageriale e redazionale iniziato a partire dal 1998 e che ha portato Joe Quesada ad essere \"editor-in-chief\" della casa editrice. Nel 2001 viene fondato l'imprint Max Comics, destinato alla pubblicazione di opere a fumetti per lettori adulti e distaccate (in gran parte) dalla continuity dell'Universo Marvel. Per la MAX Comics, Gerber torna a scrivere una serie regolare sulla sua creazione pi\u00f9 famosa, ovvero \"Howard the Duck\", il personaggio che aveva portato per due volte alla rottura tra l'autore e la dirigenza della Marvel. Si tratta di una limited-series di 6 albi pubblicata nel 2002, ed \u00e8 dal 1976 che al Papero Marvel non viene intitolata una serie. Sorprendentemente, l'autore decide di trasformare Howard in un topo umanoide gi\u00e0 nel primo numero e deve poi spendere il resto della storia a trovare un modo per tornare se stesso. Si ha quindi l'impressione di assistere all'avventura di un personaggio diverso e non di quello originale.\nDopo il discreto successo della miniserie \"Nevada\" (per Vertigo) e le storie alternative su Superman, Gerber acquista la fiducia della dirigenza DC che sotto la guida di Paul Levitz vorrebbe diversificare maggiormente le tematiche delle serie sui supereroi. A Gerber viene quindi affidato il compito di creare la prima serie di un nuovo imprint denominato DC Focus. L'obbiettivo \u00e8 quello di proporre storie di persone con superpoteri ma al di fuori degli schemi del tradizionale genere supereroistico (quindi anche dell'Universo DC canonico). L'imprint esordisce con la serie \"Hard Time\" (aprile 2004), di Steve Gerber (testi) e Brian Hurtt. L'autore mette come protagonista un ragazzino di 15 anni (Ethan Harrow) che viene condannato a cinquant'anni di prigione in un carcere di massima sicurezza. Durante la prigionia sviluppa il potere di lasciare il proprio corpo sotto forma di energia, dandogli la possibilit\u00e0 di lasciare per certi periodi la reclusione. Gerber ha modo di creare una storia inusuale in cui mostra la vita dentro le carceri e modella un protagonista che si ritrova uno strano dono che potrebbe essere sia la sua redenzione che il suo tormento. La serie ottiene consenso da parte di lettori e critica ma l'etichetta \"DC Focus\" \u00e8 un grosso flop e deve chiudere dopo poco pi\u00f9 di un anno di vita, con solo 4 titoli pubblicati (\"Hard Time\", Kinetic, Fraction, Touch). Il successo di \"Hard Time\" \u00e8 dimostrato dal fatto che a Gerber viene offerta la possibilit\u00e0 di continuare la serie sotto il canonico logo \"DC\". Nel 2006 esce cos\u00ec la miniserie sequel \"Hard Time Season Two\".\nNel 2007 gli viene diagnosticata una Fibrosi polmonare idiopatica. Nonostante la malattia continua a dedicarsi strenuamente al lavoro realizzando una storia sul Dottor Fate, il primo personaggio DC su cui si era cimentato (nel 1982). Il protagonista non \u00e8 per\u00f2 pi\u00f9 il Dottor Fate del periodo Pre-Crisis (ovvero prima del 1986) ma \"Kent V. Nelson\" (pronipote del \"Fate\" originale). La storia viene serializzata in 8 parti sulla limited-series \"Countdown to Mystery\", pubblicata dalla DC tra il 2007 e il 2008. Gerber muore a Las Vegas il 10 febbraio 2008."}
{"id": "1614866", "revid": "599013", "url": "https://it.wikipedia.org/wiki?curid=1614866", "title": "Cat\u00e0basi", "text": ""}
{"id": "1614867", "revid": "399", "url": "https://it.wikipedia.org/wiki?curid=1614867", "title": "Legge Basaglia", "text": "La legge Basaglia (formalmente legge 13 maggio 1978, n. 180) \u00e8 una legge italiana in tema di accertamenti e trattamenti sanitari volontari e obbligatori. \nAlla legge \u00e8 associato comunemente il nome di Franco Basaglia (psichiatra e promotore della riforma psichiatrica in Italia). Estensore materiale della legge fu lo psichiatra e politico democristiano Bruno Orsini.\nStoria.\nInizialmente, con il DPR 14 aprile 1978, n.109 era previsto che si tenesse un referendum per l'abrogazione degli articoli essenziali della precedente legge n. 36/1904 e, successivamente, si approvasse la legge istitutiva del Servizio Sanitario Nazionale.\nIn seguito, al fine di evitare il referendum, si stralciarono alcuni articoli da questa per formare la legge 13 maggio 1978, n. 180, la quale fu approvata il 13 maggio 1978, evitando cos\u00ec il referendum. In quest'ultima legge (la n. 180) confluivano gli articoli riguardanti il trattamento sanitario obbligatorio e l'abrogazione degli articoli principali della legge 14 febbraio 1904, n. 36.\nLa precedente legge 14 febbraio 1904, n.36 non fu abrogata completamente. Gli articoli riguardanti la parte economica e fiscale della gestione dei manicomi rimasero in vigore.\nDescrizione.\nLa norma in s\u00e9 venne applicata solo pochi mesi, ossia fino all'istituzione del Servizio Sanitario Nazionale (23 dicembre 1978). Il 23 dicembre 1978 fu approvata la legge, n. 833, che istituiva il Servizio Sanitario Nazionale e conteneva al suo interno (con alcune modifiche) quasi gli stessi articoli della legge 13 maggio 1978, n.180.\nIspirandosi alle idee dello psichiatra statunitense Thomas Szasz, Basaglia s'impegn\u00f2 nel compito di riformare l'organizzazione dell'assistenza psichiatrica ospedaliera e territoriale, proponendo un superamento della logica manicomiale.\nCome disse lo stesso Franco Basaglia intervistato da Maurizio Costanzo:\nLa Legge 180 \u00e8 la prima e unica legge quadro che impose la chiusura dei manicomi e regolament\u00f2 il trattamento sanitario obbligatorio, istituendo i servizi di igiene mentale pubblici. Ci\u00f2 ha fatto dell'Italia il primo paese al mondo ad abolire gli ospedali psichiatrici. \nPrima della riforma dell'organizzazione dei servizi psichiatrici legata alla legge n. 180/1978, i manicomi erano spesso significativamente connotati anche come luoghi di contenimento sociale, e dove l'intervento terapeutico e riabilitativo scontava frequentemente le limitazioni di un'impostazione clinica che si apriva poco ai contributi della psichiatria sociale, delle forme di supporto territoriale, delle potenzialit\u00e0 delle strutture intermedie, e della diffusione della psicoterapia nei servizi pubblici.\nLa legge voleva anche essere un modo per modernizzare l'impostazione clinica dell'assistenza psichiatrica, instaurando rapporti umani rinnovati con il personale e la societ\u00e0, riconoscendo appieno i diritti e la necessit\u00e0 di una vita di qualit\u00e0 dei pazienti, seguiti e curati anche da strutture territoriali.\nLa legge stessa, nell'articolo 11 (\"Norme finali\"), prevedeva che la stragrande maggioranza degli articoli (articoli 1, 2, 3, 4, 5, 6, 7, 8 e 9) restassero in vigore solo fino alla data di entrata in vigore della legge istitutiva del Servizio Sanitario Nazionale, condizione poi verificatasi con la legge n. 833 del 23 dicembre 1978.\nLa legge n. 180/1978 demand\u00f2 l'attuazione alle Regioni, le quali legiferarono in maniera eterogenea, producendo risultati diversificati nel territorio. Nel 1978 solo nel 55% delle province italiane vi era un ospedale psichiatrico pubblico (solitamente complessi molto estesi, oggi perlopi\u00f9 lasciati abbandonati), mentre nel resto del Paese ci si avvaleva di strutture private per il 18%, o delle strutture di altre province per il 27%.\nDi fatto, solo dopo il 1994, con il \"Progetto Obiettivo\" e la razionalizzazione delle strutture di assistenza psichiatrica da attivare a livello nazionale, si complet\u00f2 la previsione di legge di eliminazione dei residui manicomiali.\nContenuti.\nNonostante critiche e proposte di revisione, le norme della legge n. 180/1978 regolano tuttora l'assistenza psichiatrica in Italia.\nLa legge 14 febbraio 1904, n. 36 prevedeva dei limiti meno stringenti per l'ammissione dei malati di mente nei manicomi. In teoria, per il ricovero erano necessari sia un certificato medico sia un atto di notoriet\u00e0, ma nella pratica quasi sempre si procedeva con la procedura urgente (che questa legge consentiva). Tale procedura, in sostanza, prevedeva solo la presentazione di un certificato medico. Una differenza sostanziale era data dagli articoli 3 e 4. L'articolo 3 prevedeva che, perch\u00e9 il malato fosse dimesso, l'ultima parola spettasse al direttore, ma gli interessati potevano presentare reclamo e chiedere al giudice una perizia. L'articolo 4, invece, prevedeva che il direttore avesse \"la piena autorit\u00e0\" all'interno del manicomio. Inoltre la legge non garantiva ai degenti la possibilit\u00e0 di comunicare con chicchessia; la facolt\u00e0 di comunicare con persone esterne (ad esempio, parenti o amici) poteva essere concessa dal direttore a sua discrezione."}
{"id": "1614868", "revid": "438678", "url": "https://it.wikipedia.org/wiki?curid=1614868", "title": "Pensaci, Giacomino! (film 1936)", "text": "Pensaci, Giacomino! \u00e8 un film del 1936 diretto da Gennaro Righelli.\nTratto dall'omonima commedia di Luigi Pirandello, il film fu interpretato da Angelo Musco e da Dria Paola e girato negli stabilimenti Cines di Roma. Il film usc\u00ec nelle sale cinematografiche nel dicembre del 1936.\nTrama.\nIl professor Agostino Toti sposa la figlia del bidello rimasta incinta (con un altro). Le nozze bianche verranno annullate quando l'ottimo professore riuscir\u00e0 a rimettere insieme il rapporto tra la sposa e il suo ex, il padre del bambino.\nLa critica.\nSu \"Cinema\" del 25 dicembre 1936 \"...\u00c8 un Musco vivo ed umano come non mai, che commuove e si commuove, a tratti, con felicissimi contrasti, macchie di colore efficacissime sul tono gaio e spigliato del quadro; che trae alla fine della vicenda una conclusione indimenticabile..\""}
{"id": "1614872", "revid": "1386670", "url": "https://it.wikipedia.org/wiki?curid=1614872", "title": "Eolico magnetico", "text": "Per eolico magnetico si intende l'energia eolica prodotta con qualche tipo di aerogeneratore magnetoeolico, che impiega magneti permanenti (ad esempio al neodimio) oppure elettromagneti a superconduttore del tipo Maglev, per la trasmissione e/o per la riduzione dell'attrito sperimentato dal rotore e dall'asse del pignone principale del rotore aeronautico.\nCaratteristiche.\nI generatori di questo tipo riescono quindi a funzionare a basse velocit\u00e0 (\"cut-in\"), ma anche ad alte velocit\u00e0 (\"cut-off\") perch\u00e9 diminuiscono l'attrito e l'intensa produzione di calore da esso causato. Come conseguenza hanno un range operativo di funzionamento, in termini di condizioni eoliche necessarie, molto pi\u00f9 elevato dell'eolico classico ed al contempo anche un rendimento di conversione meccanico-elettrico molto maggiore.\nHanno inoltre una ridotta manutenzione, perch\u00e9 non hanno bisogno di sostituzione dell'olio, di ingranaggi e sperimentano circa 1/4 dei guasti di un aerogeneratore a cambio meccanico, perch\u00e9 non subiscono molti guasti da momento torcente.\nTali caratteristiche lo rendono estremamente interessante e rivoluzionario all'interno del panorama dell'energia eolica.\nMagLev Wind Turbine.\nLa prima turbina: la MagLev Wind Turbine di questo tipo \u00e8 stata presentata nell'estate 2007 al Wind Power Asia 2007.\nProdurrebbe fino a 1GWatt di potenza e avrebbe un'aspettativa di vita di 500 anni con dei controlli periodici."}
{"id": "1614874", "revid": "226458", "url": "https://it.wikipedia.org/wiki?curid=1614874", "title": "Tour dei New Zealand M\u0101ori 1949", "text": "Nel 1949, la selezione dei New Zealand M\u0101ori, squadra di rugby a 15 si reca in tour in Australia. Tre i test contro la nazionale australiana, con una vittoria, un pareggio e una sconfitta.\nDa segnalare che la netta vittoria contro i \"Wallabies\" nel primo match, provoc\u00f2 l'esonero dell'allenatore australiano Johhny Wallace e la sua sostituzione con Bill Mclean, storico capitano del tour del 1947-48 in Europa. Era la prima volta che la nazionale Australiana veniva affidata ad un coach del Queensland e non del Nuovo Galles del Sud. "}
{"id": "1614887", "revid": "167080", "url": "https://it.wikipedia.org/wiki?curid=1614887", "title": "Juan Polo de Ondegardo", "text": ""}
{"id": "1614891", "revid": "1444886", "url": "https://it.wikipedia.org/wiki?curid=1614891", "title": "Alberto Ronchey", "text": "Biografia.\nNato a Roma nel 1926, laureato in giurisprudenza, Alberto Ronchey inizi\u00f2 giovanissimo la carriera giornalistica nel quotidiano \"La Voce Repubblicana\" (organo del PRI), del quale fu poi direttore. Lavor\u00f2 anche al \"Mondo\" e al \"Resto del Carlino\". Fu inviato a Mosca per il \"Corriere della Sera\" di Alfio Russo, per passare successivamente a \"La Stampa\", dove fu inviato speciale prima e poi direttore dal 1968 al 1973.\nIn seguito svolse un'intensa attivit\u00e0 pubblicistica come editorialista del \"Corriere della Sera\" e della \"Repubblica\", oltre che di alcuni settimanali. In quegli anni collabor\u00f2 pure con la Rai.\nRonchey ricopr\u00ec la carica di ministro per i Beni culturali e ambientali nel primo governo Amato (1992-1993) e nel Governo Ciampi (1993-1994).\nDurante la sua esperienza ministeriale fu promulgata la legge n. 4 del 14 gennaio 1993 (cosiddetta \"legge Ronchey\")\n concernente la gestione dei servizi aggiuntivi negli Istituti d'Arte e Antichit\u00e0 dello Stato.\nDopo l'esperienza governativa, Ronchey fu nominato presidente della societ\u00e0 \"Rizzoli Corriere della Sera\" (1994-1998).\nContributo intellettuale.\nAlcuni neologismi o locuzioni coniati da Ronchey sono divenuti paradigmi del lessico giornalistico e politico:\nVita privata.\nDal matrimonio con l'insegnante, traduttrice e scrittrice Vittoria Aliberti ebbe una figlia, la bizantinista Silvia Ronchey. Grazie alle donazioni della figlia, presso la Scuola superiore di studi storici di San Marino \u00e8 stato istituito il Fondo Ronchey, conservato presso la biblioteca universitaria.\nControversie.\nDurante il suo primo incarico ministeriale, nel 1992 decide di esercitare il diritto di prelazione dello Stato per acquistare Villa Blanc e collocarvi il Circolo ufficiali della Difesa ospitato a Palazzo Barberini, ma viene arrestato il suo direttore generale Francesco Sisinni, con l'accusa di peculato. Il 3 novembre 1994 il Tribunale dei ministri scagiona il ministro Ronchey, nel frattempo anch'egli rinviato a giudizio, e il direttore Sisinni. Questo procedimento si rivel\u00f2 poi essere infondato tanto che la Suprema Corte di Cassazione ha proceduto ad aprire un procedimento nei confronti del Pubblico Ministero e del Giudice per le indagini preliminari perch\u00e9 l'arresto risultava essere \u00abil risultato di un'attivit\u00e0 caratterizzata da negligenza macroscopica nella ricostruzione e qualificazione della fattispecie e della norma applicabile\u00bb, tanto grave da \u00abcompromettere il prestigio dell'ordine giudiziario\u00bb.\nOnorificenze e riconoscimenti.\nNel 1987 ottenne il Riconoscimento Gianni Granzotto."}
{"id": "1614896", "revid": "1543377", "url": "https://it.wikipedia.org/wiki?curid=1614896", "title": "Campionati mondiali di biathlon 2007", "text": "I Campionati mondiali di biathlon 2007 si svolsero dal 3 all'11 febbraio ad Anterselva, in Italia. Rispetto alle edizioni precedenti fu modificata la formula della staffetta mista, che pass\u00f2 da 4x6 km a 2x6 km + 2x7,5\u00a0km.\nSede delle gare fu la S\u00fcdtirol Arena, che il 2 febbraio, alle 20:00, ospit\u00f2 anche la cerimonia di apertura.\nRisultati.\nUomini.\nSprint 10 km.\n3 febbraio, ore 10:45\nInseguimento 12,5 km.\n4 febbraio, ore 11:15\nPartenza in linea 15 km.\n11 febbraio, ore 14:15\nIndividuale 20 km.\n6 febbraio, ore 14:15\nStaffetta 4x7,5 km.\n10 febbraio, ore 10:45\nDonne.\nSprint 7,5 km.\n3 febbraio, ore 10:15\nInseguimento 10 km.\n4 febbraio, ore 14:15\nPartenza in linea 12,5 km.\n10 febbraio, ore 14:15\nIndividuale 15 km.\n7 febbraio, ore 14:15\nStaffetta 4x6 km.\n11 febbraio, ore 11:00\nMisto.\nStaffetta 2x6 km + 2x7,5 km.\n8 febbraio, ore 14:15"}
{"id": "1614907", "revid": "1005847", "url": "https://it.wikipedia.org/wiki?curid=1614907", "title": "Distretto di Paucartambo (Cusco)", "text": "Il distretto di Paucartambo \u00e8 un distretto del Per\u00f9 che appartiene geograficamente e politicamente alla provincia di Paucartambo nella regione di Cusco. \u00c8 ubicato a sud est della capitale peruviana.\nCapoluogo e data di fondazione.\nPaucartambo - 25 maggio del 1825\nSindaco (alcalde) 2007-2010: Mario Condori Huallpa."}
{"id": "1614909", "revid": "287204", "url": "https://it.wikipedia.org/wiki?curid=1614909", "title": "Adula", "text": "LAdula (3.402\u00a0, \"Rheinwaldhorn\" in tedesco e \"Piz Valragn\" in romancio) \u00e8 la vetta pi\u00f9 alta del Canton Ticino. Si trova al confine tra esso e il Canton Grigioni.\nDescrizione.\nForma un gruppo nelle Alpi Lepontine denominato Alpi dell'Adula, di cui fanno parte la catena Medel-Terri; il gruppo dell'Adula; i Monti dello Spluga e la catena Tamb\u00f2-Forcola."}
{"id": "1614911", "revid": "767487", "url": "https://it.wikipedia.org/wiki?curid=1614911", "title": "Pierre Benoit (zoologo)", "text": "Assistente al Royal Africa Museum di Tervuren, ha lavorato sui briozoi, sugli echinodermi e principalmente sui ragni dell'Africa centrale dal 1964 al 1981 quando si \u00e8 ritirato in pensione.\nTaxa descritti.\nHa descritto e denominato, in ordine alfabetico, i seguenti generi:\ne le seguenti specie:\nsolo per quanto concerne la famiglia Araneidae"}
{"id": "1614918", "revid": "767487", "url": "https://it.wikipedia.org/wiki?curid=1614918", "title": "Maurizio Scanzani", "text": "\u00c8 stato il capo allenatore della Lavezzini Parma, in Serie A1 femminile.\nCarriera.\nMentre studiava per diplomarsi come insegnante di educazione fisica, ha fondato la sezione basket della Polisportiva Sempione Roma. Dal 1982 al 1989 ha lavorato con le giovanili del Cras Taranto, ricoprendo anche il ruolo di secondo allenatore della prima squadra. Alla fine degli anni ottanta \u00e8 passato al Basket Parma. Ha iniziato come viceallenatore, poi dal 1992 ha lavorato nel settore giovanile, vincendo otto titoli nazionali.\nDal 1998 ha iniziato a collaborare anche con il Basket Club Valtarese 2000. Dagli anni novanta collabora anche con la Federazione Italiana Pallacanestro e con le nazionali giovanili. Ha ottenuto un argento agli Europei cadette del 1995. Dal 2006-07 \u00e8 capo allenatore della societ\u00e0 emiliana.\nNel 2009-10 accetta la proposta dell'Olimpia La Spezia TermoCarispe per guidare il club ligure in serie B d'Eccellenza. Sfumata la promozione diretta a beneficio del Vigarano Mainarda, Scanzani resta alla guida del sodalizio bianconero che viene comunque promosso in A2 dalla Lega Basket Femminile, giungendo 2\u00ba al termine di un'esaltante stagione regolare e poi venir estromesso nella semifinale play-off girone sud da Alcamo, poi promossa in A1. Nello stesso anno, comunque, vince la Coppa Italia di Serie A2. Scanzani viene indicato come head-coach della nuova Virtus per la stagione 2011-12.\nNel 2012-13 accetta la proposta di responsabile del settore giovanile e \"head-coach\" della Libertas Basket Bologna che milita nel campionato di A2.\nDal 2014 torna al Basket Club Valtarese 2000, riconquistando per la societ\u00e0 di Borgo Val di Taro una Finale Nazionale Giovanile ovvero la Finale Under 15 disputata nel giugno 2015."}
{"id": "1614921", "revid": "1945869", "url": "https://it.wikipedia.org/wiki?curid=1614921", "title": "Erik Nielsen", "text": "Erik Nielsen ricopr\u00ec la carica di vice Primo ministro del Canada dal 1984 al 1986; negli ultimi anni fu anche un importante membro conservatore del Parlamento per lo Yukon. Era il fratello maggiore dell'attore comico Leslie Nielsen e nipote del premio Oscar Jean Hersholt.\nMor\u00ec nella sua casa di a Kelowna, il 4 settembre 2008, all'et\u00e0 di 84 anni per un attacco di cuore."}
{"id": "1614924", "revid": "767487", "url": "https://it.wikipedia.org/wiki?curid=1614924", "title": "Al buio insieme", "text": "Al buio insieme \u00e8 un film del 1933 diretto da Gennaro Righelli girato negli studi Cines.\nIl soggetto \u00e8 desunto dall'omonima commedia di Alessandro De Stefani.\nPromozione.\n\"Una comicit\u00e0 elegante \u00e8 la principale caratteristica di questo film divertente dal principio alla fine\".\nCritica.\n\"Righelli conosce il mestiere. Tra i film della CINES, questo \u00e8 senza dubbio dei pi\u00f9 sopportabili, perch\u00e9 ha una virt\u00f9: di portarti sino in fondo senza sbadigli.\"."}
{"id": "1614927", "revid": "85405", "url": "https://it.wikipedia.org/wiki?curid=1614927", "title": "Ramsan Kadyrov", "text": ""}
{"id": "1614931", "revid": "767487", "url": "https://it.wikipedia.org/wiki?curid=1614931", "title": "Oberalpstock", "text": "L'Oberalpstock (in romancio \"Tgietschen\") \u00e8 una montagna delle Alpi alta 3.328\u00a0m \u00c8 una delle vette pi\u00f9 elevate delle Alpi Glaronesi.\nCaratteristiche.\nSi erge ai confini tra i cantoni svizzeri Uri e Grigioni. A nord viene raggiunto dalla valle urana del Maderanertal e da sud dalla grigionese Vorderrhintal."}
{"id": "1614933", "revid": "433605", "url": "https://it.wikipedia.org/wiki?curid=1614933", "title": "Kohunlich", "text": "Kohunlich (X-l\u00e0abch'e'en in maya yucateco) \u00e8 un sito archeologico costruito dalla civilt\u00e0 Maya, situato nella penisola dello Yucat\u00e1n, a circa 25\u00a0km est della regione del R\u00edo Bec, e a circa 65\u00a0km ovest da Chetumal. Il nome del sito che i messicani gli hanno dato non \u00e8 di origine Maya, ma \u00e8 stato adottato dalla lingua inglese (\"Cohune ridge\"), per il toponimo spagnolo \"aserradeo\", cio\u00e8 segheria.\nIl sito si estende su un'area pari a 21 acri, circondata dalla foresta pluviale; nella zona vi sono circa 200 monticelli che non sono stati ispezionati e su cui non sono stati fatti scavi. La citt\u00e0 era elaborata e ben costruita con piattaforme rialzate, cittadelle, cortili e piazze, con un sistema di cisterne adibite alla raccolta di acqua piovana.\nIl sito era gi\u00e0 abitato nel 200 a.C., ma la maggior parte delle strutture vennero costruite tra il 250 e il 600. Molte sono ancora ricoperte dalla vegetazione e dagli alberi. La citt\u00e0 funzionava come centro regionale e punto di commercio dello Yucat\u00e1n del sud, specialmente tra la regione dell'odierno Campeche e di Pet\u00e9n.\nStoria.\nSi conosce poco sulla storia di questa localit\u00e0, cos\u00ec come su quella della confinante regione del R\u00edo Bec. Sicuramente la citt\u00e0 era nata gi\u00e0 alcuni secoli prima di Cristo e rimase abitata fino al XIII secolo, dunque dall'era formativa fino alla fine della et\u00e0 tardoclassica della civilt\u00e0 maya.\nLa citt\u00e0 visse il suo periodo di massimo splendore, anche da un punto di vista politico e religioso, tra il V e l'VIII secolo d.C.: cio\u00e8 agli inizi dell'era classica dei Maya.\nLe ricerche archeologiche ebbero inizio nel 1912, ma entrarono nel vivo solo a partire dal 1968, dopo che alcuni saccheggiatori vennero sorpresi asaccheggiare il \"Tempio delle Maschere\". Da allora vari istituti messicani, sotto la direzione di Victor Segovia, hanno eseguito numerosi lavori di scavo e di restauro.\nSito archeologico.\nLa zona archeologica fino ad ora esplorata copre un'area di oltre 2\u00a0km\u00b2; i primi abitanti spianarono e cementarono quasi la met\u00e0 dell'intera area, tramite l'ampliamento di fosse naturali riuscirono ad incanalare l'acqua piovana in bacini di raccolta per usarla successivamente nei periodi di siccit\u00e0.\nPiramide delle Maschere.\nSi tratta della costruzione pi\u00f9 interessante e unica del suo genere nell'area Maya. La scalinata \u00e8 fiancheggiata da otto grandi maschere in stucco, protette con tetti dalle intemperie. Sia la piramide che le maschere risalgono al V secolo d.C.. All'interno della parte superiore sono state ritrovate quattro tombe su differenti piani, che sfortunatamente erano gi\u00e0 state saccheggiate. Le cinque maschere antropomorfe, diverse una dall'altra, alte 1,60 m, sembrano rappresentare il dio del sole."}
{"id": "1614936", "revid": "765341", "url": "https://it.wikipedia.org/wiki?curid=1614936", "title": "Roberto III di Loritello", "text": "Biografia.\nRoberto aveva ereditato la contea di Conversano alla morte del padre, Roberto I di Bassavilla, che a sua volta aveva ricevuto nel 1134 il possedimento dal re Ruggero II, suo cognato, avendone Roberto I sposato la sorella Giuditta.\nNel 1154 Roberto II Bassavilla ricevette anche la Contea di Loritello dallo stesso re Ruggero che, sul letto di morte, chiese a suo figlio Guglielmo I di nominare Roberto Conte di Loritello, una posizione che godeva di ampia autonomia. In precedenza re Ruggero II aveva confiscato la Contea di Loritello a Guglielmo di Loritello, che lo aveva tradito nonostante fosse membro della sua stessa famiglia, gli Altavilla.\nLa rivolta del 1155-1158.\nPresto Roberto entr\u00f2 in conflitto con suo cugino il re Guglielmo, che aveva nominato \"emiro degli emiri\" il tirannico Maione di Bari, arrivato ad accampare pretese al trono in base ad un falso testamento di Ruggero II. Condusse la rivolta del 1155-1156, insieme ad altri baroni pugliesi e ai generali bizantini Michele Paleologo e Giovanni Ducas, sconfisse le truppe rimaste fedeli al re Guglielmo I e conquist\u00f2 molte citt\u00e0, comprese Bari e Andria.\nL'anno successivo l'alleanza con i bizantini si incrin\u00f2, anche a causa della morte, a Bari, del generale bizantino Michele Paleologo, e i ribelli furono sconfitti dall'esercito condotto dal re Guglielmo in persona. Il 28 maggio 1156 Bari fu espugnata e rasa al suolo (si salv\u00f2 solo la Basilica di San Nicola), Giovanni Ducas fu fatto prigioniero e successivamente rimandato in patria, mentre Roberto II di Capua fu catturato, portato in catene a Palermo ed accecato. Con il trattato di Benevento del 1156 papa Adriano IV garant\u00ec a Roberto il diritto di lasciare il regno pacificamente, ma egli continu\u00f2 invece le sue manovre nel territorio della diocesi di Penne.\nNel 1157, appoggiato nei suoi sforzi di ribellione da un nuovo emissario bizantino Alessio Axuch, figlio di Giovanni Axuch il consigliere capo di Manuele I, Roberto arriv\u00f2 a saccheggiare la Sicilia. In seguito Roberto sub\u00ec una serie di sconfitte da un esercito comandato dal fratello di Maione, Stefano, ma sebbene il suo connestabile Riccardo di Mandra ed il vescovo di Chieti fossero stati catturati, Roberto sfugg\u00ec all'esercito reale e continu\u00f2 a sfidare l'autorit\u00e0 de re Guglielmo I.\nLa situazione mut\u00f2 all'inizio della primavera del 1158, l'impero bizantino concluse una pace segreta con il Regno di Sicilia ed i baroni normanni ribelli, che di punto in bianco si trovavano senza pi\u00f9 finanziamenti da parte dell'Impero bizantino, si videro costretti ad abbandonare le conquiste fatte e a cercare un signore pi\u00f9 affidabile. Roberto fugg\u00ec presso la corte imperiale di Federico Barbarossa, in Lombardia.\nLa rivolta del 1160-1161.\nQuando scoppi\u00f2 una nuova rivolta capeggiata da Matteo Bonello, che aveva ucciso l'odiato Maione di Bari, Roberto torn\u00f2 a Loritello e, radunati i nobili ribelli nel 1161, riprese la lotta conquistando vasti territori nel sud. Guglielmo rispose scacciandolo da Taranto e radendo quasi al suolo Salerno. Nel 1163, Roberto fu costretto a rifugiarsi di nuovo dal Barbarossa dove rimase alcuni anni.\nNel 1167, era con l'esercito di Rainaldo di Dassel alla Battaglia di Prata Porci il 29 maggio, quando un grande esercito pontificio e civile di Roma fu sconfitto.\nReintegro nei titoli e nei domini.\nNel 1169, qualche anno dopo la morte del re Guglielmo I, la vedova di quest'ultimo Margherita di Navarra e di Sicilia, reggente per Guglielmo II, ed il suo gabinetto di consiglieri restituirono a Roberto le contee di Conversano e Loritello.\nDa allora si dedic\u00f2 all'amministrazione dei suoi possedimenti ed ebbe importanti incarichi presso il papa Alessandro III, si fregi\u00f2 anche del titolo di conte palatino, forse ricevuto dall'imperatore.\nMor\u00ec nel 1182 e fu sepolto a Ruvo di Puglia nella chiesa della santissima Trinit\u00e0; tuttavia le sue spoglie furono trasferite nella concattedrale ruvestina, commissionata dallo stesso."}
{"id": "1614941", "revid": "287204", "url": "https://it.wikipedia.org/wiki?curid=1614941", "title": "Enrico Pranzini", "text": "Biografia.\nEra di lontane origini italiane ma nato ad Alessandria d'Egitto. Uomo colto e cosmopolita, parlava circa otto lingue; avventuriero, entra nell'esercito dove svolge le funzioni anche di interprete per l'esercito inglese e partecipa alla guerra in Afghanistan. Gli si confaceva una vita libertina e a Parigi, dove era giunto insieme ad un suo amico svedese che faceva il pittore, frequentava volentieri gli ambienti artistici. Uomo d'azione, trafficante con la passione per il gioco, fin\u00ec per indurlo a frequentare gli ambienti della piccola delinquenza, fino a che un giorno il destino lo far\u00e0 incontrare con le sue tre vittime: Marie R\u00e9gnault, che si faceva chiamare R\u00e9gine de Montille, originaria di Chalon, da taluni descritta come donna di facili costumi, aveva abbandonato la provincia per andare a Parigi con la speranza di fare fortuna, la sua domestica Annette Gremeret, e la sua figlia illegittima Marie-Louise, che faceva passare per la figlia della domestica.\nLa vicenda del Pranzini e delle tre donne trov\u00f2 il suo epilogo drammatico presumibilmente nella notte tra il 16 e il 17 marzo 1887 con il triplice omicidio avvenuto al numero 17 di via Montaigne a Parigi; la pressoch\u00e9 immediata cattura il 21 marzo a Marsiglia del presunto assassino; il rapido processo, la condanna e la susseguente esecuzione del Pranzini nel giro di un mese, il 31 agosto.\nIl delitto di due donne di 40 e 38 anni, Marie et Annette, e di una ragazzina di 12, Marie, tutte nella stessa abitazione, ha una vasta eco sia sulla stampa locale, in Francia, che all'estero.\nGli inquirenti, da parte loro, accertano solo la scomparsa di alcuni gioielli di poco valore e una piccola somma di danaro, ma infine seguendo le sue tracce arrestano a Marsiglia il seguente 21 marzo il trentunenne Pranzini, che continuer\u00e0 a dichiararsi innocente, anche con un fare insolente e di disprezzo per gli accusatori, sino alla fine.\nIl processo si svolse dal 9 al 13 luglio 1887.\nL'esito del processo fu abbastanza scontato, e venne cos\u00ec condannato alla ghigliottina. L'esecuzione avvenne il 31 agosto seguente.\nLa vicenda della condanna di Pranzini \u00e8 citata anche ne \"Storia di un'anima\" di Teresa di Lisieux. \nNel suo diario-testamento spirituale, Santa Teresina di Ges\u00f9 Bambino scrive che ha pregato perch\u00e9 si convertisse e salvasse. Pranzini in effetti, appena prima di mettere la testa nel foro della ghigliottina, prese il crocifisso del sacerdote e lo baci\u00f2 tre volte."}
{"id": "1614942", "revid": "60592", "url": "https://it.wikipedia.org/wiki?curid=1614942", "title": "San Gervasio (sito archeologico)", "text": "San Gervasio \u00e8 un sito archeologico costruito dalla civilt\u00e0 Maya, situato nel centro dell'isola di Cozumel, presso la costa nord-orientale della penisola dello Yucat\u00e1n. Le rovine furono un centro religioso dedicato a Ix Chel, la Dea della Luna. La gente Maya visitava il luogo periodicamente per portare doni e offerte.\nQuando i conquistadores spagnoli arrivarono intorno al 1520, il sito era gi\u00e0 abbandonato da tempo. La maggior parte delle strutture possiede dei muri interni in pietra e alcune colonne esterne. La maggior parte delle fondamenta \u00e8 stata consumata e distrutta con il passare del tempo in quanto erano costruite con legno e canne; molte case di questo tipo circondavano la \"Plaza Central\".\nCostruzioni.\nIl sito ospita molte costruzioni rimaste generalmente intatte.\nLa Manita (\"Piccola mano\") venne costruita intorno al 1000-1200 nella parte pi\u00f9 meridionale del sito. Fu probabilmente la casa del signore Ah Huneb Itza di Cozumel. Il nome della costruzione \u00e8 ispirato dalle impressioni sulle mura interne di colore rosso, che somigliano al palmo di una mano.\nIl Chi Chan Nah venne costruito vicino alla Manita, ed \u00e8 la costruzione pi\u00f9 piccola del sito. Lo scopo del Chi Chan Nah fu quello di funzionare come camera per l'inceneritura dei corpi dopo la morte e prima della sepoltura. Vi sono dei segnali sulla tombe, che indicano probabilmente i posti in cui vennero sepolti i corpi dei membri della famiglia che risiedeva nella Manita.\nIl Ka'na Nah (\"casa alta\") \u00e8 la costruzione di maggiori dimensioni del luogo, costruita tra il 1200 e il 1650. Situata nella parte pi\u00f9 a nord del sito, fu il luogo in cui i Maya rendevano onore alla dea Ix Chel.\nEl Arco (\"l'arco\") venne costruito nel periodo post-classico tra il 1200 e il 1650 nella zona a nord-est rispetto alla \"Plaza Central\", nord-ovest rispetto alle \"Manitas\" e \"Chi Chan Nah\". L'arco \u00e8 il punto di entrata principale della Plaza Central e appare come un semplice arco alto circa un metro e mezzo.\nLa Plaza Central (\"piazza centrale\"), costruita nel periodo post-classico tra il 1200 e il 1650, \u00e8 costituita da diverse piccole costruzioni di forma squadrata. La costruzione maggiore di esse era la casa di una nobile e ricca famiglia. Le altre servivano come casupole per immagazzinare il cibo.\nIl Nohoch Nah (\"casa grande\"), costruito tra il 100 e il 1650, \u00e8 una costruzione circolare che possiede ancora il tetto e una grande stanza centrale. \u00c8 la costruzione meno danneggiata e meglio preservata del sito, tanto pi\u00f9 che si pu\u00f2 notare la colorazione ocra, rossa e blu presente sui muri interni.\nIl Murcielagos (\"struttura dei pipistrelli\"), costruito tra il 600 e il 1000, contiene un numero di piccole costruzioni sull'altura di una piccola collina di roccia. Questa fu la prima costruzione in pietra creata nel sito, e funzionava come magazzino per viveri, residenza di una famiglia ricca, e di santuario dove onorare la dea Ix Chel. La Plaza e Ka'na Nah vennero costruiti in seguito per far fronte al maggior numero di peregrini giunto sul luogo."}
{"id": "1614944", "revid": "125893702", "url": "https://it.wikipedia.org/wiki?curid=1614944", "title": "Adrienne Rich", "text": "Biografia.\nDopo essersi laureata nel 1951 al Radcliffe College, Adrienne Rich vinse il premio Yale Series of Younger Poets per i poeti emergenti. Questo riconoscimento le permise di pubblicare il suo primo libro, \"A Change of the World\". W. H. Auden, che presiedeva la giuria quell'anno, scrisse l'introduzione al volume.\nL'anno seguente la Rich ottenne una borsa di studio per viaggiare in Europa. Nel 1953 spos\u00f2 l'economista Alfred Conrad e due anni dopo pubblic\u00f2 il suo secondo libro, \"The Diamond Cutters\". \u00c8 solo con il terzo libro \"Snapshots of a Daughter-in-Law\" del 1963 che \u00e8 stata riconosciuta come una delle scrittrici pi\u00f9 importanti a livello nazionale per la sua voce poetica e per i temi femministi dei suoi testi.\nCon i tre figli, Rich e Conrad si trasferirono nel 1966 a New York dove vennero a contatto con l'attivismo sociopolitico del periodo. I suoi libri di quegli anni (\"Necessities of Life\", 1966; \"Leaflets\", 1969; \"Will to Change\", 1971) riflettono questo fermento politico e culturale. Nel 1969 Rich si allontan\u00f2 dal marito e divenne attivista dei movimenti di liberazione femminista. Nel 1974 il volume \"Diving Into the Wreck\" ricevette il \u00abNational Book Award for Poetry\u00bb, prestigioso premio statunitense per la poesia. Rich rifiut\u00f2 di ritirare il premio a titolo personale e decise di accettarlo, insieme ad altre due poetesse, a nome di tutte le donne che restano in silenzio.\nLe posizioni radicali femministe di Adrienne Rich si consolidarono quando si dichiar\u00f2 lesbica nel 1976, anno che vide la pubblicazione del controverso e innovativo volume \"Nato di donna\" a cui fece seguito l'anno seguente \"Twenty-One Love Poems\", poi incluso in \"Dream of a Common Language\" del 1978. \u00c8 di questo periodo il pi\u00f9 importante e influente contributo da saggista di Adrienne Rich, \"Compulsory Heterosexuality and Lesbian Existence\".\nNel 1997 la scrittrice rifiut\u00f2 la \u00abNational Medal of Arts\u00bb affermando che non poteva accettare un premio dalla presidenza Clinton in quanto \u00abl'arte, per come la concepisco io, \u00e8 incompatibile con la politica cinica di questa amministrazione\u00bb. Nello stesso discorso la poetessa affermava che \u00abl'arte non significa nulla se serve semplicemente ad abbellire la tavola del potere che la tiene in ostaggio\u00bb.\nDal 1999 viveva a Santa Cruz, in California, con la compagna Michelle Cliff, a sua volta romanziera, poetessa e accademica, sua compagna dal 1976. Nel febbraio del 2003 Adrienne Rich e altri poeti, per protestare contro la guerra in Iraq, hanno rifiutato di partecipare a una conferenza alla Casa Bianca sul tema \"Poetry and the American Voice\". Adrienne Rich \u00e8 morta a 82 anni, logorata dall'artrite reumatoide."}
{"id": "1614946", "revid": "76963", "url": "https://it.wikipedia.org/wiki?curid=1614946", "title": "Achille Saitta", "text": "Biografia.\nLaureatosi in Giurisprudenza, abbandona presto la sua attivit\u00e0 per dedicarsi al giornalismo.\nHa collaborato con numerosi e importanti quotidiani e riviste quali \"Il Tempo\", \"Il Resto del Carlino\", \"Il Giornale d'Italia\", \"Epoca\", \"Storia Illustrata\", \"Giornale di Sicilia\", \"l'Elefante\", ecc. \u00c8 stato corrispondente da Parigi, per molti anni, del \"Giornale d'Italia\".\n\u00c8 stato collaboratore e conduttore di numerose rubriche culturali della RAI Televisione Italiana quali: Siparietto, Controluce, Giorno per giorno, Obiettivo oggi, Posta aerea, ecc.\nHa scritto volumi di divulgazione storica (\"I Vespri\", \"Il Conte verde\"), di saggistica letteraria (\"Alfredo Panzini\"), di politica (\"La Ceka fascista\", \"Dal terrorismo alla dittatura\").&lt;br&gt;\nHa scritto numerosi radio-drammi e ben 26 commedie, molte delle quali trasmesse per televisione in Italia, Spagna, Germania, Paesi Bassi e rappresentate nei pi\u00f9 importanti teatri italiani, europei, del Sud America e della Russia. Diverse sono state tradotte in tedesco, portoghese, maltese, slavo, francese, spagnolo e russo e portate in scena con enorme successo in Argentina (\"I figli degli antenati\", 1980), in Venezuela (\"La belle \u00e9poque\", 1975, con la compagnia Carmen Geyer), in Brasile (\"Donne brutte\", 1962, con la compagnia Costa-Villon), in Jugoslavia (\"Donne brutte\", 1964, con la compagnia Ivan Zajc), a Malta (\"I figli degli antenati\", 1971, con la compagnia Talent Artist).\nFirma un contratto con il Konzertdirektion Kemp di Monaco di Baviera per la rappresentazione della sua commedia brillante \"Non c'\u00e8 regola ahim\u00e8\" da portare in scena nella Germania dell'Est e dell'Ovest, Austria, Svizzera e Paesi scandinavi.\nNel 1969, al Teatro Eliseo di Roma, gli viene conferita la Medaglia d'Oro dell'Associazione della Stampa. Lo stesso anno, con decreto ministeriale, viene nominato membro del Consiglio direttivo del Sindacato e della Cassa di Previdenza degli Autori Drammatici. Nel 1964, assieme ad Achille Campanile e ad Emma Gramatica, ottiene il \u201cPremio Fedelt\u00e0 al teatro\u201d, promosso dal Ministero del Turismo e dello Spettacolo.\nAlla fine degli anni settanta lascia Roma per ritirarsi a Sant'Angelo di Brolo, suo paese natio, dove muore il 25 novembre del 1981."}
{"id": "1614947", "revid": "126257", "url": "https://it.wikipedia.org/wiki?curid=1614947", "title": "Museo egizio (Milano)", "text": "Il Museo egizio di Milano ha sede nei sotterranei del Castello Sforzesco, che ospitano anche il Museo della preistoria e protostoria.\nStoria.\nI primi reperti dell'Antico Egitto sono giunti a Milano negli anni venti del XIX secolo, anche se bisogner\u00e0 aspettare il 1973 per vederli esposti al pubblico nella prima sede del Museo egizio della citt\u00e0. All'epoca la sede del Museo egizio di Milano era nel sotterraneo del cortile della Rocchetta, all'interno del Castello Sforzesco. \nLa propriet\u00e0 delle esposizioni \u00e8 passata al comune di Milano nell'anno 1900, con le collezioni che si sono ampliate nel corso del tempo grazie a donazioni di collezionisti privati e agli scavi effettuati in Egitto negli anni trenta del XX secolo da Achille Vogliano, che hanno portato il numero di reperti esposti a raggiungere le 3.000 unit\u00e0. Degni di nota, tra le collezioni, sono il corredo funerario di Peftauajaset e una statua di Osiride in bronzo.\nNel 2003, previa ristrutturazione dell'esposizione, il museo \u00e8 stato collocato nelle sale viscontee del Castello Sforzesco. Nel 2021 il museo egizio di Milano \u00e8 stato oggetto di una nuova ristrutturazione con l'installazione di supporti multimediali, con lavori di adeguamento per eliminare le barriere architettoniche e con l'installazione di un nuovo impianto di illuminazione dei reperti.\nEsposizioni.\nIl museo \u00e8 diviso in sette sezioni:\nAll'ingresso, ad accogliere il visitatore \u00e8 una statua-cubo con volto enigmatico. Il museo pone particolare attenzione alle usanze funerarie nell'Antico Egitto: fra i papiri e i rilievi del faraone, sono presenti steli funerarie, un libro dei morti, amuleti, ushabti, vasi canopi e sarcofagi. Il sesto dei sette percorsi del museo comprende opere provenienti dagli scavi effettuati dal papirologo ed egittologo fiorentino Achille Vogliano a Medinet-Madi (nel Fayyum) tra il 1935 e il 1936, fra le quali di grande rilievo \u00e8 la statua del faraone Amenemhat III della XII dinastia (1842-1794 a.C.)."}
{"id": "1614952", "revid": "767487", "url": "https://it.wikipedia.org/wiki?curid=1614952", "title": "Bertil Nordahl", "text": "Carriera.\nPossente centrocampista svedese con grande senso della posizione, venne acquistato dall'Atalanta nell'immediato dopoguerra, diventandone un baluardo nella difesa.\nMeno noto del fratello Gunnar, celebre attaccante del , torn\u00f2 in patria dopo tre anni di militanza nella societ\u00e0 bergamasca nei quali gioc\u00f2 complessivamente 76 partite di campionato senza mai segnare."}
{"id": "1614953", "revid": "587728", "url": "https://it.wikipedia.org/wiki?curid=1614953", "title": "Bandiera del Sovrano militare ordine di Malta", "text": "La bandiera del Sovrano militare ordine di Malta \u00e8 costituita da un vessillo di forma rettangolare con fondo di colore rosso ed una croce bianca latina. Il suo primo uso viene ricondotto al 1130, poich\u00e9 sotto questa bandiera papa Innocenzo II invitava l'Ordine a combattere per la religione.\nBandiera delle opere.\nSimile nei colori, ma con una croce ottagonale, \u00e8 la bandiera delle opere, generalmente pi\u00f9 conosciuta della stessa bandiera di stato. Trae origine dall'antica Repubblica di Amalfi cui l'Ordine era strettamente legato. La sua popolarit\u00e0 maggiore \u00e8 dovuta all'esibizione della bandiera in tutti i luoghi dove i membri dell'Ordine operano, a differenza della bandiera di stato che viene esposta solamente negli uffici quali le residenze ufficiali o le ambasciate.\nBandiera del Gran Maestro.\nIl vessillo del Gran maestro dell'Ordine di Malta \u00e8 simile alla bandiera delle opere, ma \u00e8 di forma quadrata e contornata da un collare e sostenuta da una corona. Similmente alle bandiere presidenziali degli altri paesi, viene utilizzata per accompagnare il Gran maestro o per indicare i luoghi dove risiede."}
{"id": "1614960", "revid": "110157", "url": "https://it.wikipedia.org/wiki?curid=1614960", "title": "Greatest Hits (Morrissey)", "text": "Greatest Hits \u00e8 un album raccolta di singoli del cantante inglese Morrissey.\nPubblicato l'11 febbraio 2008 dalla Decca Records, il disco raggiunse la posizione numero 5 nella classifica degli album nel Regno Unito e la numero 178 in quella degli Stati Uniti.\nRealizzazione.\nA differenza delle precedenti raccolte, questa comprende prevalentemente canzoni provenienti dagli ultimi due album in studio di Morrissey, You Are the Quarry e Ringleader of the Tormentors, con la sola aggiunta di due brani inediti: That's How People Grow Up e All You Need Is Me. La prima versione del disco, inoltre, contiene anche un bonus CD con nove canzoni registrate dal vivo all'Hollywood Bowl di Los Angeles, nel 2007.\nLa foto di copertina ritrae un primo piano di Morrissey. Nella parte interna del disco c'\u00e8 una foto, realizzata da Jake Walters, del \"posteriore\" del cantante con su scritto \"YOUR ARSE ANAL\". Secondo i progettisti dell'artwork, questo scatto avrebbe divuto: \"scimmiottare la serie Penguin Poets e le loro copertine realizzate da Elisabetta Friedlander. L'intento era quello di collegare il \"catalogo posteriore di Morrissey\" con i classici della poesia inglese e della letteratura, anche se in una versione moderna.\" La Penguin Poets \u00e8 stata una serie di libri di poesia, pubblicati in Inghilterra negli anni Sessanta e Settanta.\nTracce.\nBonus live CD.\nRegistrato live all'Hollywood Bowl, nel 2007"}
{"id": "1614962", "revid": "339392", "url": "https://it.wikipedia.org/wiki?curid=1614962", "title": "Formula 1 Anno 1950", "text": ""}
{"id": "1614966", "revid": "729019", "url": "https://it.wikipedia.org/wiki?curid=1614966", "title": "Cromosoma ad anello", "text": "Con il termine cromosoma ad anello (\"cromosoma ring\") si intende un tipo di aberrazione cromosomica provocata da una doppia rottura grazie alla quale il cromosoma si dispone ad anello e le parti terminali vanno perdute (il telomero assieme ad un po' di DNA informativo).\n\u00c8 una mutazione sbilanciata, e l'effetto fenotipico corrispondente dipende da quanto DNA viene perso."}
{"id": "1614974", "revid": "192549", "url": "https://it.wikipedia.org/wiki?curid=1614974", "title": "Roberto di Loritello", "text": ""}
{"id": "1614975", "revid": "767487", "url": "https://it.wikipedia.org/wiki?curid=1614975", "title": "Colpi di timone", "text": "Colpi di timone \u00e8 un film di Gennaro Righelli del 1942. Si tratta del debutto cinematografico di Gilberto Govi, attore teatrale genovese.\nTrama.\n1940, il Capitano Giovanni Bevilacqua, piccolo armatore genovese di 55 anni, scapolo, onesto e schietto che \u00e8 anche Sindaco della Provveditoria Ligure, andando per mare, mentre governa una delle sue navi, a causa del mare agitato, riceve un ritorno di barra e il timone lo colpisce al petto; dopo qualche mese, accusando sempre dolore, si fa fare una radiografia dalla quale il medico, il professor Brunelli deduce che gli rimangono tre mesi di vita.\nEgli decide allora di prendersi alcune soddisfazioni dicendo in faccia alla gente quello che pensa, non dovendosene preoccupare data la sua situazione e comincia proprio dai dirigenti della Provveditoria Ligure accusati di volersi approfittare dei lavoratori del porto. Ed esordisce proprio all'assemblea degli azionisti, dicendo tutto quello che pensa, prendendosela soprattutto con l'amministratore delegato, il Commendator Felice Precordi, accusandolo, fra l'altro, di adulterio ed abbandonando la seduta. Scoppia lo scandalo alla Provveditoria Ligure.\nAl ritorno nel suo studio, la segretaria, signorina Paola fa accomodare due azionisti della Provveditoria che sono venuti a fargli firmare il bilancio, ma lui non firma perch\u00e9 vuole controllare i conti, non fidandosi. Da l\u00ec in avanti una serie di situazioni tragicomiche fino a quando il dottore gli comunica che c'\u00e8 stato uno scambio nella consegna delle radiografie. Finale scoppiettante tra comico e drammatico."}
{"id": "1614978", "revid": "2111144", "url": "https://it.wikipedia.org/wiki?curid=1614978", "title": "Sinologia", "text": "La sinologia (in cinese, \u4e2d\u56fd\u5b66 Zhong1guo2xue2, \"lo studio della Cina\") \u00e8 quell'insieme di studi e ricerche che riguarda la cultura cinese nei suoi vari aspetti e nelle varie epoche storiche. Si pu\u00f2 considerare la controparte cinese dell'anglistica, arabistica, coreanistica e iamatologia (lo studio di \"Yamato\" \u5927\u548c, l'antico nome del Giappone, oggi ufficialmente, e in lingua originale inteso \"Nihon\"/\"Nippon\" \u65e5\u672c).\nOrigine del termine.\nIl termine \"sinologia\" fu coniato intorno al 1838. Il morfema \u00ab sino- \u00bb deriva dal latino \"Sinae\", dal greco \"Sinae\" e dall'arabo \"Sin\" che a sua volta deriverebbe da \"Qin\" (dinastia Qin).\nFormazione.\nPer potersi correttamente qualificare \"sinologi\" in senso accademico \u00e8 fondamentale la conoscenza della lingua cinese ed una formazione o curriculum studiorum che abbia toccato uno o pi\u00f9 dei campi disciplinari sopra nominati. Oggigiorno si qualificano con leggerezza \"sinologi\" anche semplici esperti del mondo cinese, provenienti da tutt'altro tipo di formazione (sociologica, giornalistica, antropologica, geo-politica ecc...), che talora possono anche fornire letture utili della complessa realt\u00e0 cinese contemporanea ma che, proprio perch\u00e9 manchevoli di un adeguato curriculum formativo della tipologia sopra descritta, denunciano spesso una carenza di visione complessiva non facilmente colmabile e una superficiale penetrazione delle profondit\u00e0 storico-culturali di tutto ci\u00f2 che riguarda la Cina. La sinologia ha radici storiche, risalenti per esempio agli studi di Matteo Ricci in Cina e alle opere scritte da altri missionari, per esempio quelli gesuiti.\nAttivit\u00e0 di studio.\nI campi disciplinari sono quelli delle lingue (variet\u00e0 moderne e antiche), delle letterature, della storia delle religioni, della storia del pensiero filosofico, giuridico, scientifico e della storia (anche artistica) del mondo cinese nel suo complesso, compresi i rapporti con popolazioni e culture vicine (tibetana, mongola, coreana, giapponese)."}
{"id": "1614990", "revid": "228587", "url": "https://it.wikipedia.org/wiki?curid=1614990", "title": "Ripley", "text": ""}
{"id": "1614994", "revid": "767487", "url": "https://it.wikipedia.org/wiki?curid=1614994", "title": "L'amore \u00e8 un trucco", "text": "L'amore \u00e8 un trucco \u00e8 un film diretto dal regista Ken Kwapis. La trama di base ha molte analogie con la sitcom La Tata (in originale The Nanny) della quale era protagonista in quegli anni proprio Fran Drescher.\nCi sono delle analogie anche con il film \"Tutti insieme appassionatamente\" diretto da Robert Wise.\nTrama.\nIl film si svolge in un paese di fantasia chiamato Slovezia e governato dal presidente dittatore Boris Pochenko. L'estetista americana Joy Miller salva i suoi studenti da un incendio scoppiato durante una lezione di trucco e finisce in prima pagina come eroina. A causa dell'articolo viene scambiata per una classica educatrice e non per un'estetista e viene assunta per i quattro figli del presidente, che hanno bisogno di un'insegnante. La nuova istitutrice si trover\u00e0 un po' stretta nel suo nuovo ruolo in un paese ancora molto all'antica. Porter\u00e0 una ventata di novit\u00e0 e di idee rivoluzionarie che coinvolgeranno l'intero piccolo stato.\nIl presidente stesso non rimarr\u00e0 immune al fascino della novit\u00e0 e della donna.\nProduzione.\nIl film \u00e8 stato girato nella Greystone Mansion (interno) a Beverly Hills, Los Angeles, Praga e al Castello di Sychrov (esterno) in Cechia."}
{"id": "1614996", "revid": "809415", "url": "https://it.wikipedia.org/wiki?curid=1614996", "title": "Turcopolo", "text": "I Turcopoli (dal greco \"\u03a4\u03bf\u03c5\u03c1\u03ba\u03cc\u03c0\u03bf\u03c5\u03bb\u03bf\": \"figlio di turchi\") erano arcieri a cavallo appartenenti all'ordine dei Cavalieri templari e partecipanti al Capitolo dei Nove durante il periodo delle Crociate.\nErano in genere indigeni palestinesi (turchi e arabi), spesso mercenari, che avevano abiurato la religione islamica. Furono impiegati per la prima volta dai Templari e costituivano reparti di cavalleria leggera, con compiti di appoggio per la cavalleria pesante. Erano guidati da un comandante detto \"Turcopoliere\" o capitano generale della cavalleria."}
{"id": "1614999", "revid": "192549", "url": "https://it.wikipedia.org/wiki?curid=1614999", "title": "Roberto II di Bassavilla", "text": ""}
{"id": "1615002", "revid": "110157", "url": "https://it.wikipedia.org/wiki?curid=1615002", "title": "Eddie Rips Up the World Tour", "text": "Eddie Rips Up The World Tour \u00e8 stato un tour degli Iron Maiden, tenutosi nel 2005.\nCanzoni suonate occasionalmente.\nCharlotte The Harlot"}
{"id": "1615005", "revid": "124123", "url": "https://it.wikipedia.org/wiki?curid=1615005", "title": "Ferdinand-Fran\u00e7ois Ch\u00e2tel", "text": "Biografia.\nFerdinand-Fran\u00e7ois nacque da Fran\u00e7ois (1730-1825) e Marie Monnier (1747-1835), in una povera famiglia di contadini, cattolici cos\u00ec devoti e legati alla tradizione da far battezzare il loro figliolo da un prete che non aveva giurato fedelt\u00e0 alla Repubblica nata dalla Rivoluzione, sembrando loro pi\u00f9 affidabile dei preti \u00abcostituzionali\u00bb, che sembravano aver volto le spalle alla Chiesa romana che guardava con orrore agli avvenimenti francesi di quegli anni. Era il loro terzo figlio ma rimase presto l'unico, per la morte in tenera et\u00e0 degli altri due.\nMostr\u00f2 presto una vivace intelligenza e un interesse particolare per le cose della religione: nel suo piccolo paese, svolgeva volentieri le funzioni di chierichetto durante le messe, n\u00e9 ad altro avrebbe potuto indirizzarsi, a causa delle precarie condizioni della famiglia, che lo mandarono ancora bambino da uno zio ad imparare il mestiere di sarto. Tuttavia il parroco, l'abate Chantegrel, prese a cuore il caso di quel bambino che sembrava mostrare una precoce vocazione per la vita religiosa e, assumendosi l'onere delle spese, con il consenso della famiglia lo mand\u00f2 a studiare nel \u00abpiccolo seminario\u00bb di Montferrand. Qui si fece onore, recuperando in fretta il ritardo degli studi ai quali non aveva potuto attendere, cos\u00ec da essere ammesso alle classi superiori - il \u00abgrande seminario\u00bb - con la meravigliata ammirazione dei suoi professori per la sua pronta intelligenza e il bagaglio culturale accumulato dal giovane seminarista, potendo solo manifestare, semmai, qualche riserva per una sua certa scarsa propensione a quelle manifestazioni di umilt\u00e0 e di pronta sottomissione che ci si attenderebbero da un futuro sacerdote.\nL'ordinazione sacerdotale.\nFu ordinato sacerdote nel 1818, e fu nominato vicario della cattedrale di Moulins, mostrando subito sorprendenti doti di eloquenza nelle prediche, condotte con tale spigliatezza da riscuotere un compiaciuto successo nei parrocchiani che con tanta maggior premura mostrarono di non volersi perdere quelle che erano insieme istruzioni di devozione e lezioni di stile. La sua fama raggiunse anche il colonnello degli Ussari di stanza a Moulins il quale, quando la gerarchia ecclesiastica - che non vede spesso di buon occhio i successi del pulpito che possono apparire successi di mondanit\u00e0 - lo trasfer\u00ec nel sonnolento paese di Mon\u00e9tay-sur-Loire, ottenne per lui la nomina a cappellano del 23\u00ba reggimento di fanteria, che fece la campagna di Spagna nel 1823, per passare al 2\u00ba reggimento dei Granatieri a cavallo, di stanza a Versailles in qualit\u00e0 di Guardia reale. Ora poteva riprendere a predicare e, regnante ancora il reazionario e clericale Carlo X, in una domenica del 1830, nella chiesa parigina dell'Assunzione, presente lo stesso arcivescovo, nel suo sermone si lanci\u00f2 in una sorprendente e appassionata apologia della libert\u00e0 in generale e di quella religiosa in particolare.\nIn maggio, apparvero sul giornale \u00abLe R\u00e9formateur, \u00c9cho de la Religion et du Si\u00e8cle\u00bb due suoi articoli in favore della tolleranza e contro l\"'oltremontanismo\", la dipendenza del clero francese dalle direttive del vescovo di Roma. Colpito da \u00abinterdetto\u00bb dal vescovo di Versailles \u00c9tienne-Jean-Fran\u00e7ois Borderies, non si lasci\u00f2 intimidire, e apr\u00ec nel suo domicilio al numero 18 di rue des Sept-Voies, a Parigi, una cappella insieme con pochi altri sacerdoti che condividevano le sue posizioni e fu consacrato vescovo primate sia dal vescovo di Autun, monsignor Poulard, che dal vecchio vescovo \u00abcostituzionalista\u00bb Bernard Raymond Fabr\u00e9-Palaprat, fondatore di un nuovo Ordine dei Templari e della \u00abChiesa Giovannita\u00bb, dissidente con Roma.\nLa fondazione della \u00abChiesa cattolica francese\u00bb.\nIntanto, la Rivoluzione del 1830 che costrinse Carlo X all'esilio, autorizz\u00f2 la libert\u00e0 di stampa e abol\u00ec la censura, mentre la religione cattolica romana non era pi\u00f9 proclamata religione di Stato: la nuova Costituzione di Luigi Filippo affermava che \u00abciascuno professa la propria religione\u00bb. Cos\u00ec, il 15 gennaio 1831 pot\u00e9 legittimamente nascere la nuova \u00abChiesa Cattolica Francese\u00bb.\nIl successo della Rivoluzione contribu\u00ec a portare adesioni alla nuova Chiesa, per reazione al comportamento del clero cattolico che si era schierato compatto con il vecchio regime, tanto che l'abb\u00e9 Chatel - cos\u00ec sar\u00e0 ormai prevalentemente chiamato - dovette aprire nuovi luoghi di culto a Parigi, in rue Saint-Honor\u00e9, in rue de la Sourdi\u00e8re, in rue de Cl\u00e9ry e in rue du Faubourg Saint Martin. Il movimento riformatore si svilupp\u00f2 presto anche nel resto della Francia: a Clichy con l'abb\u00e9 Auzou, a Pouill\u00e9, in Vandea, con l'abb\u00e9 Guicheteau, e ancora a Nantes, a Rennes, a Rouen, a Houdan, a Foix, a Montrouge, a Bruxelles e ancora altrove. A L\u00e8ves l'adesione della popolazione fu massiccia e port\u00f2 a disordini, con il saccheggio del vescovado.\nNel giornale \u00abLe R\u00e9formateur\u00bb esalta il popolo come \u00abforza viva di ogni paese che tuttavia non ha quasi posto nella societ\u00e0: calpestato, ingannato e sfruttato, ha finalmente preso coscienza della sua forza ma il suo riscatto non \u00e8 ancora compiuto; alzi la voce e tutto far\u00e0 silenzio davanti ad esso, perch\u00e9 la voce del popolo \u00e8 la voce di Dio\u00bb; ne \u00abL'\u00c9cho de la fabrique\u00bb, il 7 ottobre 1832, attacca la presunta infallibilit\u00e0 del papa e dei concili, \u00abproclamare l'infallibilit\u00e0 di un uomo \u00e8 un insulto a Dio e dove regna un potere che si crede infallibile non pu\u00f2 esserci libert\u00e0 religiosa\u00bb. Si dichiara contrario al celibato obbligatorio, sconosciuto nella chiesa cristiana primitiva - egli stesso si sposer\u00e0 qualche anno dopo - alla scomunica, al digiuno, alle dispense matrimoniali, che devono essere riservate alle norme del diritto civile. \u00c8 favorevole ad accordare sepolture religiose a tutti, senza meschine distinzioni, e i riti non devono essere celebrati in latino, che il popolo non comprende.\nPresto si presentarono i problemi delle spese che esigevano un'organizzazione, per quanto modesta - gli affitti dei locali adibiti al culto, gli arredi, la stampa - dal momento che i contributi volontari dei fedeli erano scarsi e la nuova Chiesa, diversamente dalla Cattolica romana, non stabiliva alcuna tariffa per i sacramenti del battesimo e del matrimonio, oltre che per le cerimonie funebri. Cos\u00ec, malgrado il numero crescente di fedeli, testimoniato dai riti celebrati dalla nuova Chiesa - nel 1832, circa 200 funerali, 225 battesimi e 250 matrimoni - nel 1833 i mobili della chiesa parigina di rue Faubourg Saint-Martin furono fatti sequestrare dai creditori.\nLa \u00abpersecuzione\u00bb.\nOltre alla Chiesa romana, lo stesso governo non vedeva di buon occhio il nuovo movimento religioso che avrebbe potuto creare delle tensioni, sia all'interno del paese, che nelle relazioni con lo Stato pontificio. Durante un corso di lezioni popolari tenute al Faubourg Saint-Martin, nel 1842, venne denunciato il pericolo che le autorit\u00e0 sopprimessero la libert\u00e0 del loro culto e i partecipanti giurarono di difendere a ogni costo i loro diritti. La reazione del governo non si fece attendere: la Chiesa Francese fu proibita e i locali chiusi. Il pretesto all'iniziativa fu ottenuto applicando una legge del tempo della Rivoluzione, promulgata il 18 germinale dell'anno II (7 aprile 1793), per la quale non si poteva aprire un luogo di nuovo culto e di tenervi riunioni senza permesso governativo. Naturalmente, le richieste di permesso e il ricorso contro l'applicazione di quella legge, che appariva in contrasto con la garanzia costituzionale della libert\u00e0 di culto, furono sempre respinte.\nCh\u00e2tel prosegu\u00ec la sua protesta dalle colonne del suo giornale \u00abLe R\u00e9formateur Religieux. Echo de l'Eglise Fran\u00e7aise\u00bb, che serviva altres\u00ec a mantenere i collegamenti tra i fedeli, e continuando a celebrare il culto nella propria casa, finch\u00e9 la polizia non fece irruzione nel suo stesso appartamento, proibendovi le riunioni e sequestrando il giornale. Condannato in tribunale a un mese di reclusione e multato, Ch\u00e2tel decise di abbandonare la Francia per il Belgio, stabilendosi a Mons.\nRitorn\u00f2 a Parigi pochi anni prima della Rivoluzione del 1848, che lo vide in prima fila, tra la folla che, il 15 maggio, invase l'Assemblea Nazionale. Pot\u00e9 riaprire la sua chiesa e tenere conferenze nella quale si batt\u00e9 a favore dei princ\u00ecpi democratici, del divorzio e dell'emancipazione delle donne, schierandosi a fianco di Eug\u00e9nie Niboyet, il cui club femminista era stato chiuso dal governo conservatore, in carica dopo la repressione del movimento operaio parigino. Processato per appartenenza a \u00absociet\u00e0 sogreta e complotto rivoluzionario\u00bb, fu assolto ma la sua chiesa fu definitivamente soppressa nel 1849.\nNon cess\u00f2 per questo di battersi per le sue idee: l'11 marzo 1850 tenne un discorso in un club per il quale fu denunciato e processato con l'accusa di \u00aboltraggio alla morale pubblica e religiosa\u00bb: l'oltraggio sarebbe consistito nell'aver contestato la comune concezione cristiana di repressione delle necessit\u00e0 materiali, in quanto \u00abla carne non deve essere soffocata, essa deve avere un legittimo sviluppo quanto lo spirito e forse anche di pi\u00f9\u00bb, e nell'aver rivendicato che Dio stesso voleva il benessere materiale per i suoi figli, la cui felicit\u00e0 \u00abrisulta dalla vita materiale, che premia e domina la vita intellettuale\u00bb. Condannato a due anni di reclusione, la pena gli fu ridotta in appello a un anno di reclusione e 500 franchi di ammenda.\nUsc\u00ec dal carcere senza poter sperare di rinnovare le sue lotte: il regime reazionario e clericale di Napoleone III non gli avrebbe concesso alcuna opportunit\u00e0. Visse gli ultimi anni in estrema povert\u00e0 con la moglie, dando lezioni private. \u00c8 sepolto nel cimitero di Clichy."}
{"id": "1615012", "revid": "438678", "url": "https://it.wikipedia.org/wiki?curid=1615012", "title": "Futurikon", "text": "Futurikon \u00e8 una casa di produzione francese con sedi a Parigi, Londra, e Angoul\u00eame; si occupa di produrre e distribuire serie televisive d'animazione, documentari, e film. L'azienda viene fondata nel 1996 da Philippe Delarue, attuale CEO e produttore esecutivo."}
{"id": "1615024", "revid": "1429175", "url": "https://it.wikipedia.org/wiki?curid=1615024", "title": "Monte Roccelito", "text": "Il Monte Roccelito conosciuto anche come monte Soprana o Granza, \u00e8 un monte di arenaria ed argilla alto 1145\u00a0m che fa parte della catena di rilievi che si trovano ad occidente del Fiume Imera Settentrionale e ad oriente del Fiume Torto.\nSovrasta i paesi di Montemaggiore Belsito, Aliminusa e Sclafani Bagni nella citt\u00e0 metropolitana di Palermo e ne segna anche i confini amministrativi.\nAlcuni definiscono quest'area \"piccole Madonie\", un po' impropriamente perch\u00e9 la profonda e ampia valle del Fiume Imera separa nettamente questo gruppo dalle Madonie propriamente dette.\nIl Monte Roccelito ricade nella Riserva naturale orientata Bosco di Favara e Bosco Granza le sue pendici sono fitte di boschi di roverelle e il sottobosco \u00e8 ricco di origano.\nIl nome \"Soprana\" o \"Granza soprana\" anticamente indicava la parte di quota maggiore del feudo di Granza."}
{"id": "1615042", "revid": "287204", "url": "https://it.wikipedia.org/wiki?curid=1615042", "title": "Nurburg", "text": ""}
{"id": "1615047", "revid": "36426", "url": "https://it.wikipedia.org/wiki?curid=1615047", "title": "Ario di Alessandria", "text": ""}
{"id": "1615051", "revid": "599013", "url": "https://it.wikipedia.org/wiki?curid=1615051", "title": "Jos\u00e9 Froilan Gonz\u00e1lez", "text": ""}
{"id": "1615052", "revid": "124390939", "url": "https://it.wikipedia.org/wiki?curid=1615052", "title": "Stazione di Vidalengo", "text": "La stazione di Vidalengo \u00e8 una fermata ferroviaria della linea Milano-Venezia, situata a sud del centro abitato di Vidalengo, entro il territorio comunale di Caravaggio, in provincia di Bergamo. Costituisce l'unico impianto ferroviario caravaggino della linea: la stazione di Caravaggio, situata a sudovest del capoluogo comunale, si trova infatti sulla linea Treviglio-Cremona.\nStoria.\nFino al 9 aprile 2017 era una stazione; in tale data fu trasformata in fermata.\nStrutture e impianti.\nLa fermata \u00e8 dotata di sottopasso pedonale, attrezzato per l'uso da parte di persone con disabilit\u00e0 motorie, e ciclabile.\nMovimento.\nLa fermata \u00e8 servita dai treni regionali della relazione Milano-Brescia, eserciti da Trenord, cadenzati a frequenza oraria.\nServizi.\nLa stazione \u00e8 classificata da RFI nella categoria \"bronze\"."}
{"id": "1615053", "revid": "339392", "url": "https://it.wikipedia.org/wiki?curid=1615053", "title": "Museo d'arte orientale (Trieste)", "text": ""}
{"id": "1615059", "revid": "320578", "url": "https://it.wikipedia.org/wiki?curid=1615059", "title": "Jos\u00e8 Froil\u00e0n Gonzales", "text": ""}
{"id": "1615068", "revid": "53508", "url": "https://it.wikipedia.org/wiki?curid=1615068", "title": "Cronologia della tarda antichit\u00e0", "text": "Cronologia essenziale della tarda antichit\u00e0 (III-VI secolo)."}
{"id": "1615078", "revid": "36426", "url": "https://it.wikipedia.org/wiki?curid=1615078", "title": "Sarcofagi nella tarda antichit\u00e0", "text": ""}
{"id": "1615081", "revid": "36426", "url": "https://it.wikipedia.org/wiki?curid=1615081", "title": "Taginae", "text": ""}
{"id": "1615088", "revid": "22475", "url": "https://it.wikipedia.org/wiki?curid=1615088", "title": "Villa Aldobrandini (Roma)", "text": "La Villa Aldobrandini \u00e8 situata sull'estremit\u00e0 del colle del Quirinale detta dagli antichi romani \"Collis Latiaris\" e si trovava sul percorso della via detta \"Alta Semita\", che dava il nome alla VI \"Regio\" augustea, vicino alle Terme di Costantino, affacciata sui Mercati traianei e la salita di Magnanapoli.\nStoria.\nLa prima villa era stata edificata sui resti di costruzioni del II secolo, ancora visibili sull'ingresso da via Mazzarino. Appartenuta in passato alle famiglie Este e Vitelli, venne acquistata dal cardinale Pietro Aldobrandini (1571-1621), nipote di Clemente VIII (Aldobrandini, appunto), che ne fece ricostruire il corpo principale orientandolo su via Panisperna, e fece costruire il primo padiglione (quello a destra nella foto). Gi\u00e0 agli inizi dell'800 apparteneva alla famiglia Borghese.\nLa villa era sontuosamente decorata e ospit\u00f2 una preziosissima collezione di opere d'arte che nel tempo si arricch\u00ec di opere di tutti i maggiori artisti italiani, da Giovanni Bellini a Correggio a Giorgione, Leonardo da Vinci, Mantegna, Tintoretto, Tiziano, Veronese e altri ancora. Ne facevano parte anche le cosiddette \"Nozze Aldobrandini\", affresco romano del I secolo oggi alla Biblioteca Apostolica Vaticana, e molti marmi antichi. Ancora a met\u00e0 dell'Ottocento lo splendore della residenza meritava una nota nella \"Topografia statistica dello stato pontificio\".\nPassata durante il XVIII secolo alla famiglia Pamphili come descritta nella pianta del Nolli (al n.169), le collezioni sono andate disperse nelle vicende ereditarie della famiglia Aldobrandini, e l'apertura di quella che \u00e8 oggi via Nazionale, tra il 1876 e il 1901, ha profondamente modificato il contesto urbanistico circostante, riducendola a grande belvedere alberato. Nel 1929 lo Stato italiano acquist\u00f2 la villa, aprendone al pubblico il giardino. Il palazzo padronale fu invece concesso in uso dallo Stato all'UNIDROIT, che tuttora vi ha sede.\nNelle vicinanze.\nDal giardino della villa, la cui facciata \u00e8 orientata verso via Panisperna, si dominano le chiese di Sant'Agata dei Goti, Santa Caterina a Magnanapoli, Ss. Domenico e Sisto, la Torre delle Milizie e i Mercati di Traiano."}
{"id": "1615090", "revid": "78273", "url": "https://it.wikipedia.org/wiki?curid=1615090", "title": "Africa Proconsolare", "text": ""}
{"id": "1615091", "revid": "1543377", "url": "https://it.wikipedia.org/wiki?curid=1615091", "title": "Carapelli", "text": "La Carapelli Firenze S.p.A. \u00e8 un'azienda alimentare italiana specializzata nel settore dell'olio di oliva, fondata a Montevarchi il 23 settembre 1893 con sede a Tavarnelle Val di Pesa (FI), oggi di propriet\u00e0 del gruppo spagnolo Deoleo S.A. (ex SOS Corporaci\u00f3n Alimentaria S.A.).\nStoria.\nL'azienda fu fondata il 23 settembre 1893 a Montevarchi. L'attivit\u00e0 consiste nella produzione e commercio di granaglie e di olio.\nNel 1926 sei dei tredici figli del fondatore Costantino Carapelli subentrano nella conduzione dell'azienda. Poco prima della seconda guerra mondiale l'azienda costruisce a Ponte a Ema vicino a Firenze un modernissimo molino per il grano e un frantoio per le olive. I bombardamenti della guerra per\u00f2 distrussero tutto, magazzini compresi.\nI fratelli Carapelli ormai diventati industriali e non pi\u00f9 commercianti, costruiscono un nuovo stabilimento a Novoli, periferia nord di Firenze.\nNegli anni cinquanta comincia la distribuzione dei prodotti in tutta Italia e non pi\u00f9 solo in Toscana.\nNel 1989 la famiglia Carapelli cede l'azienda alla Cereol, societ\u00e0 del Gruppo Ferruzzi, a sua volta facente parte del colosso Montedison.\nNel giugno 2002 l'azienda viene ceduta ai fondi \"BS Private Equity\", \"Arca Impresa Gestioni Sgr\" e \"Mps Venture\".\nDal marzo 2006 a tutt'oggi \"Carapelli Firenze S.p.A.\" fa parte del gruppo spagnolo SOS Corporaci\u00f3n Alimentaria S.A., oggi divenuto \"Deoleo S.A\".\nAspetti controversi.\nNel 2010, in uno studio condotto da ricercatori dell'Universit\u00e0 della California Davis Olive Center l'olio extravergine di oliva di Carapelli veniva identificato come erroneamente etichettato Olio Extra Vergine di oliva.\nNel 2015, da campionamenti effettuati dai NAS di Torino, \u00e8 emerso che la Carapelli avrebbe dichiarato al consumatore, scrivendolo sulle confezioni, che l'olio venduto era extravergine \u2013 o al cento per cento o comunque presente e miscelato con altri oli \u2013 quando in realt\u00e0 sarebbe semplicemente stato \u00abolio vergine\u00bb, cio\u00e8 appartenente a una categoria inferiore per qualit\u00e0. Il legale rappresentante di Carapelli viene iscritto nel registro degli indagati con l'accusa di frode in commercio.\nNel 2017, Carapelli ha risposto alle accuse affermando che le notizie sul falso olio d'oliva, che erano basate su uno studio realizzato nel 2010 dall'Universit\u00e0 della California Davis Olive Center, non erano vere e che lo studio \u00e8 stato completamente screditato dall'International Olive Council (IOC) attraverso diverse dichiarazioni poich\u00e9 la metodologia utilizzata non era in linea con gli standard IOC."}
{"id": "1615092", "revid": "36426", "url": "https://it.wikipedia.org/wiki?curid=1615092", "title": "Ausiliares", "text": ""}
{"id": "1615095", "revid": "729019", "url": "https://it.wikipedia.org/wiki?curid=1615095", "title": "Ettore de Sonnaz", "text": "Carriera militare.\nMilitare di carriera, fu nominato luogotenente nel 1813 e capitano nel 1814 (nell'esercito napoleonico). Nell'esercito sabaudo fu creato maggiore (1821), luogotenente colonnello (1828), colonnello (1831), maggiore generale (1834) e luogotenente generale dal 1842 al 1848. Nella prima guerra di indipendenza fu Governatore e comandante generale della Divisione militare di Novara dal 9 febbraio 1848 al 19 agosto 1848.\nLa prima espressione della sua attitudine militare si ebbe - dopo le Cinque giornate di Milano e la fuga del maresciallo Josef Radetzky in direzione del Quadrilatero - gi\u00e0 all'inizio della prima guerra di indipendenza, allorch\u00e9 si dice avesse suggerito un audace piano d'azione in occasione del Consiglio di Guerra del 4 aprile 1848, in totale contrasto con la prudenza che ispirava invece le mosse dello stato maggiore piemontese. La sua idea era cio\u00e8 di \u00abavanzare lungo il Po, aggirare la fortezza di Mantova, penetrare nel Veneto, collegandosi coi pontifici e facendo di Venezia la propria base di operazioni\u00bb.\nPrevalse invece la tesi assai pi\u00f9 cauta (e di fatto dannosa) di far attestare l'esercito piemontese sul medio Mincio per costringere l'esercito austro-ungarico del maresciallo Radetzky a far arretrare la propria retroguardia, ponendo cos\u00ec fine alle espropriazioni che consentivano all'imperial-regio governo di approvvigionare le sue fortezze del Quadrilatero.\nA quell'epoca De Sonnaz era comandante del II Corpo d'armata sardo, mentre il I era affidato al generale Eusebio Bava, che a Governolo aveva colto un brillante successo grazie all'intrepida azione di bersaglieri, \"Genova Cavalleria\" e artiglieri, che per\u00f2 non aveva saputo impedire alle sue truppe di schierarsi su un fronte di circa 70 chilometri e di dividersi in due tronconi, uno intorno a Mantova e uno presso Verona, raccordati dalla sola cavalleria e dalla 2\u00aa Divisione di riserva.\nLa sua personalit\u00e0 militare \u00e8 controversa e non sempre giudicata positivamente dagli storici militari. A suo demerito, ad esempio, va ricordata l'inadatta condotta in occasione del \"forzamento\" del Mincio da parte austro-ungarica il 23 luglio che De Sonnaz credeva quanto mai improbabile.\nCarriera politica.\nSenatore dalla I legislatura del Regno di Sardegna.\nFu Ministro della guerra e della marina dal 16 dicembre 1848 al 2 febbraio 1849 e fece parte sia della deputazione per recare al sovrano la risposta al discorso della Corona nel 1849 sia di quella per ricevere a Genova la salma del re Carlo Alberto, sempre nel 1849.\nNominato Commissario straordinario per la Savoia dal 24 febbraio 1849, fu poi membro di svariate commissioni (per l'esame della legge sul reclutamento militare dal 29 dicembre 1853, per l'esame del progetto di legge sul Codice penale militare dal 21 gennaio 1856, per l'esame del progetto di legge per il trasferimento della marina militare da Genova alla Spezia dal 26 maggio 1857, per l'esame del progetto di legge sulle servit\u00f9 militari dal 7 aprile 1858). Nel 1860 era il comandante operativo durante la battaglia di Mola. Fu anche Inviato straordinario presso l'imperatore di Russia il 24 luglio 1862.\nIncarichi di Governo.\nRegno di Sardegna post 4 marzo 1848 - Regno d'Italia:"}
{"id": "1615098", "revid": "130516", "url": "https://it.wikipedia.org/wiki?curid=1615098", "title": "Storico dell'arte", "text": ""}
{"id": "1615104", "revid": "110157", "url": "https://it.wikipedia.org/wiki?curid=1615104", "title": "Institut de Finance et Management", "text": "IFM - Institut de Finance et Management \u00e8 una \"business school\" bilingue (francese e inglese) situata a Ginevra, in Svizzera, fondata nel 1971. \nLe specializzazioni dei Bachelor proposti sono: \nNel programma dell'IFM, conforme ai criteri della dichiarazione di Bologna, vi \u00e8 anche un MBA.\nSecondo la classifica stilata dal \"Handelszeitung\", il quotidiano economico finanziario di riferimento in Svizzera, l'MBA dell'IFM \u00e8 per il quarto anno consecutivo uno dei migliori MBA di qualit\u00e0 in Svizzera. IFM \u00e8 l'unica universit\u00e0 del cantone di Ginevra ad essere citata in questa classifica. (fonte: edizione speciale MBA - marzo 2008)"}
{"id": "1615111", "revid": "339392", "url": "https://it.wikipedia.org/wiki?curid=1615111", "title": "Ettore Gerbaix de Sonnaz", "text": ""}
{"id": "1615115", "revid": "599013", "url": "https://it.wikipedia.org/wiki?curid=1615115", "title": "Battaglia di Ch\u00e2lons", "text": ""}
{"id": "1615116", "revid": "125774665", "url": "https://it.wikipedia.org/wiki?curid=1615116", "title": "Road movie", "text": "Il road movie (letteralmente \"film della strada\"), o On the road, \u00e8 un genere cinematografico il cui sviluppo avviene prevalentemente in viaggio, e solitamente lungo le strade degli Stati Uniti (come ad esempio lungo la Route 66). In alcuni casi questi viaggi attraversano gli Stati Uniti da est a ovest o viceversa, i cosiddetti viaggi \"coast to coast\" (\"da costa a costa\").\nOrigini.\nI \"road movie\" . Il film \"Easy Rider\" di Dennis Hopper, del 1969, \u00e8 un famoso capostipite cinematografico; quest'ultimo, come ebbe a dichiarare lo stesso regista, \u00e8 ispirato al film italiano \"Il sorpasso\" di Dino Risi, del 1962.\nI mezzi.\nI \"road movie\" hanno raccontato di viaggi svolti con i pi\u00f9 svariati mezzi di locomozione. Eccone alcuni esempi:"}
{"id": "1615118", "revid": "1494914", "url": "https://it.wikipedia.org/wiki?curid=1615118", "title": "M33 (elmetto)", "text": "L'M33, abbreviazione della dicitura completa Modello 1933, \u00e8 stato l'elmetto standard del Regio Esercito e dell'Esercito Italiano dalla met\u00e0 degli anni trenta agli inizi degli anni novanta, nato dalla riprogettazione dell'M31. Fu distribuito anche alla Regia Marina e alla Marina Militare.\nAlcuni ritengono che il progettista dell'M33 sia stato l'ingegnere ungherese Nicolas Leszl, direttore della Smalteria e Metallurgica Veneta di Bassano del Grappa (dal 1925 al 1952) che rielabor\u00f2 il mod. 31, progettato dall'ing. Guido Rosso dell'Arsenale di Torino. Secondo altri la progettazione del mod. 33 si deve all'ing. Guido Rosso gi\u00e0 creatore del mod. 31. Tuttavia non si pu\u00f2 escludere una collaborazione tra i due ingegneri nella creazione del mod. 33.\nRisultato subito semplice, compatto ed efficace nella protezione, \u00e8 rimasto in dotazione all'esercito italiano sino agli inizi degli anni novanta, poi sostituito dagli elmi in kevlar. Probabilmente i quantitativi di elmetti M33 rimasti a disposizione del nuovo esercito nel dopoguerra dovevano essere davvero ingenti se si opt\u00f2 per la continuit\u00e0 nel suo utilizzo. \nL'M33 ha ispirato altri elmetti di altre nazioni. In particolare la Bulgaria che lo ha pressoch\u00e9 copiato, la Polonia che ha per\u00f2 copiato solo la struttura interna o la Cecoslovacchia per la struttura interna del suo M53. Altri Paesi si sono ispirati all'M33 per alcuni aspetti. Nello stampaggio di questo elmetto \u00e8 stato usato un acciaio composto da manganese, nichelio e carbonio. Si tratta di un acciaio \"duro\" e magnetico. \u00c8 stato un ottimo elmetto da combattimento, efficace e resistente, a differenza del precedente mod. 16 che and\u00f2 a sostituire. Il mod. 16 infatti aveva qualit\u00e0 balistiche inesistenti ed era inferiore per qualit\u00e0 al gi\u00e0 scarso mod. Adrian di origine francese. Il mod. 16 comunque rest\u00f2 in servizio per alcuni reparti di seconda linea (ad es. difese costiere).\nParti caratteristiche dell'elmetto M33.\nTaglie\nIl guscio \u00e8 stato prodotto in sole tre taglie. Ogni taglia del guscio ha dimensioni differenti, dalla pi\u00f9 grande (la prima) alla pi\u00f9 piccola (la terza). La taglia dell'elmo (non del guscio) generalmente \u00e8 incisa sulla scheletratura interna nella zona corrispondente al rivetto di sfiato posteriore. A tali fondamentali taglie del guscio si adattavano all'interno le scheletrature di specifiche taglie e precisamente:\nColore o livrea.\nNel periodo dal 1933 al 1945, RSI compresa, la colorazione \u00e8 grigioverde chiara poi dal 1940 diventa grigioverde scuro. Nel periodo della RSI si sono riscontrati anche elmetti in livrea verde scuro. Inoltre sempre nel periodo RSI si fece grande uso di schemi mimetici sugli elmetti. Livree mimetiche sugli elmetti M33 si sono riscontrate anche per il fronte orientale (bianco) e per il teatro africano (giallo sabbia). \nNel dopoguerra la livrea resta per alcuni anni ancora grigioverde scuro per poi essere soppiantata da una livrea cachi rossiccia, quest'ultima collocabile approssimativamente agli anni cinquanta. Negli anni sessanta la livrea diventa verde oliva per poi subire un'ulteriore trasformazione (sebbene non generalizzata) nella livrea (verde scuro) a partire dalla met\u00e0 degli anni settanta con l'adozione delle mimetiche monocolore (le cosiddette \"verdone\"). Si tratta di confini non ancora ben delineati tra i periodi di adozione delle varie livree atteso che diversi esemplari riscontrati oggigiorno presentano entrambe le livree (ad es. il coppo in cachi rossiccio e l'interno in oliva ovvero il coppo in oliva e l'interno in verde scuro). \nNel dopoguerra per l'esercito \u00e8 stata riscontrata anche una livrea sabbia molto chiara. Per l'Aeronautica la livrea \u00e8 in blu scuro per poi passare a un blu lucente sino ai primi anni ottanta e trasformarsi poi in una livrea verde grigiastra. L'aeronautica ha utilizzato anche l'ordinaria livrea oliva. La Marina ha usato livree grigioverdi e grigie oltre a livree verdi (dal verde finestra al verde scuro). Talvolta sono state usate livree di diverso colore per contrassegnare gli elmetti di determinati compiti (ad es. rosso, giallo, bianco)\nAccessori dell'elmetto M33.\nPorta Piumetto: \u00e8 un elemento mobile in metallo e pelle per il fissaggio laterale del piumetto dei Bersaglieri \nIl fregio.\nIn epoca prebellica gli elmetti erano regolarmente fregiati sul frontale con un fregio generalmente realizzato in vernice nera con apposita mascherina metallica. Con l'entrata in guerra dell'Italia, il fregio venne abolito per ragioni mimetiche anche se questa abolizione non incise sulla persistenza del fregio sugli elmetti. I fregi in epoca bellica vennero anche realizzati artigianalmente. La Marina ha usato sui suoi elmetti fregi realizzati con vernice attraverso l'apposita mascherina ovvero ha usato anche delle decal che riproducevano l'ancora coronata.Solo inizialmente sono stati usati fregi in galalite. Anche l'Aeronautica ha usato fregi realizzati con vernice usando l'apposita mascherina metallica. Caso a parte si segnala per gli appartenenti del CAI in Belgio, dove l'elmo \u00e8 fregiato con una decal sul frontale e con uno scudetto tricolore sempre a decal lateralmente. Fregi hanno avuto anche la Polizia e i Carabinieri. Per questi ultimi si sono avute fondamentalmente due tipologie di fregio: il mod. 1936 (fino al 1938) e il mod. 1938 (dal 1938 in poi), quest'ultimo \u00e8 quello pi\u00f9 noto usato anche nel dopoguerra senza il monogramma \"VE\". Per i Carabinieri il fregio era generalmente in argento sugli elmi bruniti e in nero sugli elmi in grigioverde. Anche la Milizia Fascista ha avuto particolari fregi, in decal, sugli elmetti, come particolari fregi ugualmente a decal vennero usati sugli elmetti nel periodo della RSI. Le SS italiane, come documentano le foto d'epoca, non avevano fregi sugli elmetti (scudetti bianchi con le rune nere e scudetti tricolori), fatta eccezione per l'unica foto che ritrae militari italiani delle SS a Mariano Comense, passati in rassegna dal generale delle SS Karl Wolff e dal maresciallo Graziani nel 1944, che presentano scudetti bianchi con le rune sugli elmetti. L'analisi fotografica comproverebbe che si tratta solo di scudetti di carta realizzati per l'occasione. \nNel dopoguerra i fregi per elmetto vengono ridisegnati assumendo forme pi\u00f9 armoniose e tondeggianti e adottati nell'esercito a partire dal 1951. Il fregio veniva realizzato con apposite mascherine metalliche traforate manualmente che venivano agganciate all'elmo attraverso appositi ancoraggi che si appoggiavano ai due rivetti di sfiato anteriori. Ragioni contingenti, dovute alla mancanza di mascherine metalliche, determinavano l'utilizzo di altri supporti per la realizzazione dei fregi. Si sono riscontrati anche fregi realizzati manualmente. L'Aeronautica e la Polizia di Stato hanno utilizzato anche fregi adesivi. I Carabinieri hanno usato i fregi bellici privandoli per\u00f2 del monogramma reale VE che compariva all'interno della granata ovvero coprendo il monogramma con la vernice nera o argento del fregio ovvero con la vernice dell'elmo. La Marina ha anche utilizzato le decal del periodo bellico, private della corona reale. Per i fregi veniva generalmente usata la vernice nera. L'Aeronautica, la Marina e la Polizia hanno usato anche quella gialla. I reparti di sanit\u00e0 hanno continuato ad usare per un certo periodo di tempo il fregio bianco del periodo bellico. Quali insegne non regolamentari sono state riscontrate sugli elmi dell'esercito, sebbene di non generalizzato utilizzo, anche quelle tipiche degli elmetti M1 del personale di sanit\u00e0 americano durante la seconda guerra mondiale (in particolare 4 tondi bianchi con croce rossa all'interno disposti rispettivamente sul frontale, sulla parte posteriore e lateralmente). Tali insegne, per\u00f2 in forma quadrangolare, sono state riscontrate anche sugli elmetti blu in uso alla vigilanza armata dell'aeronautica (VAM) e applicate solo lateralmente. Nella missione Libano '82 si sono utilizzate sugli elmetti dei Carabinieri le insegne \"MP\" in caratteri vinilici adesivi neri. Nell'esercito il fregio regolamentare per gli elmetti verr\u00e0 abolito definitivamente nel 1967.\nI codici alfanumerici.\nI codici del guscio\nNon si hanno notizie di una produzione dell'elmetto M33 nel dopoguerra salvo alcuni esemplari di elmetti che per le loro particolari caratteristiche (falde larghe, assenza di codice nel guscio, codice MM sulla struttura interna) si conviene appartengano a una limitata produzione postbellica. \u00c8 probabile che i quantitativi di elmetti utilizzati nel dopoguerra siano ascrivibili a produzioni prebelliche e belliche, come anche confermerebbe il riscontro dei medesimi codici di fabbricazione su elmetti bellici e su quelli postbellici. Probabilmente nel dopoguerra sono state prodotte le sole parti di ricambio (ad es. strutture interne, rivetti di sfiato, soggoli e cuffie). N\u00e9 sono note con certezza le fabbriche che produssero l'elmetto M33 nel periodo prebellico e bellico, fatta eccezione per la Pignone di Firenze (codice P) e la Smalteria e Metallurgica Veneta di Bassano del Grappa (codice B). La documentazione relativa alla fabbricazione di questo elmetto non \u00e8 stata ancora reperita o rintracciata e questo spiega la scarsa conoscenza che oggi si ha delle fabbriche che hanno prodotto l'elmetto, cos\u00ec come \u00e8 difficile stabilire il periodo di produzione di un determinato lotto partendo dal codice alfanumerico.\nPertanto lo studio dell'elmetto 33 si basa solo sugli esemplari disponibili. Queste varie fabbriche usavano un codice con cui contrassegnavano i lotti prodotti e tale codice seguito dalla numerazione del lotto spesso si riscontra sulla parte interna dell'elmo proprio nella zona della falda posteriore. I codici usati dai fabbricanti ad oggi conosciuti sono: B, BB, M, MM, P, PP, S, SS, F, T, AL, SRM, MRM, RM-M (gli ultimi tre sono tipici degli elmetti della Marina e ascrivibili rispettivamente al produttore S e al produttore M per gli elmi destinati alla Regia Marina). La numerazione dei lotti si ferma in genere nell'area del 260. Dubbi genera l'utilizzo del doppio codice S,SS, B,BB, M,MM, P,PP probabilmente usati dal medesimo produttore, come indurrebbe a ritenere il riscontro delle medesime caratteristiche grafiche usate nei codici (vedi ad esempio S ed SS). La ragione dell'utilizzo di questa doppia sigla non \u00e8 ancora ben chiara. I detti codici sono stati da alcuni produttori usati talvolta con un'ancoretta (coronata o non) che precedeva o talvolta seguiva il codice; tale ancora probabilmente contrassegnava lotti destinati alla Marina. Furono prodotti anche elmetti privi di codice, assenza spesso riscontrata negli elmi della Polizia. In epoca postbellica sono stati riscontrati elmetti con codice abraso a seguito di ricondizionamento.\nFrequentemente si riscontrano i codici M, MM, SS, il codice S, il P, il B e l'AL, meno frequenti sono il PP, il T, il codice F e il codice RM-M (quest'ultimo probabilmente \u00e8 il codice iniziale del fabbricante M per contrassegnare i lotti di elmetti destinati alla Regia Marina, codice poi mutato in quello pi\u00f9 noto di MRM). Probabilmente il maggior produttore di elmetti \u00e8 stato il fabbricante P attesa la grande frequenza con cui si riscontra proprio questo codice. L'analisi dei codici che compaiono sugli elmetti 33 usati nella guerra civile spagnola induce a ritenere che vi fosse una progressione numerica nei codici, in quanto nella generalit\u00e0 dei casi riscontrati si tratta di codici di bassa numerazione. Il codice AL, inoltre, non supera le due cifre (ad es. AL28, AL29, AL31) e spesso non supera l'area del numero 30. La frequenza con cui si riscontrano i codici induce ad ipotizzare limitate produzioni di elmetti da parte dei fabbricanti F e T. La presenza di medesimi codici su elmetti ordinari e su elmi \"declassati\" (cio\u00e8 forati sul frontale o sul coppo e, in alcuni casi, con entrambi i fori, proprio per evidenziare che avevano scarse qualit\u00e0 balistiche) induce a ritenere che i controlli di qualit\u00e0 avvenissero durante la produzione del medesimo lotto. Nell'ambito del medesimo codice si possono riscontrare anche differenze grafiche. Il codice M, sebbene sia un codice riscontrato su elmi bellici (spesso con le grazie), si \u00e8 riscontrato anche sui postbellici, soprattutto nella versione senza \"grazie\". Ci\u00f2 comprova che i fabbricanti di elmetti disponevano di tipologie grafiche differenti del medesimo codice utilizzato. \nI codici delle strutture interne\nLe strutture interne dell'elmetto, fissate all'elmo con tre rivetti che fungono anche da rivetti di sfiato e sulle quali viene montata la cuffia per mezzo di dodici fermacampioni, presentano generalmente il codice alfabetico del produttore seguito dalla taglia della stessa struttura interna, che poi \u00e8 quella della cuffia. Questi codici con la taglia sono posizionati in corrispondenza del foro posteriore dell'elmo. I codici di queste strutture interne sono: M, MM, B, S, T, FM, L, PMM, GB e J. In genere i codici FM e PMM sono stati riscontrati su elmi postbellici. Non sono note le fabbriche che producevano esemplari con questi codici, anche se le sigle corrispondenti a quelle dei gusci fanno supporre che il medesimo fabbricante dei gusci producesse anche le strutture interne (ad es. S, MM, M, T e B). Spesso le strutture interne belliche non presentano il codice alfabetico ma solo la taglia, sebbene i codici alfabetici siano stati usati per tali strutture belliche. La taglia indicata su queste strutture interne rappresenta la taglia effettiva dell'elmo in quanto talvolta possono essere montate cuffie di taglia errata. Anche per questi codici sono state riscontrate differenze grafiche nell'ambito del medesimo codice (vedi ad esempio il codice FM).\nFilmato sulla fabbricazione dell'elmetto M33.\nAd oggi esiste un unico filmato sulla fabbricazione dell'elmetto M33 girato a Firenze, quindi nella Pignone durante la seconda guerra mondiale. Anche se il montaggio del filmato non rispecchia l'effettiva successione delle varie fasi produttive \u00e8 tuttavia interessante perch\u00e9 consente di visionare alcuni aspetti produttivi di questo elmetto, come ad esempio lo stampaggio del guscio, la tempratura, l'apertura dei fori per il fissaggio della struttura interna, la verniciatura.\nhttp://www.criticalpast.com/video/65675036949_helmet-manufacturing-factory_workers-at-factory_machinery-at-factory_Italian-Army-helmets"}
{"id": "1615125", "revid": "104458", "url": "https://it.wikipedia.org/wiki?curid=1615125", "title": "Pitti (popolazione)", "text": ""}
{"id": "1615127", "revid": "57342", "url": "https://it.wikipedia.org/wiki?curid=1615127", "title": "Cino Cinelli", "text": "Professionista tra il 1937 ed il 1944, vinse tre tappe al Giro d'Italia, un Giro di Lombardia, una Milano-Sanremo.\nCarriera.\nCorse per la Fr\u00e9jus, la Bianchi e la Benotto, distinguendosi come passista veloce.\nVinse alcune classiche, tra cui il Giro di Lombardia 1938 e la Milano-Sanremo 1943. Vinse tre tappe al Giro d'Italia, due nel 1938 e una nel 1939, edizione conclusa al nono posto dopo aver vestito la maglia rosa per sette tappe. Nel 1940 vinse due semiclassiche del panorama nazionale: la Tre Valli Varesine e il Giro del Piemonte."}
{"id": "1615132", "revid": "547034", "url": "https://it.wikipedia.org/wiki?curid=1615132", "title": "Virgilio Nasi", "text": "\u00c8 stato deputato all'Assemblea Costituente, deputato alla Camera nella I legislatura e senatore nella II legislatura.\nBiografia.\nAvvocato, figlio dell'ex ministro del Regno d'Italia Nunzio Nasi. Agli inizi del secolo fu consigliere comunale e provinciale a Trapani. Nelle elezioni suppletive del 1914 fu candidato dal padre alla Camera, ma non fu eletto, cos\u00ec pure nel 1919. Nel 1943, dopo la morte del padre, ne cur\u00f2 le memorie nel volume \"Storia di un dramma parlamentare\".\nAntifascista, nel 1944 fu in corsa con Salvatore Aldisio per essere nominato Alto commissario per la Sicilia, voluto dagli americani e dalla mafia (vedi sotto). Nel febbraio 1945 fu chiamato a far parte della Consulta regionale siciliana, che redasse lo Statuto speciale siciliano, e poi nel settembre del 1945 deputato della Consulta Nazionale.\nFu eletto nel 1946 nel collegio di Palermo all'Assemblea costituente nelle file dell'Unione Democratica Nazionale, aderendo al gruppo della Democrazia del Lavoro.\nAvvicinatosi al Pci, nel 1948 fu eletto deputato alla Camera nella prima legislatura, nel collegio unico nazionale, per il Blocco del Popolo. Nella seduta dell'11 luglio 1951 Nasi accus\u00f2 l'allora ministro all'Industria, Ivan Matteo Lombardo, di alcune irregolarit\u00e0 nella gestione di licenze per l'importazione di merci in Italia. Il 4 marzo 1953 un'apposita Commissione di inchiesta parlamentare, presieduta da Antonio Cifaldi, concluse che le accuse erano senza fondamento.\nFu poi eletto nel 1953 in Sicilia al Senato nel PSI, come indipendente di sinistra fino al 1958.\nNegli atti della commissione parlamentare d'inchiesta sul fenomeno mafioso nella VI legislatura (25 maggio 1972 - 4 luglio 1976) \u00e8 depositato un Rapporto redatto il 21 novembre 1944 dal console generale statunitense a Palermo, Alfred T. Nester, indirizzato al segretario di Stato americano. Oggetto del rapporto: \u00abIncontro dei capi della Mafia col generale Castellano e costituzione di un gruppo favorevole all'autonomia\u00bb: \"\u00abEccellenza, ho l'onore di riferire che il 18 novembre 1944 il generale Giuseppe Castellano, insieme a capi della Mafia tra cui Calogero Vizzini, ha avuto un colloquio con Virgilio Nasi, capo della notissima famiglia Nasi di Trapani, e gli ha chiesto di assumere la direzione di un movimento per l'autonomia siciliana sostenuta dalla Mafia. [...] Come da me riferito nel dispaccio del 18 novembre 1944, i maggiori esponenti della Mafia si sono incontrati a Palermo [...]\u00bb\"."}
{"id": "1615133", "revid": "640389", "url": "https://it.wikipedia.org/wiki?curid=1615133", "title": "Giacomo Malatesta", "text": "Biografia.\nFiglio di Leonida Malatesta, nel 1535 fu mandato, ancora fanciullo, dallo zio Sigismondo I Malatesta, che militava al soldo della Repubblica di Venezia. Entrato tra i paggi di don Ferrante I Gonzaga, lo segu\u00ec nell'impresa di Algeri e a Milano.\nNel 1549, morto papa Paolo III, corse a Roma per aiutare Fabrizio Colonna a riconquistare lo Stato usurpatogli dal pontefice. A Roma sfid\u00f2 uno spagnolo, il quale lo segu\u00ec a Milano e assal\u00ec il Malatesta con alcuni sicari verso porta Comancina e lo fer\u00ec, Giacomo si difese, e dopo aver ucciso uno degli aggressori mise in fuga gli altri che per\u00f2 per ordine del Gonzaga vennero presi ed impiccati.\nInviato alla corte Medicea, Giacomo la lasci\u00f2 ben presto per seguire Giambattista del Monte, quando and\u00f2 ad accamparsi attorno a Mirandola per partecipare all'assedio del 1551.\nUn anno dopo guerreggi\u00f2 agli ordini del marchese di Marignano contro Parma.\nPassato al servizio di Ascanio della Cornia, onde rimettere i senesi sotto il dominio di Carlo V, prese parte all'occupazione di Chiusi.\nAl comando di due compagnie di fanti, fu all'espugnazione di Monticello. Venuto a discordia col suo generale, sotto le mura di Montalcino, prese congedo ed and\u00f2 a porsi all'ordine di Chiappino Vitelli, combattendo nella guerra di Corsica, quindi al soldo di Cosimo de' Medici, torn\u00f2 contro i senesi, cooperando con le sue milizie alla presa di forte Comallia. Ebbe la guardia di Colle e della Valdelsa, con l'incarico di sottomettere tutti i castelli ligi ai senesi. Riuscito nell'impresa e fattosi conoscere per il suo valore, venne scelto per la difesa di Piombino, minacciato dagli eserciti di Francia. Dovette correre all'Isola d'Elba, da dove scacci\u00f2 i turchi.\nNominato luogotenente generale del duca dello Stato di Piombino e nella Maremma senese, espugn\u00f2 Massa, Monterotondo e Scarlino.\nFu con il marchese di Marignano alla battaglia di Marciano ed all'occupazione di pont'Ercole. Morto Giulio III, consenziente il duca Cosimo, and\u00f2 in Romagna per riavere i suoi stati, e vi riusc\u00ec.\nPer ordine di Papa Paolo VI prese servizio sotto le bandiere papali. Assistette i Carafeschi contro Gianfranco Guidi, in Romagna, e combatt\u00e9 in Abruzzo contro gli spagnoli, al comando del duca di Guisa, riconquistando ai nemici diverse terre.\nVinse in battaglia campale l'esercito del duca d'Alba, rimanendo ferito. Ritirandosi, presso il Tronto, mand\u00f2 a sfidare nel campo nemico il conte Guidi di Bagno, ma questi evit\u00f2 lo scontro.\nPass\u00f2 al servizio di Francia, combattendo contro Firenze nello Stato di Siena. Quale luogotenente generale del duca di Formia, assal\u00ec Montalcino e prese Pienza, ove venne gravemente ferito.\nNel 1557 torn\u00f2 in patri e si stabil\u00ec a Roncofreddo.\nNel 1560 pass\u00f2 al servizio di papa Pio IV con una compagnia di cavalli leggeri. Quando il Pontefice istitu\u00ec le milizie provinciali, Giacomo fu nominato colonnello delle bande stanzianti nel Patrimonio.\nCaduto in disgrazia per non si sa quali calunnie, nel 1563 fu imprigionato in Castel Sant'Angelo. Liberato per intercessione del duca di Urbino, a patto di lasciare lo Stato, Giacomo pass\u00f2 al soldo della Repubblica di Venezia, da cui ebbe il titolo di colonnello.\nCon milleduecento fanti, nel 1564, fu mandato a Famagosta come governatore delle armi nell'isola di Candia, ma per aver punito arbitrariamente coloro che riteneva uccisori di suo fratello, fu bandito dalla repubblica. Si rifugi\u00f2 presso il duca di Urbino, ma per poco. Pass\u00f2 al comando di Filippo II di Spagna, a capo di duemila fanti, al soccorso di Malta assediata da Solimano, e durante il memorabile assedio diete prova della sua perizia e del suo valore.\nMorto Pio IV, il successore lo riammise al proprio servizio, gli restitu\u00ec i beni confiscati e lo mand\u00f2 contro il di Bagno cui tolse Montebello, Ghiaggiolo e altre terre. Nel 1568 il pontefice lo invi\u00f2 a presidiare Ancona, contro i turchi, col grado di governatore generale della Marca, e con la sopraintendenza alle fortificazioni.\nNel 1570 ebbe il titolo di marchese di Roncofreddo e Montiano e di conte di Montecodruzzo. Nello stesso anno, con il sonsenso del papa, ando a servire Venezia contro il sultano Selim II e venne eletto governatore generale dell'Albania. Avendo tentato un'impresa troppo rischiosa, presso Risano, fu assalito in una gola montana, ferito e fatto prigioniero dai turchi. Langu\u00ec per undici mesi in una prigione di Costantinopoli. Per richiesta del re di Francia pot\u00e9 ritornare a Venezia, nel 1572, ove fu redarguito solennemente, ma poco dopo rimesso a capo di duemila fanti e mandato in Candia.\nEbbe il governo di Bergamo, che tenne per vari anni, nonch\u00e9 di altre citt\u00e0.\nEra a Padova quando un suo fratello fu accusato di aver coniato moneta falsa, ma riusc\u00ec a vincere i sospetti che avevano gravato anche su di lui. Nel 1589 fu inviato nel Friuli per distruggere alcuni lavori idraulici fatti dagli austriaci sull'Isonzo, e vi torn\u00f2 nel 1592 per scegliere il luogo pi\u00f9 conveniente a costruire delle fortezze in difesa dalle aggressioni turche e austriache. Fortific\u00f2 egregiamente Palmanova.\nNel 1594 fu nominato capitano supremo di tutto l'esercito della repubblica.\nMori a Roma nel 1600."}
{"id": "1615136", "revid": "3831", "url": "https://it.wikipedia.org/wiki?curid=1615136", "title": "A.N.Art.I", "text": ""}
{"id": "1615138", "revid": "767487", "url": "https://it.wikipedia.org/wiki?curid=1615138", "title": "Slot time", "text": "Lo slot time nelle reti Internet \u00e8 il tempo che impiega un impulso elettronico (livello 1 del modello OSI) a compiere il tragitto di massima distanza teorica tra due nodi.\nNelle reti CSMA/CD come le ethernet, la NIC \"(Network Interface Card)\" attende almeno questo tempo prima di trasmettere, permettendo cos\u00ec all'impulso di giungere alla NIC di destinazione. Lo \"slot time\" dovrebbe essere una costante, indipendente dalla struttura della rete locale, standard di tutte le reti CSMA/CD che fanno uso di una specifica NIC.\nQuesta strategia permette alle modalit\u00e0 di trasmissione \"half-duplex\" l'invio di pacchetti su linea presumibilmente libera. La tecnologia a 10 Gbit/s \u00e8 \"full-duplex\", pertanto non utilizza lo \"slot time\".\nI comuni intervalli di \"slot time\" sono:\ndove \"bit time\" = 1 / velocit\u00e0 (ad esempio, il \"bit time\" nella tecnologia 10 Mbit/s \u00e8 0,1 microsecondi)"}
{"id": "1615141", "revid": "767487", "url": "https://it.wikipedia.org/wiki?curid=1615141", "title": "Edward D. Swift", "text": "Il padre ha scoperto molte comete ed Edward Swift ne ha seguito le orme co-scoprendo la cometa periodica 54P/de Vico-Swift-NEAT."}
{"id": "1615148", "revid": "1926649", "url": "https://it.wikipedia.org/wiki?curid=1615148", "title": "Ferenc Plemich", "text": "Carriera.\nHa giocato in Prima Divisione con , Ideale Bari (in cui fu contemporaneamente allenatore e giocatore), Lecce e Trani.\nNegli anni di Lecce assunse il ruolo di giocatore-allenatore. Nella stagione 1928-1929 conquist\u00f2 la promozione in Serie B, dopo uno spareggio col Taranto e ricevette la qualifica di allenatore (fu tra i primi trenta in Italia a ricevere tale qualifica). Dopo un'esperienza al Trani dove assolse alle funzioni di giocatore e allenatore, nella stagione successiva si trasfer\u00ec a Sassari, dove venne chiamato per allenare la Torres in Prima Divisione, sfiorando la promozione in Serie B: viene considerato dai tifosi il migliore allenatore che abbia avuto la compagine sarda, con cui gioc\u00f2 anche la sua ultima gara da calciatore. Nel corso della sua carriera allen\u00f2 tra le altre , , Messina, Pro Italia Taranto, Ponziana Trieste, , , , Grosseto, Benevento, e ancora la Torres a met\u00e0 degli anni '50.\n\u00c8 stato il primo straniero nella storia di Lecce ed \u00e8 l'allenatore che ha guidato per maggior tempo il Lecce."}
{"id": "1615154", "revid": "767487", "url": "https://it.wikipedia.org/wiki?curid=1615154", "title": "Rudolf Plemich", "text": "Fu fratello minore di Ferenc Plemich e cominci\u00f2 a giocare assieme a lui nella Monfalconese ricoprendo il ruolo di mediano. Nel 1925 viene acquistato dalla Triestina, che aveva gi\u00e0 avuto in rosa Ferenc qualche anno prima. Con la maglia alabardata gioca anche due campionati in massima serie: la Divisione Nazionale 1928-1929, in cui conta 11 presenze ed 1 rete, ed il primo campionato di Serie A a girone unico, nel quale scende in campo una sola volta."}
{"id": "1615156", "revid": "580", "url": "https://it.wikipedia.org/wiki?curid=1615156", "title": "Museo regionale Agostino Pepoli", "text": "Il Museo regionale Agostino Pepoli di Trapani, gi\u00e0 museo nazionale, \u00e8 un museo della Regione Siciliana e uno dei pi\u00f9 importanti musei della Sicilia.\nStoria.\nNato ai primi del Novecento (1906-1908) come museo civico, ad opera del conte Agostino Sieri Pepoli, si trova nell'antico convento trecentesco dei Carmelitani, adiacente alla basilica santuario di Maria Santissima Annunziata. \nIl primo nucleo nasce proprio dalla collezione privata del conte Pepoli, e poi con i dipinti di scuola napoletana, donati dal generale Giovanbattista Fardella. Nel 1921 fu acquisita la collezione del conte Francesco Hernandez di Erice (presepi, ceramiche, reperti archeologici).\nNel 1925 diviene \"Regio museo\". Dopo la seconda guerra mondiale \u00e8 divenuto Museo Nazionale.\nInfine dal 1977, (quando le competenze dei beni culturali sono passate alla regione autonoma), museo della Regione Siciliana.\nL'allestimento del museo \u00e8 stato realizzato negli anni sessanta dall'architetto Franco Minissi, che per il proprio lavoro vinse il premio regionale IN.ARCH. 1969 per la realizzazione delle sistemazioni museografiche in Sicilia.\nDal 2010, denominato \"Museo Interdisciplinare Regionale Agostino Pepoli\", \u00e8 capofila anche dei musei archeologici di Mazara del Vallo e di Favignana e del Museo del Sale di Trapani.\nIl percorso.\nIl museo, interdisciplinare, \u00e8 oggi suddiviso in cinque principali sezioni: \nCollezione.\nOspita un'importante collezione di arti decorative, di sculture, tra cui opere di Gagini, opere in corallo, argenti, sculture presepiali e una pinacoteca che comprende, tra gli altri, dipinti di Tiziano (\"Stimmate di san Francesco\"), di Giacomo Balla (un ritratto di Nunzio Nasi), una \"Madonna con bambino e angeli\" del XV sec. di scuola valenciana, una \"Piet\u00e0\" del 1380 di Roberto d'Oderisio e un \"S. Andrea\" del fiammingo Geronimo Gerardi. Contiene anche il \"Tesoro della Madonna\", frutto di numerosi donazioni alla \"Madonna di Trapani\".\nVi sono anche reperti archeologici rinvenuti in provincia e, nella sezione Risorgimento cimeli storici della citt\u00e0 di Trapani, compresi diversi cimeli risorgimentali e garibaldini, testimonianza della partecipazione della provincia all'unit\u00e0 d'Italia, tra cui il vessillo del piroscafo \"\"Il Lombardo\", e una ghigliottina d'epoca borbonica.\nNel 2009 \u00e8 stato pubblicato, edito dalla casa editrice Edipuglia, il corposo catalogo relativo alle collezioni archeologiche presenti nel Museo.\nMostre.\nHa accolto diverse mostre: nel 1986 \"L'arte del corallo in Sicilia\", nel 1989 \"Ori e argenti di Sicilia\", entrambe curate da Maria Concetta Di Natale, nel 2008 la mostra \"Caravaggio: L'immagine del divino\" in cui sono state esposte 14 opere date al grande pittore."}
{"id": "1615160", "revid": "110157", "url": "https://it.wikipedia.org/wiki?curid=1615160", "title": "Ambiliati", "text": "Gli Ambiliati (o \"Ambiliatri\") erano un popolo gallico la cui localizzazione a sud del basso corso della Loira non \u00e8 stabilita con certezza. \nMenzioni storiche.\nDurante la campagna gallica di Cesare nel 56 a.C. furono a fianco dei Veneti.\nIl loro nome ci \u00e8 noto da due fonti: Giulio Cesare nel suo \"De bello Gallico\" e Plinio il Vecchio nella sua \"Naturalis Historia\":\nTerritorio.\nJos\u00e9 Gomez de Soto stima che il loro territorio ricopriva l'attuale dipartimento della Vandea, salvo gli approdi del \"marais poitevin\", con in aggiunta il sud della Loira Atlantica e del Maine e Loira. Secondo questa ipotesi essi sarebbero stati confinanti dei Pictoni e degli Andecavi e il loro territorio, con la creazione della provincia romana della Gallia Aquitania, sarebbe stato unito alla citt\u00e0 pittonia.\nSecondo un'ipotesi avanzata da Venceslas Kruta, questo popolo armoricano potrebbe essere assimilato agli Ambibari, anch'essi citati da Cesare, la cui localizzazione \u00e8 estremamente problematica.\nPopoli confinanti.\nOsismi ~ Lessovi ~ Namneti ~ Morini ~ Diablinti ~ Menapi ~ Pictoni ~ Santoni"}
{"id": "1615161", "revid": "78273", "url": "https://it.wikipedia.org/wiki?curid=1615161", "title": "Museo Regionale Pepoli", "text": ""}
{"id": "1615165", "revid": "92723", "url": "https://it.wikipedia.org/wiki?curid=1615165", "title": "Villa Malta a Roma", "text": "Villa Malta a Roma (\"The Villa Malta, Rome\") \u00e8 un dipinto ad olio su tela di cm 27,2 x 41,5\u00a0cm realizzato nel 1860 circa dal pittore inglese Frederic Leighton, e raffigura la celebre Villa Malta di Roma, sul Pincio; la villa compare con la sua torretta, presente all'epoca del dipinto e poi demolita nel 1878. \n\u00c8 conservato alla National Gallery di Londra."}
{"id": "1615169", "revid": "167080", "url": "https://it.wikipedia.org/wiki?curid=1615169", "title": "Ambilatri", "text": ""}
{"id": "1615201", "revid": "767487", "url": "https://it.wikipedia.org/wiki?curid=1615201", "title": "Prodromo", "text": "Un prodromo, o sintomo prodromico, \u00e8 una manifestazione clinica non specifica che si presenta precedendo il quadro clinico tipico di una determinata malattia. L'insieme di tali segni e sintomi clinici rappresenta la cosiddetta \"sindrome prodromica.\"\nCome esempi si possono citare l'affaticabilit\u00e0 e la cefalea per malattie cardiache, oppure anoressia e astenia per malattie infettive.\nL'insieme di tali manifestazioni cliniche, anche se non specifiche della malattia che si sta sviluppando, pu\u00f2 essere di aiuto nella diagnosi e nella prevenzione, anche con lo scopo di migliorare la prognosi mediante un rapido inquadramento clinico e una corretta e precoce impostazione di un regime terapeutico.\nCollegamenti esterni.\nPr\u00f2dromo:\nManifestazione sintomatologica che precede l'insorgenza franca di un processo morboso e ne contrassegna l'inizio"}
{"id": "1615215", "revid": "287204", "url": "https://it.wikipedia.org/wiki?curid=1615215", "title": "Battaglia di Rossbach", "text": ""}
{"id": "1615219", "revid": "1305772", "url": "https://it.wikipedia.org/wiki?curid=1615219", "title": "DataPortability", "text": "Il progetto DataPortability si propone di trovare una soluzione al problema, sempre pi\u00f9 sentito, del controllo e del trasferimento, tra siti diversi, dei dati personali degli utenti.\nDataPortability intende raggiungere questi ed altri obiettivi senza inventare nuovi standard ma coordinando quelli esistenti.\nIl progetto.\nCon l'intensificarsi dell'utilizzo di piattaforme di social web, si moltiplicano i luoghi in cui gli utenti depositano dei loro dati personali come i loro profili, le loro fotografie, i loro filmati o semplicemente l'elenco dei loro amici. Una volta inseriti questi dati, si pongono una serie di problemi relativi alla loro propriet\u00e0 ed al loro sfruttamento: di chi sono questi dati, che diritti possono rivendicare le societ\u00e0 proprietarie dei siti in cui sono inseriti, vi sono eventuali diritti da parte loro anche dopo che l'utente ha abbandonato il sito? Queste ed altre questioni hanno portato gli utenti ad interrogarsi, a cercare delle risposte, sia etiche che tecniche.\nIl progetto \u00e8 stato avviato nel novembre 2007 da Chris Saad e Ashley Angell di Faraday Media e gi\u00e0 dal gennaio successivo, si susseguono le manifestazioni di interesse le adesioni da parte di aziende leader: l'8 gennaio Google, Facebook e Plaxo fanno il primo annuncio , seguono Drupal, Netvibes e Mystrands , LinkedIn, Flickr, Six Apart e Twitter , ed infine Digg e Microsoft\n. Inoltre, in un'intervista anche Mozilla [trovare referenza] lascia intendere di tenere d'occhio il progetto e non esclude di aderirvi.\nAlcuni esempi di dati portabili.\nPortabilit\u00e0 dell'accesso.\nPerch\u00e9 ogniqualvolta voglio accedere ad un nuovo sito o servizio in Internet bisogna richiedere la creazione di un utente e di una password? Perch\u00e9 devo ogni volta verificare la disponibilit\u00e0 del nome utente a, se gi\u00e0 utilizzato da un altro utente, inventarmene uno per l'occasione? Perch\u00e9 non utilizzare direttamente l'email, o un altro nome utente univoco e assegnato in modo definitivo a me?\nA questi, ed altri problemi, si rivolge lo standard OpenID, che viene utilizzato dal progetto DataPortability.\nPortabilit\u00e0 dell'identit\u00e0.\nPerch\u00e9 ad ogni sito a cui accediamo dobbiamo reinserire tutti i dati relativi al nostro profilo come: nome, cognome, et\u00e0, indirizzo, fotografia...? DataPortability utilizza hCard per esporre tali informazioni senza doverle fornire nuovamente ad ogni nuovo accesso.\nPortabilit\u00e0 della rete sociale.\nQuesto \u00e8 probabilmente uno dei campi attorno al quale vi \u00e8 maggiore attesa. Infatti, per ogni sito in cui creiamo un profilo, molta cura ed attenzione viene posta sull'elenco dei nostri amici e sulla rete attraverso la quale riusciamo a tenerci in contatto con loro, a comunicare con loro, a sapere dove sono e cosa fanno. Quando creiamo un nuovo profilo, sempre pi\u00f9 spesso ci viene offerta la possibilit\u00e0 di importare questi elenchi da altri siti, ma questo solo fornendo le nostre credenziali di accesso, aprendo un problema di sicurezza e di fiducia nei confronti del nuovo sito.\nPer ovviare a questo problema, DataProtability propone di sfruttare i microformat, XFN, FOAF e Resource Description Framework (RDF).\nPortabilit\u00e0 dei centri di interesse.\nNell'utilizzo dei siti, spesso l'utente dichiara i propri interessi oppure questi vengono dedotti dal suo comportamento online (pagine visitate, parole chiave cliccate, acquisti fatti...). Questi dati vengono memorizzati in file APML. DataPortability intende utilizzare tale formato per facilitare lo spostamento di tali informazioni ed ottenere servizi pi\u00f9 mirati.\nGestione delle autorizzazioni.\nQualora dovessimo centralizzare i nostri profili, non sarebbe opportuno dare libero accesso a tutte le informazioni ivi contenute? Infatti, ad alcuni siti potremmo dare solo il nome ed il paese di provenienza, ad altri invece potremmo invece impedire solamente l'accesso alla nostra rete di amici lasciando libero accesso alle altri informazioni. Una soluzione sarebbe avere un profilo per ogni tipo di utilizzo, ma una soluzione migliore \u00e8 dare dei permessi personalizzati per sito e per singola informazione. In questo modo il sito X acceder\u00e0 ad un set ristretto di informazioni personali ed invece il sito Y avr\u00e0 accesso completo.\nQuesto sar\u00e0 realizzato tramite lo standard OAuth.\nMessaggistica istantanea.\nPerch\u00e9 non possiamo accedere a tutti i sistemi di messaggistica istantanea contemporaneamente? XMPP \u00e8 uno standard aperto, supportato da IETF, attraverso il quale \u00e8 possibile scambiarsi informazioni in maniera decentralizzata.\nLogo &amp; Logo Contest.\nIl logo di DataPortability \u00e8 stato scelto a seguito di un mini Logo Contest avvenuto a fine del 2007.\nIl 22 febbraio Red Hat spedisce un'e-mail a Chris Saad, uno dei fondatori del progetto DataPortability, per segnalare la forte somiglianza tra il logo di Fedora\n e quello di DataPortability .\nLa segnalazione, chiamata \"Cease and Desist\", ha suscitato numerose reazioni, e non solo nel newsgroup di DataPortability . Riassumendole, molti hanno concordato con la somiglianza tra i loghi ma non con il rischio di confusione tra i brand.\n\u00c8 stata, quindi, proposto di sostituire il logo incriminato con uno di quelli scartati al Logo Contest di fine 2007 ma di fronte alle richieste di diversi membri del newsgroup \u00e8 stato deciso far svolgere un nuovo Logo Contest .\nIl Logo Contest ha raggiunto in discreto successo: sono stati inviati 400 progetti circa, numerosi sponsor hanno messo in palio dei premi per il vincitore , una giuria di esperti si \u00e8 offerta volontaria per selezionare 15 dei progetti pi\u00f9 meritevoli e, grazie ad un sistema di voto messo a disposizione di DP, i naviganti ha selezionato il vincitore."}
{"id": "1615222", "revid": "767487", "url": "https://it.wikipedia.org/wiki?curid=1615222", "title": "Istv\u00e1n Szobel", "text": "Carriera.\nAveva giocato nel Campionato ungherese con l'MTK Budapest, prima di passare in Italia, dove milit\u00f2 con Palermo (di cui \u00e8 stato il primo e unico calciatore ungherese della storia della societ\u00e0), , e Lecce. Sia con siciliani che con i salentini ha giocato 2 partite di campionato.\nNel 1952-1953 allen\u00f2 il Locarno. "}
{"id": "1615228", "revid": "547034", "url": "https://it.wikipedia.org/wiki?curid=1615228", "title": "National Board of Review Awards 1983", "text": "La 55\u00aa edizione dei National Board of Review Awards si \u00e8 tenuta il 14 dicembre 1983."}
{"id": "1615230", "revid": "298229", "url": "https://it.wikipedia.org/wiki?curid=1615230", "title": "Christian Martinelli", "text": "Biografia.\nOriginario di Isolaccia di Valdidentro, \u00e8 entrato a far parte della nazionale italiana nel 2006. In Coppa del Mondo ha esordito nel 2007 a Kontiolahti, in Finlandia, dove nella prima gara, un'individuale, ha ottenuto il diciassettesimo posto.\nHa partecipato a tre edizioni dei Mondiali (7\u00b0 in staffetta a Pyeongchang 2009 il miglior risultato)."}
{"id": "1615231", "revid": "1543377", "url": "https://it.wikipedia.org/wiki?curid=1615231", "title": "Campionati mondiali di biathlon 2008", "text": "I Campionati mondiali di biathlon 2008 si svolsero dal 9 al 17 febbraio a \u00d6stersund, in Svezia.\nRisultati.\nUomini.\nSprint 10 km.\n9 febbraio\nInseguimento 12,5 km.\n10 febbraio\nPartenza in linea 15 km.\n17 febbraio\nIndividuale 20 km.\n14 febbraio\nStaffetta 4x7,5 km.\n16 febbraio\nDonne.\nSprint 7,5 km.\n9 febbraio\nInseguimento 10 km.\n10 febbraio\nPartenza in linea 12,5 km.\n16 febbraio\nIndividuale 15 km.\n14 febbraio\nStaffetta 4x6 km.\n17 febbraio\nMisto.\nStaffetta 2x6 km + 2x7,5 km.\n12 febbraio"}
{"id": "1615242", "revid": "499531", "url": "https://it.wikipedia.org/wiki?curid=1615242", "title": "Trasformazione agroalimentare", "text": "La trasformazione agroalimentare \u00e8 un processo tecnologico ed economico che crea un valore aggiunto ad un prodotto agricolo consentendone l'utilizzazione in forma e condizioni differenti rispetto a quelle originarie al momento della raccolta.\nTipi di trasformazione.\nSotto l'aspetto economico si definiscono tre tipi di trasformazione:\nLa distinzione fra le differenti tipologie di trasformazione, in molti casi, \u00e8 puramente formale in quanto si possono fra loro integrare, come succede, ad esempio, per la trasformazione fisica e la conservazione, oppure per la conservazione e il trasporto, rendendoli talora inscindibili.\nAd esempio, i processi di produzione dei latticini (formaggio, yogurt, ecc.) sono al tempo stesso di trasformazione fisica e conservazione a carico del latte. Allo stesso modo, il trasporto comporta, nella generalit\u00e0 dei prodotti deperibili, processi di conservazione pi\u00f9 o meno blandi che ne garantiscono la durata fino al momento della vendita.\nProcessi trasformativi a carico degli alimenti.\nI componenti chimico-nutritivi dei prodotti alimentari grezzi o trasformati sono soggetti a trasformazioni di varia natura: fisica, fisico-chimica, chimica, biochimica e microbiologica. Il quadro complessivo \u00e8 eterogeneo, in relazione alle caratteristiche intrinseche del prodotto, alle condizioni operative, agli intervalli di tempo che intercorrono. Una qualsiasi modifica che rientri in questo quadro \u00e8 una \"trasformazione\" o, per distinguerla dalla trasformazione nel tempo e nello spazio, \"trasformazione fisica\" (o trasformazione propriamente detta).\nLe trasformazioni fisiche spontanee che rientrano negli obiettivi del processo trasformativo sono positive perch\u00e9 costituiscono un risultato desiderato; se invece portano ad esiti imprevisti, se non addirittura dannosi, sono allora dette \"alterazioni\". Le trasformazioni si svolgono spontaneamente, con o senza il controllo dei parametri ambientali ed operativi, oppure artificialmente, creando le condizioni affinch\u00e9 si indirizzino i fenomeni verso il risultato desiderato. Le alterazioni si svolgono sempre spontaneamente; possono essere \"fisiologiche\", se fanno capo a fenomeni integrati nel ciclo della sostanza organica, oppure essere indotte da particolari condizioni ambientali od operative errate o non ottimali. In ogni caso si interviene per prevenire, arrestare o rallentare lo svolgimento di tali processi quando sono indesiderati.\nUno stesso fenomeno o processo pu\u00f2 rappresentare, secondo il contesto specifico, una trasformazione o un'alterazione. Questo si pu\u00f2 verificare su prodotti diversi o anche sullo stesso prodotto. Basti pensare, ad esempio, alla fermentazione acetica: \u00e8 un processo di alterazione se il vino \u00e8 il prodotto finale, una trasformazione voluta se invece il vino \u00e8 un prodotto intermedio da trasformare in aceto. Nel primo caso si creano le condizioni per prevenire la fermentazione acetica, nel secondo per far s\u00ec che si svolga in modo ottimale.\nNella maggior parte dei casi le trasformazioni comportano il concorso di pi\u00f9 fenomeni e pi\u00f9 vie metaboliche, parallele o consecutive, di cui una o pi\u00f9 assumono le prerogative di trasformazione principale e le altre quelle di processi complementari secondari. I primi sono alla base della tecnologia che identifica genericamente il prodotto trasformato (es. la fermentazione alcolica nella vinificazione, la coagulazione della caseina nella caseificazione). I processi secondari, invece, rientrano nei fenomeni connessi alla maturazione, fondamentali per il conferimento delle propriet\u00e0 organolettiche che tipicizzano le varianti del prodotto (\"bouquet\", aroma, consistenza, ecc.). I processi fondamentali sono in generale ben conosciuti nella loro dinamica al punto che in alcune tecnologie si possiede un livello di conoscenza tale da poter guidare la trasformazione con il controllo rigoroso dei parametri ambientali, dello stato fisico e strutturale, della composizione chimica, degli organismi coinvolti, ecc.\nLa maggior parte delle trasformazioni \u00e8 di natura biochimica, per l'azione di enzimi endogeni o esogeni. Sono endogeni gli enzimi propri dell'organismo da cui deriva l'alimento, sono esogeni quelli prodotti da organismi che vengono a contatto, accidentalmente o meno, con l'alimento. In quest'ultimo caso si parla per lo pi\u00f9 di trasformazioni microbiche in quanto i processi enzimatici sono prodotti da batteri, attinomiceti e funghi. Questi ultimi rientrano in genere nelle categorie delle muffe (\"Penicillium\", \"Aspergillus\", \"Rhizopus\", ecc.) e dei lieviti (\"Saccharomyces\", \"Torula\", \"Candida\", ecc.).\nGlucidi.\nI principali processi trasformativi a carico dei glucidi sono riconducibili ai seguenti:\nL'idrolisi dell'amido \u00e8 un processo enzimatico attuato da amilasi endogene, con formazione di disaccaridi (maltosio) e monosaccaridi (glucosio). Si svolge spontaneamente nel corso della maturazione della frutta, oppure \u00e8 un processo attivato artificialmente per ottenere substrati fermentescibili da prodotti amilacei (cereali, patate) per la produzione di bevande alcoliche.\nLa respirazione \u00e8 il complesso di reazioni che comprende la glicolisi, la decarbossilazione ossidativa del piruvato, il ciclo di Krebs e la fosforilazione ossidativa. Comporta l'ossidazione totale degli zuccheri con produzione di anidride carbonica e acqua. \u00c8 un processo desiderato quando deve condurre ad una moltiplicazione dei microrganismi (fermenti). Si verifica, ad esempio, durante la prima fase della vinificazione (\"fermentazione tumultuosa\") e durante la lievitazione nella panificazione. In generale, per\u00f2, la respirazione \u00e8 un processo negativo in quanto riduce le propriet\u00e0 nutritive ed organolettiche dell'alimento (es. riduzione del tenore zuccherino nella frutta) o le propriet\u00e0 tecnologiche del prodotto agricolo (es. riduzione della resa in zucchero delle barbabietole). \u00c8 quasi sempre di natura endogena perch\u00e9 rientra nei processi metabolici fisiologici delle cellule ed \u00e8 favorita dalle temperature ambientali alte e dall'aerazione.\nLa fermentazione, a differenza della respirazione, \u00e8 un processo ossidativo incompleto che si svolge in condizioni di anaerobiosi. Le fermentazioni sono generalmente operate da Batteri e Lieviti, genericamente detti \"fermenti\". Le fermentazioni degli zuccheri seguono, almeno in parte, la via metabolica della glicolisi e si differenziano fondamentalmente dalla respirazione nella trasformazione che subisce l'acido piruvico. I pi\u00f9 importanti processi fermentativi a carico degli zuccheri sono la fermentazione alcolica, la fermentazione omolattica e la fermentazione eterolattica.\nProdotti del metabolismo glucidico.\nGli alcoli, i composti carbonilici e gli acidi organici presenti in un prodotto agroalimentare sono soggetti, come gli zuccheri, a trasformazioni fermentative che influiscono sulle propriet\u00e0 organolettiche dell'alimento. La natura di questi processi fermentativi, gli organismi coinvolti e il ruolo svolto nella trasformazione, variano secondo i casi, ma in generale si tratta di processi collaterali o consecutivi che rientrano nella generalit\u00e0 dei fenomeni connessi alla maturazione e alla stagionatura del prodotto. Fra i vari processi fermentativi si citano i seguenti:\nProteine.\nLe proteine sono interessate soprattutto dalle seguenti trasformazioni:\nLa denaturazione delle proteine consiste nella perdita della struttura quaternaria, terziaria o secondaria. Gli agenti diretti della denaturazione sono fattori fisici o chimici, fra i quali le alte temperature, l'abbassamento dell'attivit\u00e0 dell'acqua, l'aumento della concentrazione ionica del mezzo e, infine, le variazioni del pH. Gli effetti principali della denaturazione consistono nella perdita di solubilit\u00e0 e delle propriet\u00e0 biologiche e chimico-fisiche specifiche.\nLa reazione di Maillard, meglio conosciuta come \"caramellizzazione\", \u00e8 un processo chimico complesso che coinvolge le proteine e gli zuccheri a seguito dell'azione delle alte temperature, con formazione di composti carbonilici, composti azotati condensati (melanoidine) e idrossimetilfurfurale (HMF). Fra le conseguenze pi\u00f9 importanti ci sono: l'aumento delle propriet\u00e0 aromatiche, in genere sgradevoli, l'imbrunimento, causato dalle melanoidine, la riduzione della digeribilit\u00e0 delle proteine.\nLa reazione di Maillard \u00e8 indotta in particolare dalle alte temperature sviluppate con la cottura, in relazione alla durata di esposizione, oppure da cattive condizioni di conservazione di alcuni alimenti, per esposizione alla luce e a temperature alte. In genere \u00e8 un fenomeno negativo che provoca un decadimento qualitativo del prodotto per l'imbrunimento e il sapore di cotto, vi sono tuttavia casi in cui l'alterazione \u00e8 desiderata perch\u00e9 migliora le propriet\u00e0 organolettiche o tecnologiche del prodotto, come ad esempio nel caso del caff\u00e8 e del malto torrefatti.\nLa proteolisi e la putrefazione sono due processi fra loro strettamente correlati, il primo come il preludio al secondo e, in parte, si sovrappongono con intensit\u00e0 via via crescente della putrefazione. La proteolisi consiste nella rottura della struttura primaria delle proteine e, quindi, nello sviluppo di catene polipeptidiche pi\u00f9 piccole e amminoacidi liberi. Porta ad un aumento della digeribilit\u00e0 delle proteine ma, anche, ad una potenziale riduzione del loro valore nutritivo. La putrefazione consiste invece nella distruzione degli amminoacidi, con conseguente sviluppo di composti fortemente aromatici derivati dal metabolismo dell'azoto e dello zolfo. I primi sono responsabili di odori pungenti e sgradevoli che ricordano, ad esempio, il pesce marcio, i secondi degli odori sgradevoli che ricordano le uova marce.\nLa proteolisi \u00e8 un processo utile e desiderato se procede in modo controllato e non particolarmente spinto. Una moderata proteolisi modifica infatti lo stato strutturale dell'alimento migliorandone le propriet\u00e0 organolettiche e, entro una certa misura, la digeribilit\u00e0. Una blanda alterazione degli amminoacidi, riconducibile ad un principio di putrefazione, \u00e8 inoltre positiva in quanto pu\u00f2 migliorare le propriet\u00e0 aromatiche e la serbevolezza dell'alimento. Queste azioni si verificano, in particolare, nei trattamenti di maturazione delle carni macellate fresche e dei formaggi.\nSubito dopo la macellazione la carne ha caratteristiche di scarsa commestibilit\u00e0 che migliorano con la frollatura a causa del \"rigor mortis\" e dello stato strutturale delle proteine muscolari. La frollatura, attuata da enzimi di origine microbica e tissulare, permette alla carne di acquisire un maggior grado di tenerezza e succosit\u00e0, una perdita di colore. Lo sviluppo moderato di sostanze aromatiche (chetoni, aldeidi, ammoniaca, ammine, idrogeno solforato, ecc.) conferisce alla carne una maggiore serbevolezza. Un'elevata carica microbica iniziale, un prolungamento della frollatura e un'alterazione delle condizioni ambientali rendono tali processi di tipo degenerativo e causano il deperimento per putrefazione.\nNei formaggi la proteolisi rappresenta il processo pi\u00f9 importante e anche pi\u00f9 complesso nella fase di maturazione: la trasformazione delle proteine \u00e8 infatti fondamentale per la modifica della consistenza e della tessitura dovuta alla rottura del reticolo caseinico, per migliorare la capacit\u00e0 di ritenzione dell'acqua, per dare sapidit\u00e0 in seguito al rilascio dell'acido glutammico, ecc.. L'intensit\u00e0 e il ruolo di queste trasformazioni e il loro rapporto con l'altro processo fondamentale, la lipolisi, cambiano secondo i contesti e concorrono alla differenziazione delle varie tipologie di formaggi.\nLipidi.\nI lipidi presenti negli alimenti sono rappresentati, per la quasi totalit\u00e0, dai trigliceridi degli acidi grassi, ossia i grassi propriamente detti. Questi composti sono soggetti fondamentalmente a tre tipi di trasformazioni:\nL'idrolisi, o \"inacidimento\", \u00e8 favorita dall'umidit\u00e0 e, soprattutto, dall'azione combinata della luce e della lipasi, enzima di natura endogena o esogena. Questa trasformazione scinde il grasso in glicerolo, mono e digliceridi e, infine, acidi grassi liberi. Si svolge in particolare negli alimenti ricchi d'acqua (grassi animali) e nei frutti oleosi (es. le olive). Si tratta di un'alterazione perch\u00e9 pu\u00f2 sviluppare acidi grassi a basso peso molecolare, responsabili di cattivi sapori, e perch\u00e9 predispone gli alimenti all'irrancidimento ossidativo.\nL'irrancidimento chetonico \u00e8 un'alterazione microbica, frequente nei frutti e semi oleaginosi provvisti di un certo grado di umidit\u00e0. Porta alla formazione di odori e sapori sgradevoli dovuti alla formazione di metilchetoni, ma in alcuni casi \u00e8 un processo desiderato, come nella maturazione dei formaggi erborinati (Gorgonzola, Roquefort, Brie, Camembert, ecc.).\nL'irrancidimento ossidativo \u00e8 l'alterazione pi\u00f9 grave e pi\u00f9 frequente a carico dei grassi alimentari. Sono colpiti, oltre i grassi veri e propri, anche i fosfolipidi e alcuni composti organici formati da catene idrocarburiche (es. i caroteni). Il processo \u00e8 di natura chimica e sviluppa radicali, che per la loro reattivit\u00e0 innescano una propagazione a catena. Nella fase di terminazione i radicali si stabilizzano formando composti organici vari. Fra questi sono presenti aldeidi e chetoni volatili responsabili dell'odore di rancido. L'alterazione \u00e8 favorita dall'esposizione alla luce, alle temperature alte, dalla presenza di perossidi, dal contatto con alcuni metalli, dalla presenza dell'enzima lipossidasi. Composti presenti negli alimenti possono rallentare l'innesco dell'irrancidimento (antiossidanti) oppure accelerarlo (pro-ossidanti, come la mioglobina, l'emoglobina e la clorofilla). La predisposizione \u00e8 comunque il risultato di un complesso insieme di fattori che possono proteggere gli alimenti o esporli maggiormente a questa alterazione.\nPolifenoli.\nPresenti in quantit\u00e0 limitate, ma non trascurabili negli alimenti di origine vegetale, i polifenoli sono soggetti ad un chimismo che si riflette sostanzialmente sul colore e sul sapore.\nLe influenze sul colore sono dovute all'imbrunimento enzimatico, processo porta alla formazione di polimeri pigmentanti, generalmente di colore nero o bruno. Il processo si svolge in pi\u00f9 tappe, di cui le prime, catalizzate dalle polifenolossidasi di natura endogena, consistono fondamentalmente nell'ossidazione delle funzioni fenoliche con formazione di chinoni. All'ossidazione segue la condensazione dei chinoni, non enzimatica, con formazione dei polimeri. Si tratta di un'alterazione causata per lo pi\u00f9 da traumi che permettono il contatto delle polifenolossidasi con i polifenoli. \u00c8 frequente in molti frutti e ortaggi che tendono ad imbrunire dopo le operazioni di taglio (es. banane, mele, carciofi, patate, ecc.) e rappresenta uno dei principali fenomeni da prevenire nella preparazione di conserve vegetali (surgelati, succhi di frutta, ecc.).\nIn alcuni casi l'imbrunimento enzimatico moderato \u00e8 invece un processo desiderato nella preparazione industriale di alcuni alimenti o assimilabili ad essi, come i datteri, il sidro, il t\u00e8, il cacao e il tabacco.\nLe influenze sul sapore sono pi\u00f9 complesse e portano alla formazione di composti che stimolano la percezione dell'amaro e del piccante. Uno degli esempi pi\u00f9 noti \u00e8 rappresentato dal ruolo dei polifenoli dell'olio d'oliva, che con il retrogusto amaro e la percezione moderata del piccante, contribuisce a costituire il fruttato.\nUna trasformazione che coinvolge una categoria di polifenoli, i tannini, \u00e8 l'interazione dei loro prodotti di ossidazione con le proteine, con formazione di complessi di condensazione responsabili di intorbidamenti in alcune bevande (es. birra, liquore di mirto).\nAcqua.\nPur non essendo interessata direttamente da trasformazioni chimiche, l'acqua \u00e8 coinvolta spesso negli effetti fisici o fisico-chimici indotti dalle manipolazioni. Le trasformazioni pi\u00f9 importanti si possono ricondurre ai seguenti aspetti:\nL'attivit\u00e0 chimica dell'acqua (\"aw\") \u00e8 un indice della sua \"disponibilit\u00e0\" per i processi biologici, biochimici e chimici. Il suo valore varia da 0 (valore teorico in un qualsiasi sistema contenente acqua) a 1 (acqua pura); quanto pi\u00f9 \u00e8 alto tanto pi\u00f9 l'alimento \u00e8 suscettibile alle alterazioni che richiedono un certo tenore idrico.\nLa riduzione dell'attivit\u00e0 chimica dell'acqua si ottiene con diversi trattamenti di conservazione e fondamentalmente comportano una riduzione del tenore idrico totale o del tenore in acqua libera. In generale si tratta di un fenomeno desiderato, ai fini conservativi, in quanto ha un effetto batteriostatico. \u00c8 invece una trasformazione negativa quando l'effetto principale \u00e8 la perdita del turgore cellulare, come si verifica in generale per la frutta e gli ortaggi destinati al consumo fresco.\nLe interazioni di superficie fra l'acqua e gli altri componenti dell'alimento hanno implicazioni differenti da prodotto a prodotto e, in molti casi, sono di grande importanza ai fini della trasformazione. L'acqua si trova negli alimenti sotto differenti forme, di cui quelle pi\u00f9 importanti ai fini della conservazione sono l'acqua libera e quella debolmente legata, in equilibrio fra loro. Le dinamiche, in senso positivo o negativo, interessano solo queste forme, dato che le altre riguardano una frazione non disponibile.\nLa dinamica dell'acqua libera \u00e8 importante in molti processi di lavorazione o di maturazione degli alimenti: nella frollatura (carni fresche), nello spurgo della cagliata (formaggio), nella zangolatura (burro), nella gramolatura (olio d'oliva), ecc. Per alcuni processi l'obiettivo \u00e8 l'allontanamento di una parte dell'acqua libera mediante sistemi meccanici indotti o spontanei, per altri \u00e8 la rottura dell'emulsione fra l'acqua legata e le micelle, per altri ancora \u00e8 invece la stabilizzazione delle emulsioni o dell'acqua di ritenzione (es. maionese, carne, passata di pomodoro). In generale, l'acqua residua ha un ruolo importante nell'influenzare le caratteristiche organolettiche di consistenza del prodotto finale (es. carne, formaggio).\nTrasformazione fisica.\nLa trasformazione fisica, intesa come modificazione artificiale della commestibilit\u00e0 del prodotto agricolo, ha origini antiche e si \u00e8 evoluta parallelamente all'agricoltura, rendendo le due attivit\u00e0 complementari.\nLe finalit\u00e0 di questi processi sono svariate: in alcuni casi \u00e8 indispensabile affinch\u00e9 il prodotto agricolo acquisisca caratteristiche di commestibilit\u00e0 (ad esempio, i prodotti di alcune colture oleaginose e da zucchero), in altri casi \u00e8 utile affinch\u00e9 siano migliorate le sue prerogative come alimento (ad esempio, i cereali), in altri mira ad ottenere alimenti alternativi al prodotto agricolo tal quale (ad esempio la vinificazione dell'uva, la caseificazione del latte).\nCon il progresso tecnologico, l'evoluzione dei gusti e degli stili di vita ha portato alla ribalta anche processi di trasformazione non indispensabili, ma che sostituiscono le manipolazioni tradizionalmente eseguite dal consumatore finale. Un esempio \u00e8 la panificazione: in passato il prodotto agricolo trasformato era rappresentato dalla farina, usata dalle famiglie per la preparazione del pane. Oggi questo utilizzo \u00e8 praticamente scomparso nella societ\u00e0 moderna e la preparazione del pane \u00e8 demandata quasi esclusivamente ai panifici artigianali o industriali. Mutamenti analoghi, anche se meno drastici, si stanno verificando anche per altri alimenti, con la diffusione sempre pi\u00f9 crescente dei cosiddetti \"semilavorati\" e dei cibi precotti.\nTrattamenti meccanici.\nSono trattamenti meccanici quelle manipolazioni che non intervengono direttamente sui componenti chimico-nutritivi, bens\u00ec sulle propriet\u00e0 meccaniche dei prodotti, quali l'aspetto, la consistenza, la forma, ecc. Meccanici sono anche diversi metodi di frazionamento, che portano alla separazione del prodotto in due o pi\u00f9 macrocomponenti. In alcuni casi le caratteristiche intrinseche del prodotto trasformato sono determinate dal trattamento stesso (ad esempio, la molitura dei cereali). In altri, le propriet\u00e0 acquisite permettono le lavorazioni successive (ad esempio, la macinazione dei semi oleaginosi). In questi ultimi casi la finalit\u00e0 del trattamento \u00e8 la possibilit\u00e0 di eseguire una lavorazione successiva oppure aumentare la resa alla trasformazione.\nIl singolo trattamento meccanico o un insieme di trattamenti meccanici, possono avere la duplice connotazione di lavorazione principale o complementare. Ad esempio, nella produzione delle farine di cereali, le manipolazioni meccaniche costituiscono la lavorazione principale, mentre in molti alti processi di trasformazione sono lavorazioni complementari di preparazione che hanno la finalit\u00e0 di migliorare la movimentazione, lo stoccaggio, l'estrazione di specifici componenti. I trattamenti meccanici cambiano secondo le caratteristiche intrinseche del prodotto grezzo e quelle del prodotto trasformato. Sono manipolazioni meccaniche:\nAi trattamenti meccanici si pu\u00f2 assimilare anche il complesso di operazioni che si posiziona all'inizio della filiera di trasformazione della carne e del pesce in strutture specifiche che, nella generalit\u00e0 dei casi, sono fisicamente separate dalle aziende di produzione. Tali operazioni contemplano la macellazione, il dissanguamento, la scuoiatura, la spennatura, l'eviscerazione, il taglio, ecc. Nei sistemi socioeconomici avanzati questi processi sono rigidamente regolamentati e sottoposti al controllo veterinario, per ragioni igienico-sanitarie ed etiche.\nTrattamenti fisici.\nTrattamenti fisici sono quelli che intervengono sullo stato fisico o strutturale dell'alimento (liquido, solido, colloidale), generalmente finalizzati a ridurre il tenore in acqua. Si tratta in genere di metodi di frazionamento che si prefiggono differenti scopi, congiunti o meno:\nA prescindere dagli scopi, i trattamenti fisici si basano fondamentalmente sull'allontanamento di un certo quantitativo d'acqua, ottenuto con l'impiego o meno del calore. I metodi applicati sono essenzialmente l'evaporazione a caldo, l'essiccazione, la liofilizzazione, la crioconcentrazione, l'osmosi inversa, la distillazione.\nTrattamenti chimici.\nTrattamenti chimici sono quelli che intervengono sulla composizione chimica con l'aggiunta di specifiche sostanze che ne modificano la composizione, le propriet\u00e0 nutritive, le caratteristiche organolettiche (sapore, colore, aroma, consistenza). Diversi trattamenti chimici hanno anche finalit\u00e0 principale o secondaria di conservazione, in tal caso sono detti genericamente \"conservanti\" e rientrano nelle categorie degli \"antimicrobici\" o degli \"antiossidanti\". Effetto conservante secondario \u00e8 attribuito anche ad alcuni additivi che intervengono principalmente sulle caratteristiche fisico-strutturali dell'alimento (ad esempio gli stabilizzanti e gli emulsionanti).\nLe sostanze aggiunte ai prodotti agroalimentari sono denominate \"additivi\". La norma fondamentale relativa agli additivi alimentari fa capo alla Direttiva CEE n. 107 del 1989. L'articolo 1, al comma 2, definisce come additivo alimentare \"qualsiasi sostanza normalmente non consumata come alimento, in quanto tale, e non utilizzata come ingrediente tipico degli alimenti, indipendentemente dal fatto di avere un valore nutritivo, che aggiunta intenzionalmente ai prodotti alimentari per un fine tecnologico, nelle fasi di produzione, trasformazione, preparazione, trattamento, imballaggio, trasporto o immagazzinamento degli alimenti, si possa ragionevolmente presumere diventi, essa stessa o i suoi derivati, un componente di tali alimenti, direttamente o indirettamente\".\nGli additivi alimentari sono identificati da un codice alfanumerico che inizia con la lettera E seguita da un numero. La normativa individua specifiche categorie \"artificiali\" di additivi in quanto raggruppa sostanze con azioni differenti in categorie eterogenee (es. acidificanti e antiossidanti) oppure definisce una sostanza in una singola categoria a prescindere dalle sue eventuali molteplici azioni. Sotto l'aspetto tecnico, la maggior parte degli additivi rientra nelle seguenti categorie:\nFra gli additivi alimentari vanno inseriti a rigore anche alcune sostanze chimiche di origine naturale utilizzate come conservanti e che agiscono secondariamente sulle propriet\u00e0 organolettiche. Queste sostanze sono il cloruro di sodio, il saccarosio, l'olio, l'aceto e l'etanolo. Non sono classificate dalla normativa come additivi chimici, ma il loro impiego \u00e8 soggetto a normative specifiche che variano da prodotto a prodotto (es. l'uso del cloruro di sodio nella produzione del pomodoro pelato, dello zucchero nella vinificazione, ecc.) e che in genere sono finalizzate a prevenire le adulterazioni.\nAssimilabile ai trattamenti chimici \u00e8 anche la torrefazione: pur essendo un trattamento fisico, la torrefazione modifica drasticamente la composizione chimico-nutritiva e le propriet\u00e0 organolettiche del prodotto finale. La torrefazione \u00e8 adottata ad esempio nella produzione della birra (torrefazione del malto), del caff\u00e8, del cacao, della frutta secca.\nTrattamenti biotecnologici.\nSono trattamenti biotecnologici quelle manipolazioni che comportano profonde trasformazioni biochimiche per mezzo di enzimi (endogeni o, pi\u00f9 frequentemente, esogeni), microrganismi o, pi\u00f9 raramente, organismi non microbici. Si tratta di processi trasformativi che riguardano una vasta gamma di prodotti agricoli, alcuni consolidati da tradizioni millenarie.\nPer alcuni prodotti la trasformazione biochimica e/o microbica pu\u00f2 rappresentare il processo fondamentale, intorno al quale gravitano le lavorazioni complementari. \u00c8 ad esempio il caso dei formaggi e dello yogurt, nell'industria lattiero-casearia, oppure delle bevande ottenute per fermentazione alcolica (es. il vino) o acetica (aceto). Per altri prodotti, invece, la trasformazione industriale si basa per lo pi\u00f9 su trattamenti meccanici, fisici o chimici, nei quali possono intervenire processi biologici complementari che rientrano nel complesso dei fenomeni connessi alla maturazione o alla stagionatura, come avviene ad esempio nella produzione degli insaccati, delle olive da mensa, del burro.\nPer altri prodotti, ancora, la trasformazione biologica \u00e8 secondaria ed ha il fine esclusivo di preparare il prodotto per la successiva lavorazione fondamentale, come nella lievitazione nella panificazione o la fermentazione alcolica nella produzione di alcuni liquori ottenuti per distillazione (whisky, rhum, acquavite, ecc.).\nNon mancano infine i processi nei quali le trasformazioni biotecnologiche sono un fenomeno del tutto secondario se non, addirittura, indesiderato o dannoso. Rientrano in questi casi la produzione del latte alimentare, dell'olio di oliva, degli oli vegetali in generale, dell'ortofrutta per il consumo diretto e della maggior parte di conserve alimentari (succhi e nettari di frutta, confetture, ecc.).\nUn caso particolare di trasformazione biotecnologica \u00e8 la frollatura delle carni fresche.\nConservazione.\nPer conservazione si intende la trasformazione nel tempo di un alimento. Lo scopo \u00e8 la prevenzione o il rallentamento dei processi di alterazione e differire la disponibilit\u00e0 del prodotto nel tempo (giorni, mesi, anni). Le tecniche di conservazione s'integrano con la trasformazione fisica e con il trasporto: nel primo caso hanno lo scopo di consentire lo svolgimento dei processi desiderati impedendo quelli indesiderati, oppure costituiscono al tempo stesso un trattamento di trasformazione e di conservazione; nel secondo caso hanno lo scopo di arrestare i processi di alterazione nell'intervallo di tempo necessario perch\u00e9 si svolgano gli spostamenti, lo stoccaggio e la commercializzazione.\nUna tecnica \u00e8 conservativa quando controlla o modifica uno o pi\u00f9 parametri ambientali rendendoli sfavorevoli allo svolgimento di un processo di alterazione. L'efficacia \u00e8 strettamente dipendente dal numero dei parametri controllati, dal ruolo che svolgono nel condizionare i processi di alterazione, nella suscettivit\u00e0 dell'alimento all'alterazione. Una stessa tecnica pu\u00f2 perci\u00f2 rivelarsi efficace o meno secondo i contesti. In generale le tecniche di conservazione sono invasive e pi\u00f9 o meno distruttive nei confronti dei componenti chimico-nutritivi e delle propriet\u00e0 organolettiche, perci\u00f2 possono essere pi\u00f9 o meno adatte per ottenere un certo prodotto: ad esempio, la sterilizzazione, pur essendo uno dei metodi antimicrobici pi\u00f9 efficaci, ha effetti distruttivi sulle caratteristiche chimiche, nutritive ed organolettiche degli alimenti freschi (frutta, verdura, carne, latte, ecc.), perci\u00f2 si adotta solo per particolari tipologie di prodotto (cibi in scatola, latte a lunga conservazione) e, in suo luogo, si adottano tecniche meno efficaci ma che conservano meglio le caratteristiche originarie del prodotto fresco, come ad esempio la pastorizzazione e la refrigerazione. La combinazione di pi\u00f9 tecniche pu\u00f2 sfruttare effetti sinergici e migliorare notevolmente la conservazione di un alimento.\nFattori ambientali.\nI fattori ambientali costituiscono gli elementi su cui interviene una tecnica di conservazione, che li modifica al fine di sfavorire uno o pi\u00f9 processi di alterazione.\nL'umidit\u00e0 del prodotto \u00e8 indispensabile per lo sviluppo microbico e per lo svolgimento di molte reazioni. Il mezzo pi\u00f9 favorevole \u00e8 l'acqua libera e, entro certi limiti, l'acqua debolmente legata, perci\u00f2, pi\u00f9 che l'umidit\u00e0 assoluta, ha importanza il tenore di acqua disponibile, misurato dall'attivit\u00e0 dell'acqua (\"aw\"):\nformula_1\ndove \"pa\" \u00e8 la pressione di vapore dell'acqua nel sistema considerato (soluzione, alimento) e \"p0\" la pressione di vapore dell'acqua pura alla stessa temperatura. Questo parametro assume valori compresi fra 0 e 1. Nella maggior parte degli alimenti freschi, ricchi di acqua libera, l'attivit\u00e0 ha valori prossimi a 1, favorevoli per la maggior parte delle alterazioni biochimiche o microbiche. Ai fini della conservazione, \u00e8 accettabile un valore massimo di 0,65. Questa condizione \u00e8 sfavorevole allo sviluppo dei germi patogeni e della maggior parte dei microrganismi, fatta eccezione per alcuni miceti (muffe e lieviti osmofili).\nLa temperatura rappresenta, con l'attivit\u00e0 dell'acqua, il parametro pi\u00f9 importante. Esiste una spiccata variet\u00e0 di adattamenti dei microrganismi: ogni specie richiede una temperatura ottimale e un campo di tolleranza pi\u00f9 o meno ampio, con condizioni progressivamente sfavorevoli all'allontanamento dall\"'optimum\". Oltre certi valori, le temperature hanno azione microbicida o microbostatica. Poich\u00e9 esistono specie adattate a differenti campi di variazione (microrganismi psicrofili, mesofili, termofili), la temperatura ha un'azione selettiva sulla composizione della microflora. Lo sviluppo microbico, pi\u00f9 o meno intenso, si svolge da minimi dell'ordine di -18\u00a0\u00b0C a massimi dell'ordine di 90\u00a0\u00b0C, tuttavia l'azione della temperatura cambia secondo le condizioni di maggiore o minore sfavore determinate dagli altri fattori ambientali. Importante \u00e8 anche il ruolo dei tempi di esposizione a determinate temperature. Le spore mostrano resistenze a temperature molto pi\u00f9 alte rispetto a quelle citate, perci\u00f2 le considerazioni fatte valgono per lo pi\u00f9 per le forme vegetative.\nLa temperatura ha effetti anche sull'attivit\u00e0 biochimica e sulla struttura di alcuni componenti chimico-nutritivi, in particolare gli enzimi, che possono essere sfavoriti da temperature anomale se non denaturati. In generale, comunque, la temperatura pu\u00f2 interferire con l'integrit\u00e0 di alcuni composti organici (reazioni di Maillard, ossidazione dei grassi), alterare le propriet\u00e0 organolettiche per evaporazione dei componenti volatili, alterare la consistenza modificando il rapporto fra acqua libera e acqua legata.\nIl pH condiziona l'attivit\u00e0 enzimatica e lo sviluppo microbico. La maggior parte dei microrganismi ha un campo ottimale di acidit\u00e0, che in genere \u00e8 prossimo alla neutralit\u00e0 o si sposta verso valori pi\u00f9 bassi. In generale i batteri sono neutrofili o leggermente acidofili, mentre lieviti e muffe hanno campi di adattamento pi\u00f9 ampi. Sugli alimenti poco acidi hanno il sopravvento i batteri, per il loro potenziale riproduttivo pi\u00f9 alto, mentre in ambiente acido prevalgono i lieviti e le muffe. Un valore notevole \u00e8 il limite di pH 4,5, al di sotto del quale \u00e8 inibito lo sviluppo di batteri patogeni. I prodotti di origine animale hanno valori di pH relativamente alti, fra 5 e 6,5. La maggior parte degli alimenti di origine vegetale ha valori di pH bassi, inferiori a 4-5. Ci\u00f2 implica un diverso approccio sotto il punto di vista igienico-sanitario; i prodotti animali maggiormente suscettibili alle contaminazioni da parte dei patogeni, richiedono tecniche pi\u00f9 energiche da quelle adottate per la maggior parte dei prodotti vegetali.\nIl potenziale di ossidoriduzione (\"Eh\") esprime la capacit\u00e0 di un sistema di cedere elettroni ossidandosi. Il valore negativo esprime la tendenza di un sistema alla riduzione, il valore positivo la tendenza all'ossidazione. Gli alimenti di origine vegetale hanno, in generale, valori positivi del potenziale di ossidoriduzione, perci\u00f2 sono facilmente soggetti a fenomeni di ossidazione chimica o enzimatica e allo sviluppo di microrganismi aerobi. Al contrario, le carni e altri prodotti di origine animale hanno in generale potenziali di ossidoriduzione bassi, favorevoli allo sviluppo di microrganismi anaerobi; fra questi sono compresi diversi agenti patogeni, fra i quali i \"Clostridium\".\nFra gli altri fattori ambientali che hanno riflessi, favorendo o sfavorendo lo sviluppo microbico o alcuni processi di alterazione chimica o biochimica, vanno segnalati:\nNel complesso, ogni alimento costituisce un substrato nel quale sono pi\u00f9 o meno favoriti processi di alterazione chimica, biochimica e microbica: a titolo d'esempio, il latte e le carni fresche costituiscono dei substrati ideali per lo sviluppo di molti batteri, fra cui anche i pi\u00f9 pericolosi patogeni per l'uomo; le uova, potenzialmente assimilabili al latte, hanno invece un sistema di difesa intrinseco che ne permette la conservazione a lungo se integre, pulite e mantenute a temperature moderatamente basse; frutta e ortaggi acquosi sono per lo pi\u00f9 soggetti alterazioni endogene o fungine per cui si conservano tal quali per tempi moderatamente brevi con tecniche di conservazione blande; frutta secca, semi e granaglie, per il loro basso contenuto d'acqua, hanno condizioni intrinseche sfavorevoli allo sviluppo microbico e si conservano per tempi relativamente lunghi agendo per lo pi\u00f9 moderatamente sulle condizioni di temperatura e illuminazione che possono attivare processi di alterazione chimica o biochimica.\nConservazione per disidratazione.\nLa disidratazione parziale o totale riduce l'attivit\u00e0 dell'acqua fino a valori sfavorevoli alla crescita microbica. Rientrano in questa tipologia l'essiccazione, la liofilizzazione e diversi metodi di concentrazione (concentrazione per evaporazione, crioconcentrazione, osmosi inversa). L'essiccazione \u00e8 una delle tecniche di conservazione pi\u00f9 antiche, in quanto sfruttava fenomeni naturali. Oggi si adottano impianti pi\u00f9 razionali che permettono un maggior controllo delle variabili ambientali e una forte riduzione dei tempi.\nQuesti metodi possono essere pi\u00f9 o meno invasivi sulle propriet\u00e0 degli alimenti ed avere effetto reversibile o meno. Ad esempio, l'essiccazione peggiora drasticamente e irreversibilmente la consistenza e la serbevolezza della carne, mentre la concentrazione per evaporazione provoca una perdita del gusto e dell'aroma. Pi\u00f9 morbido \u00e8 invece l'impatto sulle propriet\u00e0 nutrizionali indotto dalla liofilizzazione, dalla crioconcentrazione e dall'osmosi inversa, tecniche concepite pi\u00f9 di recente. L'essiccazione \u00e8 ancora largamente impiegata nei processi di trasformazione intermedi per scopi estranei alla conservazione (es. riduzione dei costi di stoccaggio e trasporto), come ad esempio il latte in polvere e le uova in polvere.\nConservazione per trattamento termico.\nIl trattamento termico ha un'azione microbicida, abbattendo la carica microbica totale o quella patogena, e di inattivazione degli enzimi. Queste azioni si delineano in contesti differenti: l'abbattimento della carica microbica totale \u00e8 l'obiettivo primario per i prodotti a lunga conservazione, ma ha effetti distruttivi sulle propriet\u00e0 nutrizionali del prodotto; l'abbattimento della carica microbica patogena \u00e8 l'obiettivo di tecniche pi\u00f9 blande, tese a preservare, nei limiti del possibile, l'integrit\u00e0 del prodotto; l'inattivazione enzimatica \u00e8 richiesta invece in alcuni processi complementari (es. scottatura degli ortaggi).\nOgni trattamento termico ha un duplice effetto: agisce riducendo la carica microbica, in generale con effetto microbicida e alterando le propriet\u00e0 chimico-nutritive, soprattutto a causa della denaturazione delle proteine e della reazione di Maillard. Di particolare importanza \u00e8 il rapporto fra temperatura del trattamento e durata: in linea generale, l'effetto di una determinata temperatura \u00e8 subordinato alla durata di esposizione, perci\u00f2, a parit\u00e0 di condizioni, un trattamento termico blando richiede tempi di esposizione pi\u00f9 lunghi per ottenere lo stesso risultato. La risposta dei microrganismi e delle proteine a questo fenomeno \u00e8 differente: i microrganismi risentono maggiormente del livello termico, mentre le proteine risentono maggiormente della durata di esposizione. Questo fa s\u00ec che i trattamenti termici, a temperature pi\u00f9 alte, ma con tempi di esposizione pi\u00f9 brevi, abbiano un effetto meno distruttivo sulle propriet\u00e0 nutrizionali, di quelli blandi e prolungati. I trattamenti termici tradizionali, usati a scopo conservativo, sono la sterilizzazione, l'appertizzazione e la pastorizzazione. Alcune di queste hanno subito un'evoluzione con il progresso tecnologico e in generale sostituite da tecniche pi\u00f9 efficaci e meno distruttive, soprattutto per la conservazione del latte, come la stassanizzazione (nota come pastorizzazione HTST, da \"High Temperature Short Time\") e la sterilizzazione UHT (da \"Ultra High Temperature\"). Un trattamento termico preliminare \u00e8 invece la scottatura, usata nella preparazione di molte conserve alimentari.\nConservazione per mezzo del freddo.\nL'impiego del freddo ha azioni differenti secondo la tecnica adottata. In generale qualsiasi metodo ha un'azione microbostatica: a differenza dei trattamenti termici, il freddo non uccide i microrganismi, bens\u00ec ne blocca la crescita. L'efficacia dell'azione microbostatica dipende naturalmente dalle esigenze termiche della specie microbica: quanto pi\u00f9 bassa \u00e8 la temperatura tanto meno favorevole \u00e8 l'ambiente per la crescita microbica, fino ad oltrepassare la temperatura cardinale minima della specie di riferimento, sotto la quale la crescita si arresta.\nL'uso di temperature pi\u00f9 basse del punto crioscopico dell'alimento comporta il passaggio dell'acqua libera e dell'acqua debolmente legata dallo stato liquido a quello solido. In questo caso all'effetto microbostatico dell'abbassamento termico si aggiunge anche l'effetto della riduzione dell'attivit\u00e0 dell'acqua.\nI metodi di conservazione sono fondamentalmente di due tipi, riconducibili alla refrigerazione e alla congelazione, in base al rapporto fra temperatura di conservazione e punto crioscopico dell'alimento (quest'ultimo sempre inferiore a 0\u00a0\u00b0C). La refrigerazione propriamente detta non modifica gli altri parametri ambientali, tuttavia molte tecniche di refrigerazione sono accompagnate anche dal controllo della composizione dell'aria. In questi casi si parla di refrigerazione in atmosfera controllata e refrigerazione in atmosfera modificata secondo la tipologia.\nLa congelazione implica l'abbassamento della temperatura in modo da provocare il passaggio dell'acqua libera allo stato solido (ghiaccio). In base alle temperature adottate e ai tempi impiegati per ottenere la congelazione si distinguono tre tipologie: congelazione lenta, rapida e ultrarapida. La prima \u00e8 la congelazione propriamente detta e si applica per produrre alimenti detti \"congelati\". La rapida e l'ultrarapida rientrano invece nella tecnica della surgelazione e si applica per la produzione dei cosiddetti \"surgelati\".\nUna tecnica particolare, detta prerefrigerazione, non \u00e8 un vero e proprio metodo di conservazione, bens\u00ec un trattamento rapido refrigerante che ha lo scopo di arrestare repentinamente i processi respiratori nella frutta e negli ortaggi conferiti alla centrale ortofrutticola.\nConservazione con metodi chimici.\nLa conservazione con metodi chimici consiste nell'aggiunta all'alimento di sostanze che modificano le caratteristiche intrinseche dell'alimento sfavorendo la crescita microbica o l'avvio di reazioni biochimiche. Rientrano in questa tipologia di conservazione l'aggiunta di additivi alimentari, di cui si \u00e8 parlato in precedenza, ad azione antimicrobica (anidride solforosa, acido sorbico, acido benzoico, ecc.) o antiossidante (acido ascorbico, tocoferoli, ecc.).\nI metodi chimici tradizionali, alcuni applicati da tempi remoti, consistono per\u00f2 nell'uso di sostanze di origine naturale (conservanti naturali), soggetto a regolamentazioni differenti rispetto all'uso degli additivi alimentari. L'uso dei conservanti naturali \u00e8 al tempo stesso una tecnica di conservazione e di trasformazione fisica, in quanto modifica sensibilmente le propriet\u00e0 organolettiche dell'alimento. Pi\u00f9 che additivi sono perci\u00f2 considerati veri e propri ingredienti del processo trasformativo:\nConservazione con metodi radioattivi.\nLe radiazioni ad alta frequenza hanno un'azione microbicida che si esercita con interferenze dirette sul chimismo degli acidi nucleici. Tale azione si manifesta, con efficacia crescente, con la radiazione ultravioletta (UV) e con le radiazioni ionizzanti.\nI raggi UV hanno impieghi limitati per quanto riguarda sia il settore di applicazione sia il Paese, in funzione delle specifiche normative. Pi\u00f9 complessa \u00e8 la posizione delle radiazioni ionizzanti, sull'uso delle quali ci sono controversie a causa di un presunto rischio nei confronti dei consumatori. In Italia la normativa vigente fa capo al D.L. n. 94 del 2001, che recepisce le Direttive UE n. 2 e 3 del 1999. In ambito comunitario \u00e8 ammesso il trattamento di vari alimenti, fra cui bulbi, tuberi, pollame, cosce di rana, spezie, condimenti. In Italia l'unico impianto autorizzato \u00e8 a San Benedetto dei Marsi, impiegato per l'irradiamento antigermogliativo di patate, cipolle e aglio, e in tutta l'Europa sono autorizzati circa 15 impianti.\nConservazione con metodi biologici.\nLe fermentazioni sono in genere una trasformazione fisica finalizzata a conferire determinate propriet\u00e0 nutritive, tuttavia hanno anche uno scopo conservativo quando la modifica dell'ambiente intrinseco (composizione e propriet\u00e0 fisico-chimiche dell'alimento) \u00e8 sfavorevole allo sviluppo di altri microrganismi. Sotto questo aspetto la fermentazione \u00e8 dunque un'alterazione controllata che sottrae l'alimento ad un'alterazione non desiderata. L'uso delle fermentazioni per la conservazione degli alimenti \u00e8 antichissimo e le testimonianze risalgono a ben 4500 anni fa.\nL'azione conservativa delle fermentazioni si identifica con l'abbassamento del pH causato dalle fermentazioni lattiche, al quale si accompagnano spesso altri effetti antimicrobici complementari (riduzione dell'attivit\u00e0 dell'acqua, sviluppo di sostanze ad azione antimicrobica).\nQueste fermentazioni agiscono spesso in abbinamento con altri metodi di conservazione: \u00e8 il caso, ad esempio, delle olive al naturale, conservate in salamoia, di diversi salumi, dei cetrioli e dei crauti, ecc.\nConservazione sotto vuoto.\nLa conservazione sotto vuoto agisce riducendo la disponibilit\u00e0 di ossigeno, impedendo perci\u00f2 lo sviluppo di microrganismi aerobi. Essendo insufficiente a proteggere l'alimento, \u00e8 impiegato come metodo complementare, soprattutto per la refrigerazione, con la tecnica denominata \"cryovac\".\nQuesta tecnica consiste nel confezionare il prodotto con pellicole plastiche termoretraibili, che aderendo strettamente al prodotto impediscono il contatto con l'aria e permettono di prolungare nel tempo l'efficacia della refrigerazione. Questo sistema permette di commercializzare alimenti in porzioni preconfezionate pronte per l'uso, come ad esempio i formaggi o i salumi affettati. Si \u00e8 perci\u00f2 largamente diffusa soprattutto con l'avvento della grande distribuzione in quanto semplifica l'organizzazione della vendita dei prodotti tradizionalmente venduti \"al banco\".\nUno sfruttamento della depressione si ha anche nell'appertizzazione: il confezionamento del prodotto si esegue a caldo, dopo di che la confezione \u00e8 chiusa ermeticamente. Dopo la sterilizzazione, il raffreddamento della confezione provoca una riduzione del volume interno con una pressione negativa dell'ordine di 60-80 KPa. L'effetto della depressione si manifesta con la tipica superficie concava del tappo che presentano molte confezioni in barattolo.\nCommercializzazione.\nLa commercializzazione \u00e8 la terza componente che identifica la trasformazione di un prodotto agricolo. La distribuzione commerciale coinvolge differenti aspetti, alcuni di carattere strettamente tecnico, altri di carattere economico. Il valore aggiunto \u00e8 dato dalla disponibilit\u00e0 del prodotto agroalimentare in un luogo distante dai punti in cui hanno avuto luogo la raccolta del prodotto e i vari processi di trasformazione fisica e conservativa. In questa trasformazione entrano in gioco varie manipolazioni.\nIl confezionamento \u00e8 un insieme di manipolazioni che hanno lo scopo di rendere presentabile e gestibile l'alimento dal momento in cui esce dall'industria di trasformazione fino al banco di vendita o al punto di ristoro. La natura del confezionamento varia da prodotto a prodotto ed \u00e8 in genere soggetta a specifiche norme di attuazione finalizzate a garantire standard qualitativi e igienico-sanitari. Aspetti d'interesse normativo riguardano l'etichettatura, finalizzata a fornire varie informazioni a tutela del consumatore (luogo e data di produzione, scadenza, tracciabilit\u00e0 delle materie prime, classificazione merceologica, ecc.).\nIl trasporto \u00e8 trasferimento di massa del prodotto agricolo dal luogo di produzione ai centri di trasformazione e da questi ai vari siti di commercializzazione intermedi (ingrosso) e finali (dettaglio). Le tematiche relative a questo settore sono di carattere pi\u00f9 ampio e solo in parte hanno una particolare specificit\u00e0 nel caso dei prodotti agroalimentari. L'aspetto di fondamentale importanza \u00e8 l'integrazione del sistema di trasporto con le tecniche di conservazione, in particolare con gli alimenti che devono il loro stato di conservazione all'azione del freddo. In questo caso il trasporto \u00e8 soggetto alla cosiddetta catena del freddo, sistema strutturale integrato che garantisce il mantenimento costante e senza soluzione di continuit\u00e0 delle temperature di conservazione dalla produzione alla vendita al dettaglio per merci altamente deperibili come latte, carne, pesce e surgelati. La catena del freddo \u00e8 utilizzata largamente anche per il trasporto di merci deperibili di cui \u00e8 richiesta la refrigerazione per mantenere l'integrit\u00e0 della freschezza e della serbevolezza come l'ortofrutta destinata al consumo diretto.\nLo stoccaggio \u00e8 la fase di stazionamento del prodotto nelle strutture di commercializzazione all'ingrosso e al dettaglio. Le dimensioni e le tipologie dei magazzini cambiano secondo il tipo di struttura, la natura dei prodotti, la dimensione del canale di commercializzazione. Particolari impianti sono necessari per gli alimenti deperibili e il mantenimento delle temperature di conservazione.\nIl marketing e la promozione sono attivit\u00e0 strettamente connesse alla commercializzazione e che hanno lo scopo di determinare le condizioni di incontro fra i bisogni dei consumatori e l'offerta del prodotto trasformato. Questo comparto della trasformazione agroalimentare ha assunto un ruolo preponderante nelle economie di mercato, arrivando talvolta a creare un valore aggiunto di proporzioni ragguardevoli o a modificare l'elasticit\u00e0 della domanda. Un esempio di prodotto \"griffato\" \u00e8 il Parmigiano-Reggiano, il cui valore non si deve solo alla qualit\u00e0 riconosciuta in tutti i formaggi grana: grana prodotti in altri Paesi lo imitano usando anche denominazioni riconosciute come fraudolente dalla stessa Corte di Giustizia europea.\nStrutture e soggetti.\nPer la sua eterogeneit\u00e0 e complessit\u00e0 il comparto agroalimentare abbraccia ben tre settori economici: il primario (agricoltura, pesca, allevamento), il secondario (industria), il terziario (commercio, trasporto, marketing, ecc.).\nL'organizzazione dell'intero processo produttivo, dalla realizzazione del prodotto grezzo alla vendita del prodotto finito, si articola spesso in una concatenazione pi\u00f9 o meno coordinata di strutture produttive, che nel complesso prende il nome di filiera. Fenomeni economici fondamentali, per la caratterizzazione e la razionalizzazione delle filiere, sono l'integrazione orizzontale e l'integrazione verticale. Si parla di \"integrazione verticale\" quando un unico soggetto, fisico o giuridico, si occupa di due o pi\u00f9 fasi della filiera. Si parla di \"integrazione orizzontale\" quando invece un unico soggetto assume il controllo predominante di una o pi\u00f9 fasi della filiera. Esempi di integrazione verticale sono ad esempio le cantine e i caseifici aziendali o sociali; esempi di integrazione orizzontale sono le cooperative e i consorzi di produttori, di commercianti, di consumatori, la grande distribuzione, ecc.\nLe finalit\u00e0 dei processi di integrazione sono molteplici, ma in sostanza mirano ad una razionalizzazione dei mercati (alla produzione, intermedi, finali). Il valore aggiunto complessivo creato dalla trasformazione agroalimentare (\"margine di trasformazione\") assume proporzioni sempre pi\u00f9 grandi rispetto al valore intrinseco del prodotto grezzo, talvolta eccessive quando sull'intera filiera interferiscono anomalie strutturali di mercato e fenomeni di elasticit\u00e0 dell'offerta e della domanda che mettono in una posizione di svantaggio determinate categorie di soggetti. Queste anomalie si verificano, in particolare, quando in uno o pi\u00f9 mercati si verifica l'incontro di un sistema di monopolio o oligopolio da un lato e di polverizzazione dall'altro, aggravato dalle caratteristiche intrinseche del prodotto, quali la stagionalit\u00e0 e la deperibilit\u00e0, e dalle inefficienze delle strutture di distribuzione (trasporti, mercati intermedi, ecc.).\nTradizionalmente, in Italia, le industrie di trasformazione sono state classificate in due grandi settori, uno prevalentemente agrario, l'altro industriale. Ci\u00f2 ha portato alla separazione concettuale della cosiddetta \"industria agraria\" dall'industria alimentare. La prima presenta prerogative in cui hanno una forte influenza i processi produttivi agricoli e zootecnici. Le trasformazioni erano spesso attuate nella stessa azienda agraria oppure in aziende a gestione collettiva (\"opifici sociali\"). La seconda presenta prerogative in cui ha una forte influenza il processo di trasformazione, svincolando completamente il prodotto finale da quello grezzo. Nella prima categoria rientravano, a tutti gli effetti, le attivit\u00e0 di trasformazione associate a tre prodotti tradizionali dell'azienda agricola italiana: il caseificio per il latte, la cantina per l'uva da vino, l'oleificio per le olive. Nella seconda categoria rientravano invece le attivit\u00e0 di trasformazione che richiedevano l'impiego di impianti di una certa complessit\u00e0 e che hanno concentrato il processo di trasformazione nel settore prettamente industriale.\nIndustrie alimentari tipiche della tradizione italiana erano l'industria molitoria per i cereali, l'industria conserviera per la conservazione a lungo termine dei prodotti deperibili (pomodoro, frutta, carne in scatola, ecc.), l'industria dolciaria, collocata a valle di altre industrie di trasformazione, lo zuccherificio per l'estrazione dello zucchero dalla barbabietola, ecc.). Una posizione particolare avevano i macelli e le centrali ortofrutticole strutture di trasformazione a connotazione fortemente commerciale.\nAttualmente la complessit\u00e0 delle filiere, i processi di integrazione, la forte differenziazione dei prodotti rispetto a quelli tradizionali, l'evoluzione degli impianti, l'evoluzione della normativa, sono fattori che rendono anacronistica la distinzione fra industria alimentare e industria agraria e, spesso, la stessa distinzione fra il settore agricolo e gli altri settori, a causa della compenetrazione dei soggetti nei vari settori. Le demarcazioni meno nette portano pertanto all'evoluzione dei concetti di industria agroalimentare e di settore agroalimentare, integrando tutti i processi produttivi che portano alla formazione del prodotto alimentare trasformato.\nTutela del consumatore.\nA tutela del consumatore, la legislazione definisce degli standard, relativi alla trasformazione, che hanno lo scopo di prevenire danni alla salute dei consumatori e frodi e, nel contempo, garantire una maggiore qualit\u00e0 della produzione.\nI danni alla salute possono provenire da errate o carenti tecniche di trasformazione, da condizioni operative carenti sotto l'aspetto igienico-sanitario, dall'aggiunta di sostanze nocive. Il legislatore garantisce che questi rischi siano ridotti al minimo definendo parametri restrittivi, regolamentando l'esercizio delle attivit\u00e0 di trasformazione, combattendo l'abusivismo, attivando sistemi di controllo attraverso le autorit\u00e0 sanitarie. La normativa in tal senso \u00e8 in continua evoluzione verso standard sempre pi\u00f9 rigorosi. Fra le innovazioni di maggior rilievo nel settore agroalimentare va citata l'introduzione in Europa dell'HACCP negli anni novanta, un sistema di autocontrollo del processo produttivo esteso a tutte le fasi, al fine di prevenire l'insorgenza di rischi igienici e sanitari.\nLe frode alimentare \u00e8 una qualsiasi adulterazione, a carico di un alimento, che nasconde un processo eseguito in contrasto con le norme. Esempi classici di frodi alimentari sono il taglio di grassi vegetali con olio vergine d'oliva ricco di fruttato allo scopo di venderlo come olio extra vergine di oliva, l'impiego dello zucchero per aumentare il grado zuccherino dell'uva, l'aggiunta di additivi finalizzata a mascherare difetti organolettici, l'indicazione di provenienze geografiche differenti, ecc.\nOgni prodotto \u00e8 potenzialmente esposto alle adulterazioni e il rischio che queste si verifichino \u00e8 tanto maggiore quanto pi\u00f9 alto \u00e8 il costo di produzione di un alimento e il suo valore di mercato. Per questo motivo le frodi hanno tradizionalmente interessato gli alimenti \"nobili\", come i vini di pregio, l'olio d'oliva, alcuni formaggi, ecc. Va precisato che non necessariamente la frode comporta un danno alla salute del consumatore e talvolta una stessa tecnica \u00e8 considerata frode da legislazioni differenti. In tal senso contribuisce molto l'intento del legislatore nel garantire la genuinit\u00e0 di un processo di trasformazione. Ad esempio, l'aggiunta di zucchero al mosto, \u00e8 una frode in gran parte dell'Europa, ma \u00e8 ammessa per i vini del Reno.\nIl controllo della qualit\u00e0 \u00e8 un aspetto che assume un interesse progressivamente maggiore nelle economie avanzate. Il valore intrinseco di un alimento \u00e8 incrementato notevolmente da un insieme di requisiti di qualit\u00e0 che riscuotono un particolare favore verso i consumatori. Queste caratteristiche sono spesso il risultato di un processo produttivo regolamentato da un disciplinare di produzione e che interagisce con un contesto ambientale e geografico particolare e, in molti casi, possono fregiarsi di una particolare identificazione rappresentata da un marchio o da denominazioni specifiche tutelate (DOP, DOC, IGT, ecc.)."}
{"id": "1615246", "revid": "767487", "url": "https://it.wikipedia.org/wiki?curid=1615246", "title": "Lara Martelli", "text": "Biografia.\nNata a Roma e di origini italo-finlandesi, Lara inizia a studiare danza e canto gospel all'et\u00e0 di 10 anni, per poi scoprire il rock all'et\u00e0 di 14 anni. A 16 anni ottiene il primo contratto discografico e parte per il suo primo tour.\nNel 1996 ha preso parte alla trasmissione di Canale 5 \"La febbre del venerd\u00ec sera\", mentre nel giugno del 1997 esce il suo \"Lara I\", con il quale vince la categoria emergenti di \"Sanremo Rock\".\nNell'estate 1998 diventa veejay dell'emittente Videomusic dove conduce \"Colorage\", un programma che si occupa della scena punk, indie, metal e grunge.\nNel 1999 recita nel film \"Terra bruciata\", nella cui colonna sonora vengono inserite anche due sue tracce.\nDopo anni di attivit\u00e0 live, nell'inverno Lara realizza il primo singolo-video \"Non \u00e8\", seguito dall'album \"Orchidea porpora\", registrato nel Southern Track di Atlanta. Nel 2001 partecipa a Chicago al tributo a Jeff Buckley. Il suo ultimo album solista \"Cerridwen\" \u00e8 uscito nel 2007, ma nel 2015 ha pubblicato un album sotto nome Br\u00f3ns\u00f3n, dal titolo \"Qui nel baratro tutto bene\", insieme alla band formata da Pierfrancesco Aliotta e Vieri Baiocchi, al quale si \u00e8 aggiunto Giorgio Maria Condemi come chitarrista. Dal 2009, con la pubblicazione del singolo inedito \"My choice\", che diventa la sigla della serie TV \"La scelta di Laura\", inizia la sua proficua collaborazione con Andrea Farri, realizzando canzoni per cinema e televisione, e proprio per uno dei due brani scritti con Farri, \"Seventeen\", per la colonna sonora del film \"Veloce come il vento\" di Matteo Rovere, interpretata da Matilda de Angelis, viene candidata nel 2017 al David di Donatello nella categoria migliore canzone originale.\nHa fondato un progetto elettronico dal nome \"Didn't like disco\" insieme Folco Peroni ed Alessandro Angiolillo, artisti romani di musicale elettronica."}
{"id": "1615247", "revid": "599013", "url": "https://it.wikipedia.org/wiki?curid=1615247", "title": "Marjan Markovi\u0107", "text": "Carriera.\nDebutta da professionista nel 1997 nel Mladi Radnik, ma dopo due stagioni viene ingaggiato dalla Stella Rossa di Belgrado, con cui vince due campionati della RF di Jugoslavia, un campionato di Serbia e Montenegro, due Coppe di Jugoslavia e una Coppa di Serbia e Montenegro.\nNell'estate del 2005 si trasferisce in Ucraina, alla , con cui vince un campionato d'Ucraina, due Coppe d'Ucraina e altrettante Supercoppe d'Ucraina.\nNell'estate del 2008 ritorna alla Stella Rossa di Belgrado, dove rimane per pochi mesi."}
{"id": "1615249", "revid": "14241702", "url": "https://it.wikipedia.org/wiki?curid=1615249", "title": "Vovinam Viet Vo Dao", "text": ""}
{"id": "1615250", "revid": "671029", "url": "https://it.wikipedia.org/wiki?curid=1615250", "title": "Francesco Barbaro (politico)", "text": "Biografia.\nFiglio di Candiano Barbaro, nobile veneziano, fu avviato dalla famiglia agli studi presso i migliori maestri dell'epoca: Giovanni Conversini, Gasparino Barzizza, Vittorino da Feltre e soprattutto Guarino Veronese.\nA soli 21 anni, nel 1411, fu nominato senatore della Repubblica di Venezia e da l\u00ec cominci\u00f2 la sua ascesa politica: governatore di Vicenza nel 1423, di Bergamo nel 1430, di Verona nel 1434. Come governatore di Brescia, dal 1437 al 1440, fu in grado di riconciliare le due fazioni rivali degli Avogadro e dei Martinengo e difese la citt\u00e0 dall'assalto dei Milanesi comandati da Niccol\u00f2 Piccinino. Torn\u00f2 poi come podest\u00e0 a Verona nel 1441, e successivamente fu nominato di nuovo governatore: di Padova nel 1445, governatore generale del Friuli nel 1448 e ancora di Padova dal 1450 al 1452. Fece infine ritorno a Venezia come consigliere di stato e procuratore di San Marco.\nCome diplomatico, nel 1426, ricopr\u00ec l'incarico di ambasciatore veneziano alla corte papale di Martino V e, due anni dopo, rappresent\u00f2 Venezia al Concilio di Basilea, ma nelle sue sedi di Ferrara e Firenze. Notato, durante il concilio, da Eugenio IV, fu appuntato messo papale presso l'imperatore Sigismondo che a sua volta gli chiese di rappresentarlo alla corte di Boemia. Nel 1443 resse l'ambasciata veneziana a Mantova e poi quella a Ferrara, nel 1444 quella di Milano e nel 1446 ancora Ferrara.\nOpere.\nI numerosi impegni politici e diplomatici non lo distrassero comunque dall'attivit\u00e0 letteraria. Come mecenate si impegn\u00f2 nella ricerca, collezione e traduzione di manoscritti antichi e protesse numerosi umanisti, a volte incautamente, come nel caso del filosofo bizantino Giorgio di Trebisonda.\nA sua firma rimangono:"}
{"id": "1615251", "revid": "358232", "url": "https://it.wikipedia.org/wiki?curid=1615251", "title": "Giuliano Biagetti", "text": "Biografia.\nDi famiglia di origine pisana, dopo aver frequentato l'Universit\u00e0 a Pisa e a Firenze, si interessa di cinema grazie alla conoscenza di Roberto Rossellini che finanzia il suo primo lavoro da regista, \"Rivalit\u00e0\" (anche conosciuto come \"Medico condotto\"), film considerato dallo stesso regista la sua opera migliore. Dopo una commedia girata a Livorno, \"Ragazze al mare\", che viene mal distribuito, negli anni sessanta divent\u00f2 uno dei registi pi\u00f9 prolifici di caroselli televisivi firmando un buon numero di short pubblicitari, tra cui anche alcuni con Tot\u00f2 protagonista, girati nei primi mesi del 1967 mai mandati in onda e in seguito misteriosamente trafugati.\nSul grande schermo fa ritorno nel biennio 1968-1969 dirigendo due pellicole appartenenti al filone contestatario di moda in quel periodo. Negli anni settanta dirige film di genere, privilegiando il filone decamerotico e la commedia erotica e inoltre dirige anche Franco Franchi. Tre pellicole le firma col nome Pier Giorgio Ferretti, per molto tempo considerato dagli studiosi realmente esistente. Dopo aver diretto un film interpretato da Renzo Montagnani, nel 1977 la sua attivit\u00e0 da regista praticamente si interrompe: negli ultimi anni di carriera dirige altri due film, nel 1987 e nel 1994, l'ultimo anche in veste di produttore. Di molti suoi film \u00e8 stato anche sceneggiatore. \u00c8 deceduto a 72 anni."}
{"id": "1615252", "revid": "5585", "url": "https://it.wikipedia.org/wiki?curid=1615252", "title": "Pier Giorgio Ferretti", "text": ""}
{"id": "1615255", "revid": "287204", "url": "https://it.wikipedia.org/wiki?curid=1615255", "title": "Marjan Markovic", "text": ""}
{"id": "1615261", "revid": "962319", "url": "https://it.wikipedia.org/wiki?curid=1615261", "title": "Tuffi ai Giochi della XXVIII Olimpiade", "text": "Ai Giochi della XXVIII Olimpiade si sono svolti 8 differenti concorsi dei tuffi: trampolino 3 m individuale, piattaforma 10 m individuale, trampolino 3 m sincro e piattaforma 10 m sincro, sia maschili che femminili."}
{"id": "1615262", "revid": "767487", "url": "https://it.wikipedia.org/wiki?curid=1615262", "title": "The Tangent", "text": "The Tangent \u00e8 un supergruppo neoprogressive internazionale fondato nel 2002 da due ex membri dei Parallel or 90 Degrees (i tastieristi Andy Tillison e Sam Baine) e tre ex membri dei Flower Kings (il chitattista Roine Stolt, il bassista Jonas Reingold e il batterista Zoltan Cs\u00f6rsz). Il gruppo ha subito negli anni molti cambiamenti di formazione; tra l'altro sono entrati nel gruppo successivamente David Jackson (ex sassofonista dei Van der Graaf Generator) e il polistrumentista Guy Manning.\nStoria.\nNascita del gruppo.\nLe origini del gruppo si possono far risalire al maggio del 1999, quando i Parallel or 90 Degrees suonarono come supporter dei Flower Kings, dando l'occasione ai musicisti delle due formazioni di conoscersi. In seguito, quando Andy Tillison dei Parallel inizi\u00f2 a comporre materiale per il successivo album \"More Exotic Ways to Die\", decise che parte del materiale era troppo progressive per il suo gruppo, e lo mise da parte con l'intento di realizzare in seguito un album solista.\nIl materiale scartato da Tillison per \"More Exotic\" venne recuperato in seguito quando Tillison inizi\u00f2 a cooperare con Ian Oakley dei Flower Kings. Oakley invi\u00f2 alcune demo dei brani di Tillison a Roine Stolt (chitarrista dei Flower Kings), il quale si offr\u00ec di suonare alcune parti di chitarra sui brani. A Stolt si aggiunsero in seguito altri due membri dei Flower Kings, Jonas Reingold e Zoltan Csorsz. Durante le incisioni emerse l'idea di includere alcune tracce di sassofono; Tillison, che conosceva il sassofonista David Jackson dei Van der Graaf Generator, decise di inviarlo.\nL'album che risult\u00f2 da questa collaborazione, \"The Music That Died Alone\", non fu pubblicato come opera solista di Tillison, ma sotto il nome \"The Tangent\". L'album ebbe un grandissimo successo presso la comunit\u00e0 progressive, ricevendo ottime critiche e venendo indicato come \"album progressive dell'anno\" in diversi sondaggi su siti specializzati.\nEvoluzione.\nDopo l'album di debutto, \"The Tangent\" pubblic\u00f2 altri tre album in studio, ciascuno con una diversa formazione; lo stile del gruppo mut\u00f2 in conseguenza dei cambi di personale, includendo elementi di jazz, funk Canterbury, musica elettronica e altri generi. Tillison rimase comunque alla guida del gruppo. Altro elemento di continuit\u00e0 nella storia del gruppo \u00e8 l'artwork degli album, realizzato da Ed Unitsky."}
{"id": "1615264", "revid": "14691", "url": "https://it.wikipedia.org/wiki?curid=1615264", "title": "Tangent", "text": ""}
{"id": "1615265", "revid": "857769", "url": "https://it.wikipedia.org/wiki?curid=1615265", "title": "Dmitri Sautin", "text": ""}
{"id": "1615266", "revid": "6923", "url": "https://it.wikipedia.org/wiki?curid=1615266", "title": "Tuffi ai Giochi della XXVI Olimpiade", "text": "Le specialit\u00e0 dei tuffi dei Giochi della XXVI Olimpiade si sono svolte dal 26 luglio al 2 agosto 1996 al Georgia Tech Aquatic Center di Atlanta, negli Stati Uniti d'America. Si sono svolti 4 eventi: le gare dal trampolino e dalla piattaforma, sia maschili sia femminili.\nPartecipanti.\nHanno preso parte alla competizione 122 tuffatori in rappresentanza di 39 distinti comitati olimpici nazionali. competitors."}
{"id": "1615267", "revid": "962319", "url": "https://it.wikipedia.org/wiki?curid=1615267", "title": "Tuffi ai Giochi della XXV Olimpiade", "text": "Si sono svolti 4 eventi: le gare dal trampolino e dalla piattaforma, sia maschili sia femminili."}
{"id": "1615269", "revid": "962319", "url": "https://it.wikipedia.org/wiki?curid=1615269", "title": "Tuffi ai Giochi della XXIV Olimpiade", "text": "Si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1615270", "revid": "14691", "url": "https://it.wikipedia.org/wiki?curid=1615270", "title": "Flower Kings", "text": ""}
{"id": "1615272", "revid": "962319", "url": "https://it.wikipedia.org/wiki?curid=1615272", "title": "Tuffi ai Giochi della XXIII Olimpiade", "text": "Si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1615274", "revid": "287204", "url": "https://it.wikipedia.org/wiki?curid=1615274", "title": "Tuffi ai Giochi della XXII Olimpiade", "text": "Si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1615275", "revid": "962319", "url": "https://it.wikipedia.org/wiki?curid=1615275", "title": "Tuffi ai Giochi della XXI Olimpiade", "text": "Si sono svolti 4 eventi: le gare dal trampolino e dalla piattaforma, sia maschili sia femminili."}
