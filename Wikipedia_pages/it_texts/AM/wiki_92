{"id": "1770930", "revid": "1833487", "url": "https://it.wikipedia.org/wiki?curid=1770930", "title": "Castelchiodato", "text": "Castelchiodato \u00e8 una frazione di Mentana, in provincia di Roma.\nGli abitanti, chiamati \"Castellani\", sono 1.710, secondo il censimento ISTAT del 2001.\nStoria.\nLe origini, l'epoca romana e le invasioni barbariche.\nIl nome parrebbe derivare da \"Castrum Deodati\".\nAlcuni studiosi la identificano con Ameriola, un centro arcaico nei pressi.\nSecondo alcune fonti storiche fu distrutta in epoca sabina dal re Tarquinio Prisco.\nDopo il ratto delle sabine, il centro d'origine sabina fu annesso a Roma, di cui ne segu\u00ec le sorti.\nDurante le invasioni barbariche fu invasa dagli Eruli, dai Visigoti, dagli Ostrogoti ed infine dai Longobardi.\nIn seguito, tra l'870 ed il 910 l'invasione dei Saraceni costrinse gli abitanti a ripararsi sulle colline vicine.\nDal Medioevo all'epoca contemporanea.\nNel XII secolo il centro fa parte dei possedimenti di un certo Deodato di Cretone.\nNel 1276 viene fondata la cittadina Castelchiodato risultando come possesso dei signori Ottaviani di Palombara Sabina.\nNel XIII secolo i Savelli (proprietari del vicino castello di Palombara) risultano feudatari di Castelchiodato e, come risulta da atti, un certo Jacopo, figlio di Pandolfo Savelli, fece rafforzare i castelli di Stazzano, Cretone e Palombara.\nIn una bolla di Papa Martino V del 1424 Castelchiodato viene chiamato come \"Castrum Domini Deodati\", indi fino al 1800 viene chiamato \"Castrum Deodati\" o \"Castrum Chiodati\".\nNel 1445 Giovan Battista Savelli, in un suo testamento con data 11 settembre, lascia in eredit\u00e0 al figlio Jacopo, 15 castelli, compreso il castello Savelli di Palombara, quelli di Cretone e Castelchiodato.\nNel 1463 un certo Giacomo, figlio di Giovanni, perdette il feudo di Castelchiodato per contrasti con la Chiesa.\nCastelchiodato fu venduto per la somma di 6.300 fiorini d'oro al notaio monsignor Giorgio Cesarini, ma i Savelli inveirono contro di lui affermando di non aver avuto in cambio nemmeno un quattrino.\nNel 1465, come si evince da una bolla datata 11 maggio, Papa Paolo II fa tornare indietro il feudo di Castelchiodato a Giacomo Savelli con tutti gli altri beni confiscati.\nL'8 gennaio 1509 Troilo Savelli spartisce col fratello Giacomo i feudi tenendo per s\u00e9 i feudi di Castelchiodato, Cantalupo in Sabina, Montasola, Poggio Moiano ed Aspra Sabina.\nNel 1593 un altro Troilo Savelli (di 18 anni) viene decapitato su ordinanza di Clemente VIII, ma 5 anni pi\u00f9 tardi lo stesso papa con una bolla datata 21 aprile 1598 ricedette ai Savelli i beni confiscati.\nL'anno seguente Castelchiodato fa parte dei beni del vescovo di Gubbio Mariano Savelli.\nNel 1637 il castello di Palombara fu venduto al principe Borghese, nel 1656 i castelli di Cretone e di Castelchiodato vennero venduti allo stesso principe per 100.000 scudi romani da Fabrizio e Giulio Savelli.\nNel 1798 con l'avvento della Repubblica romana cade il governo pontificio e:\nNel 1817 Castelchiodato diventa parte della Municipalit\u00e0 di Palombara.\nNel 1896 Castelchiodato passa dal comune di Palombara al comune di Mentana.\nSport.\nLa storica squadra, la Nuova A.S. Castelchiodato, milit\u00f2 in varie categorie, arrivando fino alla Promozione. Di questa societ\u00e0 hanno fatto parte calciatori come Marco Marchionni (parecchie stagioni in Serie A), Giampiero Alivernini, Mauro D'Antoni, Silvio Refrigeri, Tommaso Serrecchia (Record di goal realizzati in un solo campionato di calcio Italiano). Scioltasi la Nuova A.S. Castelchiodato, venne fondata nel 2005 la Castrum Deodati (il nome della societ\u00e0 deriva dall'antico nome di Castelchiodato) che partecip\u00f2 per alcuni anni nei bassi campionati regionali.\nIl Castelchiodato nel 2007 partecipa alla fusione con la squadra del Cretone, paese limitrofo, prendendo il nome di A.S.D CretoneCastelchiodato e successivamente Cre.Cas. Attualmente milita nell'Eccellenza laziale."}
{"id": "1770934", "revid": "599013", "url": "https://it.wikipedia.org/wiki?curid=1770934", "title": "Pedro Cea", "text": "Carriera.\nClub.\nDi origine basca, ritenuto tra i pi\u00f9 grandi calciatori uruguaiani di sempre, Cea crebbe calcisticamente nel Lito di Montevideo, con cui si guadagn\u00f2 la prima convocazione in Nazionale. Nel 1928 pass\u00f2 al Bella Vista. Una delle sue principali caratteristiche consisteva nel giocare con il basco, eccetto che per i match con la selezione uruguaiana. L'anno dopo si trasfer\u00ec al Nacional con cui, nel 1933 e nel 1934, vinse due titoli uruguaiani. Nel 1935 diede l'addio al calcio giocato.\nNazionale.\nCon la \"Celeste\" vinse due edizioni consecutive del Campeonato Sudamericano de Football (1923 e 1924) e la medaglia d'oro alle olimpiadi di Parigi 1924, bissata ad Amsterdam quattro anni dopo.\nNel 1930 conquist\u00f2 il titolo mondiale con l'Uruguay nell'edizione casalinga della Coppa del Mondo: con ben 5 goal segnati (di cui uno decisivo nella finale contro l', in quanto consent\u00ec ai padroni di casa di ottenere il parziale 2-2 con l'Argentina, che divenne alla fine 4-2 per l'Uruguay), fu il miglior realizzatore del torneo dopo l'argentino St\u00e1bile.\nAllenatore.\nDivent\u00f2 allenatore, guidando per un periodo anche la nazionale uruguaiana. Proprio con la \"Celeste\", nel 1942, vinse una nuova edizione del Campeonato Sudamericano.\nScomparsa.\nCea muore nel 1970 e viene sepolto al \"Pante\u00f3n de los Ol\u00edmpicos\", nel Cimitero del Buceo a Montevideo."}
{"id": "1770935", "revid": "729019", "url": "https://it.wikipedia.org/wiki?curid=1770935", "title": "Augusto Vanzo", "text": "Biografia.\nNacque a Dosson il 5 novembre 1861, figlio di Pietro e Orsola Serafini, all'interno di una famiglia di umili origini. Arruolatosi nel Regio Esercito il 15 settembre 1881 venne ammesso a frequentare la Regia Accademia Militare di Artiglieria e Genio di Torino, da cui usc\u00ec nel 1884 con il grado di sottotenente. Nel 1892 frequent\u00f2 i corsi della Scuola di guerra di Torino. Con il grado di colonnello, tra il 1911 e il 1912 partecip\u00f2 alla guerra italo-turca distinguendosi particolarmente a Bengasi durante la battaglia delle due palme (12 marzo 1912), e poi con il corpo di spedizione che occup\u00f2 le isole del Dodecaneso a Rodi (4 maggio 1912) e Psitos (16 maggio 1912). Insignito della Croce di Cavaliere dell'Ordine militare di Savoia il 16 marzo 1913, promosso maggior generale, il 6 settembre divenne Aiutante di campo di S.M. Re Vittorio Emanuele III.\nAll'atto dell'entrata in guerra del Regno d'Italia (1861-1946), avvenuta il 24 maggio 1915, comandava il 2\u00ba Reggimento \"Granatieri di Sardegna\". Il 28 giugno assunse l'incarico di Aiutante di campo generale onorario di S.M. il Re, e il 17 luglio, in sostituzione del generale Alberto Cavaciocchi, assunse l'incarico di Capo di stato maggiore della 3\u00aa Armata, sotto il comando di SAR il Duca d'Aosta. Ricopr\u00ec tale incarico fino al 24 giugno 1917, quando promosso tenente generale, fu nominato comandante del XXVII Corpo d'armata, alle dipendenze della 2\u00aa Armata, del generale Luigi Capello. Al comando del XXVII prese parte alla decima battaglia dell'Isonzo, sull'altopiano della Bainsizza, venendo poi esonerato dal comandante dell'esercito generale Luigi Cadorna perch\u00e9 accusato da Capello di aver eseguito con estrema lentezza i movimenti delle sue truppe. Nominato Grande Ufficiale dell'Ordine militare di Savoia, il 5 agosto, il 23 dello stesso mese venne rimpiazzato alla testa della Grande Unit\u00e0 dal generale Pietro Badoglio.\nIl 24 febbraio 1918 assunse l'incarico di Presidente del Tribunale supremo di guerra e marina, ricoprendo tale incarico fino al 1 maggio 1923. Generale di corpo d'armata dal 25 gennaio 1923, in quello stesso anno fu posto in congedo assoluto. Datosi alla politica ricopr\u00ec l'incarico di Presidente del Consiglio provinciale di Treviso (18 dicembre 1923; 13 ottobre 1924; 10 agosto 1925-14 marzo 1929) e di Vicepresidente dell'Unione nazionale ufficiali in congedo d'Italia dal 23 dicembre 1926.\nIl 22 dicembre 1928, fu nominato Senatore del Regno d'Italia. Si spense a Roma il 31 maggio 1932. Gli sono state intitolate vie a Treviso, Mogliano Veneto."}
{"id": "1770944", "revid": "834", "url": "https://it.wikipedia.org/wiki?curid=1770944", "title": "Black Diamond", "text": ""}
{"id": "1770946", "revid": "114367703", "url": "https://it.wikipedia.org/wiki?curid=1770946", "title": "Zona di transizione", "text": "La zona di transizione solare \u00e8 una regione dell'atmosfera del Sole, compresa tra la cromosfera e la corona solare; \u00e8 visibile dallo spazio con l'ausilio di telescopi sensibili agli ultravioletti. \u00c8 sede di alcune importanti transizioni dell'atmosfera solare:\nDescrizione.\nL'elio ionizzato gioca un ruolo fondamentale nella formazione della corona solare: quando la materia solare \u00e8 sufficientemente fredda da consentire solo una parziale ionizzazione dell'elio (che trattiene dunque uno dei suoi due elettroni), la materia si raffredda per irraggiamento in modo molto efficace attraverso la radiazione di corpo nero e del Lyman continuum dell'elio. Questa condizione si verifica nella parte pi\u00f9 esterna della cromosfera, dove la temperatura \u00e8 di poche decine di migliaia di kelvin.\nCon un lieve aumento di calore l'elio si ionizza completamente, cessa di agire il Lyman continuum, e quindi diminuisce la radiazione. La temperatura sale rapidamente fino a circa un milione di kelvin, la temperatura della corona solare. Questo fenomeno \u00e8 chiamato \"catastrofe in temperatura\" ed \u00e8 una transizione di fase analoga all'ebollizione dell'acqua; infatti, i fisici si riferiscono a questo processo come ad una \"evaporazione\", similmente a quanto avviene con l'acqua. Allo stesso modo, se la quantit\u00e0 di calore applicata alla materia coronale venisse lievemente ridotta, questa materia si raffredderebbe rapidamente fino a circa centomila kelvin, creando una \"condensa\". La zona di transizione \u00e8 formata da materiale a temperatura prossima o coincidente a quella della catastrofe in temperatura.\nLa zona di transizione \u00e8 visibile nelle immagini riprese negli ultravioletti dalla sonda TRACE, dove appare come una debole nebulosit\u00e0 sopra la superficie scura (vista con gli ultravioletti) del Sole e al di sotto della corona. Questa struttura circonda anche altre strutture scure come le protuberanze solari, formate da materiale condensato sospeso dal campo magnetico a quote coronali."}
{"id": "1770957", "revid": "729019", "url": "https://it.wikipedia.org/wiki?curid=1770957", "title": "Tour della Nazionale di rugby a 15 del Galles 2003", "text": "Tra le due edizioni del 1999 e 2003 della coppa del Mondo di rugby, la nazionale gallese di rugby a 15 si reca varie volte in tour oltremare.\nNel 2003 per preparare la il Galles si reca in Australia (sede della competizione) e Nuova Zelanda. Duie sconfitte pesanti, per una squadra reduce dal wooden spoon nel Sei Nazioni 2003 ma che sapr\u00e0 \"ritrovarsi\" in tempo per la competizione.\nIl test con l'Australia.\nIl match vede i gallesi combattere con orgoglio e vigore, con un grande inizio, ma i campioni del mondo, sono troppo forti. \"'\"Man of the match\" \u00e8 Wendell Sailor, giocatore proveniente dal rugby league che realizza due mete..\nIl match contro gli All Blacks.\nNiente da fare invece contro gli All blacks, che colgono la pi\u00f9 netta vittoria della loro storia contro i Gallesi.."}
{"id": "1770961", "revid": "6923", "url": "https://it.wikipedia.org/wiki?curid=1770961", "title": "Crystal castles", "text": ""}
{"id": "1770981", "revid": "10873", "url": "https://it.wikipedia.org/wiki?curid=1770981", "title": "Ehnanced Memory Pipelining", "text": ""}
{"id": "1770982", "revid": "10873", "url": "https://it.wikipedia.org/wiki?curid=1770982", "title": "Intel Flex Memory Technology", "text": ""}
{"id": "1770983", "revid": "1318658", "url": "https://it.wikipedia.org/wiki?curid=1770983", "title": "T\u00f6lzer Knabenchor", "text": "Il T\u00f6lzer Knabenchor (Coro dei ragazzi di T\u00f6lz) \u00e8 un coro di voci bianche originario della citt\u00e0 di Bad T\u00f6lz, in Alta Baviera, e conosciuto internazionalmente.\nEvoluzione.\nIl coro dei ragazzi di T\u00f6lz \u00e8 stato fondato nel 1956 in Bad T\u00f6lz dal direttore e pedagogo del canto Gerhard Schmidt-Gaden, allora diciannovenne.\nGi\u00e0 in quell'anno fu invitato a un concerto radiofonico. Nel 1957 ebbe luogo il primo viaggio di concerti in Alto Adige e Trentino e nel 1960 fece un tour in Lussemburgo, Francia, Inghilterra e Belgio. Dal 1963, Carl Orff \u00e8 diventato direttore ospite abituale ed ha registrato con il coro il suo \"Schulwerk\".\nA partire dagli anni sessanta, il coro o solisti di esso hanno partecipato ad interpretazioni operistiche. Nel 1964 intervennero per la prima volta cantanti del T\u00f6lzer Knabenchor in un'esecuzione de \"Il Flauto Magico\". Nel 1973 ha ricevuto il premio discografico tedesco \"Deutscher Schallplattenpreis\" per la sua interpretazione dell'Oratorio di Natale di Johann Sebastian Bach.\nNel 1984 e 1986 ha compiuto viaggi in Stati Uniti, Cina e Giappone. Da allora \u00e8 un coro mondialmente famoso. In Giappone, i ragazzi cantori di T\u00f6lz sono stati chiamati \"angeli di Baviera\" e, tra l'altro, sono soggetti di un manga.\nIl T\u00f6lzer Knabenchor ha intrapreso tourn\u00e9e in tutto il mondo, ad esempio in Giappone, Cina, Israele, Polonia e Stati Uniti. Ha cantato in numerosi festival, tra cui il Festival di Bayreuth, le\n\"Berliner Festwochen\", il Festival di Bregenz, quello di Halle ed il Festival Heinrich Sch\u00fctz di Kassel, il festival dei palazzi di Ludwigsburg, i festival dell'Opera di Monaco di Baviera, il Festival di Salisburgo, il festival di musica di Schleswig-Holstein, quello di Schwetzingen e le Settimane Musicali di Vienna.\nIl coro ed i suoi solisti hanno conosciuto cos\u00ec citt\u00e0 di tutto il mondo, come ad esempio: Berlino, Colonia, Amburgo, Lucerna, Vienna, Salisburgo, Parigi, Bruxelles, Varsavia, Roma, Venezia, Madrid, Chicago, New York, Citt\u00e0 del Messico, San Paolo del Brasile, Shanghai e Tokio.\nDa settembre del 2014 la direzione artistica del T\u00f6lzer Knabenchor \u00e8 stata assunta congiuntamente da Christian Fliegner (egli stesso uno dei ragazzi solisti del coro negli anni ottanta) e da Clemens Haudum, i quali sono cos\u00ec succeduti al fondatore e direttore del coro di lunga data Gerhard Schmidt-Gaden.\nPromozione artistica e formazione.\nIl coro completo consta di circa 200 ragazzi divisi in quattro gruppi. Il Coro I, con i ragazzi migliori e di maggior esperienza, \u00e8 quello di concerti.\nIl Coro II partecipa ugualmente in occasionali concerti pubblici. In esso, i ragazzi vengono preparati per la maturit\u00e0 concertistica e per il Coro I. I test attitudinali cominciano il primo corso scolastico in molte scuole di Monaco e dintorni. Il T\u00f6lzer Knabenchor non \u00e8 collegato a nessun convitto.\nI piccoli cantori ricevono lezioni corali e individuali ed \u00e8 cos\u00ec che vengono svegliati l'entusiasmo e la passione per la musica. In totale si occupano dei bambini sei direttori di coro e pedagoghi del canto, oltre a Schmidt-Gaden, che ancora lo dirige.\nIl suo principio formativo risiede nel fatto che ogni ragazzo individualmente \u00e8 in grado di cantare come solista. Cos\u00ec pu\u00f2 ad esempio eseguire cantate ed oratori di Bach con pochi integranti per voce, come veniva richiesto ai tempi del compositore.\nLa bont\u00e0 del processo formativo \u00e8 dimostrata dal numero e dalla qualit\u00e0 delle voci bianche soliste prodotte, da Klaus Brettschneider e Gregor L\u00fctje, a Allan Bergius, Tobias Eiwanger, Helmut Wittek, Christian Fliegner e Elias M\u00e4dler.\nRepertorio.\nIl coro oppure cantanti solisti partecipano annualmente a circa 250 concerti e rappresentazioni operistiche (ad. es. al Festival dell'Opera di Heidenheim e nello Staatstheater am G\u00e4rtnerplatz).\nIl suo repertorio comprende musica vocale dal Medioevo fino all'attualit\u00e0, canzoni tradizionali, madrigali e motetti, musica religiosa, ruoli solisti e per cori di ragazzi in opere. Sono leggendarie le interpretazioni dei \"tre ragazzi\" ne Il Flauto Magico in pi\u00f9 di 2000 rappresentazioni.\nIl coro ha cantato con numerose orchestre celebri, come la Filarmonica di Berlino, l'Orchestra reale del Concertgebouw, l'Orchestra Filarmonica d'Israele, la Filarmonica di Monaco, l'Orchestra del Beethovenhalle in Bonn, la\n\"S\u00e4chsische Staatskapelle\" di Dresda e la Filarmonica di Vienna.\n\u00c8 stato diretto da rinomate bacchette mondiali, come quelle di Claudio Abbado, Leonard Bernstein, Karl B\u00f6hm, Pierre Boulez, Benjamin Britten, Sergiu Celibidache, Sir John Eliot Gardiner, Sir Colin Davis, Herbert von Karajan, Rafael Kubel\u00edk, James Levine, Lorin Maazel, Sir Neville Marriner, Kurt Masur, Karl Richter, Wolfgang Sawallisch, Sylvain Cambreling, Sir Georg Solti e Bruno Weil.\nMolto volentieri Schmidt-Gaden rievoca la registrazione delle Cantate ed Oratori di Bach insieme con Nikolaus Harnoncourt.\nIl \"T\u00f6lzer Knabenchor\" \u00e8 stato invitato a numerose trasmissioni televisive per interpretare canzoni tradizionali.\nHa partecipato anche alla partita di apertura del Mondiale di calcio 2006 in Germania il 9 giugno di quell'anno all'Allianz Arena di Monaco.\nSuono originale.\nNella pratica esecutiva storica si considera soprattutto l'aspetto strumentale, mentre quello vocale, nella ricostruzione dell'immagine sonora ai tempi dei compositori, si prende in considerazione poco o nulla. La realt\u00e0 storica \u00e8 ben nota: in chiesa, le parti di \"Cantus\" ed \"Altus\" erano eseguite da ragazzi fino alla fine del XVIII secolo; prima della Rivoluzione francese non era permesso che le voci di donne cantassero nella musica sacra. Il T\u00f6lzer Knabenchor \u00e8 oggi uno dei pochi gruppi vocali al mondo che cura la musica sacra del Barocco e del Classicismo in una forma sonora adatta a quei tempi. Al di l\u00e0 di questo, ragazzi solisti perfettamente formati rendono possibile un'esecuzione delle cantate barocche conforme al loro stile.\nGrazie alle richieste di Johann Sebastian Bach al Consiglio Comunale di Lipsia, si possono capire le condizioni che trov\u00f2 il \"Thomaskantor\" per l'esecuzione delle sue composizioni: mottetti, cantate ed oratori. Il coro di ragazzi di T\u00f6lz rispetta nella sua ri-creazione bachiana l'elenco strumentale e vocale che ci \u00e8 stato trasmesso.\nIl Prof. Gerhard Schmidt-Gaden considera anche le esatte condizioni di esecuzione della musica vocale del Rinascimento. L'influenza della polifonia italiana e soprattutto delle creazioni di Andrea Gabrieli nella musica sacra tedesca dei XVII e XVIII secoli si riflette chiaramente nel repertorio del T\u00f6lzer Knabenchor: esso comprende sia le messe di Palestrina e madrigali di Monteverdiche tutta la musica vocale sacra di Heinrich Sch\u00fctz ed opere di Heinrich Ignaz Franz Biber.\nLa musica del Rinascimento tedesco \u00e8 per Schmidt-Gaden una passione: insieme alle opere di Sch\u00fctz interpreta i mottetti d'Orlando di Lasso, Leo Hassler e Hans Hermann Scheidt tenendo conto della strumentazione originale, mediamente con tre cantanti per voce.\nAllo stesso modo, le messe di Joseph Haydn e di Wolfgang Amadeus Mozart cos\u00ec come il Requiem di quest'ultimo sperimentano un'esecuzione sonora il pi\u00f9 autentica possibile quando le voci di soprano ed alto sono cantate da ragazzi, come fa il T\u00f6lzer Knabenchor. Il coro ha interpretato anche pi\u00f9 volte e registrato in cd gli oratori di Haydn \"La Creazione\" e \"Le Stagioni\".\nDiscografia.\nDi seguito vengono indicati alcuni lavori significativi del T\u00f6lzer Knabenchor:\nRichard Wagner.\nNell'ambito della musica tradizionale ha registrato i seguenti album:"}
{"id": "1770999", "revid": "226458", "url": "https://it.wikipedia.org/wiki?curid=1770999", "title": "Tour della Nazionale di rugby a 15 della Georgia 2003", "text": "Tra le due edizioni del 1999 e 2003 della coppa del Mondo di rugby, la nazionale gallese di rugby a 15 si reca varie volte in tour.\nDue test di preparazione alla "}
{"id": "1771002", "revid": "270041", "url": "https://it.wikipedia.org/wiki?curid=1771002", "title": "Iperomanzo", "text": ""}
{"id": "1771014", "revid": "3336", "url": "https://it.wikipedia.org/wiki?curid=1771014", "title": "M\u00e9lissa Theuriau-Debbouze", "text": ""}
{"id": "1771019", "revid": "2033069", "url": "https://it.wikipedia.org/wiki?curid=1771019", "title": "Mon Ch\u00e9ri", "text": "Mon Ch\u00e9ri (\"Mio caro\" in francese) \u00e8 un cioccolatino della Ferrero, conosciuto in tutto il mondo. \u00c8 una rivisitazione del classico Boero.\nEsso consiste in un piccolo involucro di cioccolato, con un \"cuore\" di ciliegia \"affogata\" nel liquore e circondata da una dolce glassa di zucchero, confezionato singolarmente.\nDel Mon Ch\u00e9ri esistevano anche le versioni all'uva, alle mandorle e alle nocciole, fuori produzione dagli anni '80.\nLe ciliegie utilizzate per i Mon Ch\u00e9ri provengono da Fund\u00e3o, nella zona rurale della Cova da Beira in Portogallo. Ogni anno la Ferrero compra circa tonnellate di ciliegie per produrre i suoi cioccolatini.\nSi tratta del primo prodotto con il quale la sussidiaria tedesca della compagnia a Stadtallendorf (vicino Marburgo) ha avuto successo, nel 1956.\nNel mercato statunitense Mon Ch\u00e9ri \u00e8 stato venduto in una versione ripiena di nocciole e non contenente liquore. La produzione di questa variante del prodotto \u00e8 stata sospesa dopo 20 anni.\nIn Germania il Mon Ch\u00e9ri alla nocciola si trova con il nome di \"K\u00fcsschen\"."}
{"id": "1771020", "revid": "729019", "url": "https://it.wikipedia.org/wiki?curid=1771020", "title": "Tour della Nazionale di rugby a 15 del Giappone 2000", "text": "La nazionale giapponese di rugby a 15 si reca raramente in tour. nel 2000 visita l'Europa:"}
{"id": "1771021", "revid": "599013", "url": "https://it.wikipedia.org/wiki?curid=1771021", "title": "Mon Cher\u00ec", "text": ""}
{"id": "1771022", "revid": "599013", "url": "https://it.wikipedia.org/wiki?curid=1771022", "title": "Mon cher\u00ec", "text": ""}
{"id": "1771027", "revid": "74801", "url": "https://it.wikipedia.org/wiki?curid=1771027", "title": "Francesco d'Aguirre", "text": "Era nipote di Diego d'Aguirre, docente all'Universit\u00e0 La Sapienza di Roma, morto nel 1722. \nBiografia.\nInizi\u00f2 la carriera professionale sotto il regno siciliano di Vittorio Amedeo II di Savoia; fu, cos\u00ec, professore e funzionario statale. In seguito alla perdita della corona di Sicilia e l'acquisizione di quella di Sardegna, Vittorio Amedeo II volle Francesco d'Aguirre in Piemonte, dove venne impiegato nella riforma e modernizzazione dell'Universit\u00e0 di Torino. Le sue convinzioni affini ad un cattolicesimo illuminato, vicine a quelle di Ludovico Antonio Muratori e di Scipione Maffei, lo portarono a proporre una riforma che part\u00ec prima di tutto dalle discipline d'insegnamento. Vennero, infatti, introdotte le scienze sperimentali, la storia, il diritto. La sua opera fu fondamentale poich\u00e9, di fatto, ruppe il monopolio gesuitico ed ecclesiastico sull'istruzione.\nQualche decennio pi\u00f9 tardi Napoleone Bonaparte adott\u00f2 per la Sorbona di Parigi la stessa riforma operata dal d'Aguirre. Per questa ragione, Filippo Cordova, Deputato al Parlamento Nazionale, durante un suo discorso tenuto alla Camera il 10 dicembre 1863, esclamava: \u00abSe Napoleone Bonaparte fosse passato innanzi a Salemi si sarebbe tolto il cappello in riverenza della Patria di Francesco D'Aguirre!\u00bb.\nIntellettuale aperto e riformatore, litig\u00f2 con Vittorio Amedeo II in seguito al Concordato stretto con la Chiesa di Roma nel 1729.\nIn quel frangente, infatti, il clima per gli intellettuali si fece pi\u00f9 pressante e chiuso; il re sabaudo, altres\u00ec, era assai sospettoso e come il d'Aguirre stesso affermava, ne faceva costantemente controllare le corrispondenze postali.\nTrasferitosi a Vienna lavor\u00f2 con entusiasmo per il progetto riformatore di Carlo VI.\nIn seguito allo scoppio della guerra di successione polacca e al conseguente abbandono del progetto di catasto della Lombardia, fu lo stesso d'Aguirre che lo prese in custodia conservandolo riordinando il lavoro eseguito fino ad allora.\nL'Istituto d'Istruzione Superiore.\nA Salemi, l'Istituto Superiore per l'Istruzione Classica, Tecnica e Professionale \u00e8 stato intitolato in suo onore. Nasce nell'anno scolastico 1998/99 per offrire al territorio, in cui opera, un unico polo didattico di istruzione superiore.\nIl polo, pur nella diversit\u00e0 degli indirizzi scolastici e dei profili professionali, risponde all'esigenza di razionalizzare la rete scolastica, e all'opportunit\u00e0 di programmare, in modo unitario, i diversi interventi educativi adeguati ai bisogni differenziati del territorio.\nIl Liceo.\nIl Liceo nasce come Istituto comunale legalmente riconosciuto nel 1938/39, ma il suo percorso ha un'origine risalente al XVI sec.\nIl fondatore fu il Prof. Vito Spedale, ma fu il padre cappuccino Prof. Maurizio Damiani, che svolse il ruolo di docente di Lettere latine e greche e di preside, a fare crescere l'istituto. Con lui il Liceo si riappropri\u00f2, a pieno merito, dell'appellativo di \u201cAtene della Val di Mazara\u201d risalente al periodo degli Agostiniani del XV \u2013 XVI secolo.\nNel 1998/99 \u00e8 nato il polo scolastico territoriale sotto la presidenza del Prof. Salvatore Angelo.\nNel cinquantennio la scuola ha favorito la formazione di una classe dirigente di professionisti affermati in tutti i settori culturali ed economici, in ambito locale ed anche nazionale.\nL'I.T.C..\nL'Istituto nasce come sezione staccata dell'I.T.C. \"F.Ferrara\" di Mazara del Vallo nell'anno scolastico 1985/86, per rispondere all'esigenza di offrire ai giovani del territorio un istituto tecnico finalizzato a formare i quadri intermedi dell'attivit\u00e0 terziaria sviluppatasi nell'ultimo trentennio. Dall'anno scolastico 1998/99 \u00e8 aggregato al Liceo Statale \"F. D'Aguirre\".\nFanno parte della tradizione culturale della scuola gli interventi per l'educazione alla salute, le attivit\u00e0 teatrali e gli interventi sulle problematiche giovanili.\nDal 1997 \u00e8 stata istituita una sezione serale per studenti lavoratori per offrire anche a chi ha abbandonato gli studi di avere una qualifica che ne permetta l'inserimento nel mercato del lavoro.\nL'I.P.S.I.A..\nLa sezione \"Abbigliamento e Moda\", attivata presso la sede coordinata dell'I.P.S.I.A. \"C. Monteleone\" a Gibellina, \u00e8 nata nell'ottobre del 1990 per volont\u00e0 dell'amministrazione, con l'obiettivo di creare \"in loco\" una scuola di formazione professionale legata alle possibilit\u00e0 occupazionali offerte dalla rassegna teatrale \"Orestiadi\", organizzata di concerto con l'Ente Autonomo Teatro Massimo di Palermo. La scelta dei \"Ruderi\" di Gibellina, come palcoscenico, indica la volont\u00e0 di fare del teatro un momento di recupero di una identit\u00e0 andata distrutta, coinvolgendo a pi\u00f9 livelli la popolazione. Dal 1998/99 fa parte del nuovo polo didattico: Liceo Statale \"F. D'Aguirre\" di Salemi con sede in Gibellina, mentre dall'anno scolastico 2004/05 ha sede a Santa Ninfa nell'istituto di nuova costruzione sito in via Sant'Anna.\nLa sezione \"Elettrico\" opera nel territorio da oltre vent'anni e ha subito nel tempo vari cambiamenti di sede. Nasce nel 1973 come una scuola per assistenti edili, a cui si affianca la sezione di Installatori Elettrici ed Elettromeccanici.\nLe realt\u00e0 imprenditoriali e produttive locali si sono sempre poste e si pongono come immediati sbocchi occupazionali per gli alunni della scuola che li prepara, li forma professionalmente. La scuola, nella quale \u00e8 presente una cultura progettuale e una diffusa disponibilit\u00e0 all'innovazione, progetta e realizza iniziative con altre scuole, Enti locali, mondo del lavoro, giornali, biblioteche."}
{"id": "1771030", "revid": "16075198", "url": "https://it.wikipedia.org/wiki?curid=1771030", "title": "Giubbino ad assetto variabile", "text": ""}
{"id": "1771035", "revid": "1573940", "url": "https://it.wikipedia.org/wiki?curid=1771035", "title": "Phyllidiopsis shireenae", "text": "Phyllidiopsis shireenae \u00e8 un mollusco nudibranco appartenente alla famiglia Phyllidiidae.\nDistribuzione e habitat.\nIndo-Pacifico tropicale."}
{"id": "1771036", "revid": "16075243", "url": "https://it.wikipedia.org/wiki?curid=1771036", "title": "Questione giuliana", "text": ""}
{"id": "1771043", "revid": "1573940", "url": "https://it.wikipedia.org/wiki?curid=1771043", "title": "Coryphellina rubrolineata", "text": "Coryphellina rubrolineata \u00e8 un mollusco nudibranchio della famiglia Flabellinidae.\nBiologia.\nSi nutre di idrozoi della specie \"Halocordyle disticha\"."}
{"id": "1771044", "revid": "36426", "url": "https://it.wikipedia.org/wiki?curid=1771044", "title": "Palazzo Reali Segni", "text": ""}
{"id": "1771045", "revid": "36426", "url": "https://it.wikipedia.org/wiki?curid=1771045", "title": "Palazzo Reali-Segni", "text": ""}
{"id": "1771046", "revid": "729019", "url": "https://it.wikipedia.org/wiki?curid=1771046", "title": "Tour della nazionale di rugby a 15 dell'Inghilterra 2003", "text": "Il tour in Australasia della Nazionale maggiore inglese di rugby fu l'ultima uscita della formazione di Clive Woodward prima della in programma in Australia a ottobre; in tale tour erano previsti due \"test match\" contro \"All Blacks\" e \"Wallabies\" e un incontro con i New Zealand M\u0101ori.\nParallelamente, la Nazionale A, le seconde scelte, fu mandata in Giappone per una serie di incontri contro la Nazionale maggiore di quel Paese, e le England Counties, selezione composta da giocatori militanti al massimo in seconda divisione nazionale, effettu\u00f2 un breve tour tra Romania e Francia.\nMentre la Nazionale di Woodward e la seconda squadra fecero l'en plein tra Australasia e Giappone, i giovani delle English Counties pareggiarono la serie contro la e persero a Blagnac contro la Nazionale francese Amatori.\nGli incontri.\nIl primo incontro della serie, preparatorio ai due \"test match\", fu contro i New Zealand M\u0101ori, che schieravano cinque elementi della Nazionale maggiore; ciononostante l' concesse solo tre calci piazzati agli avversari e vinse 23-9 con mete di Simon Shaw e Dan Luger e la precisione al piede di Paul Grayson, autore di 13 punti.\nIl primo \"test match\", disputato a Wellington contro gli \"All Blacks\", vide un' tenere testa agli avversari nel primo tempo grazie a due calci piazzati di Wilkinson, pareggiati da Spencer; nella ripresa, ancora Wilkinson port\u00f2 l'Inghilterra avanti 15-6 prima che una meta di Doug Howlett, trasformata da Spencer, riportasse la sotto di due punti con ancora un quarto d'ora da giocare; ciononostante, la fisicit\u00e0 inglese riusc\u00ec ad avere la meglio e il risultato non cambi\u00f2 pi\u00f9; quella dell' fu l'ultima vittoria contro gli \"All Blacks\" per i successivi nove anni e mezzo; si dovette attendere il \"tour\" neozelandese del 2012, infatti, per rivedere i Bianchi battere la Nazionale oceaniana.\nUna settimana pi\u00f9 tardi, a Melbourne, gli inglesi si ripeterono: in controllo del \"match\" contro l' fin dall'inizio, la squadra di Woodward mise a terra tre mete con Will Greenwood, Mike Tindall e Ben Cohen, e solo la meta australiana di Wendell Sailor serv\u00ec a ridurre la portata della sconfitta: gli inglesi si aggiudicarono la prima vittoria in assoluto contro gli \"Wallabies\" sul terreno interno di questi ultimi.\nL'Inghilterra A in Giappone fu impegnata in due incontri senza valenza di \"test match\" contro i padroni di casa (che tuttavia riconobbero il \"cap\" ai propri giocatori); tra i giocatori utilizzati nel doppio incontro (il primo vinto 37-10, il secondo 55-20) anche alcuni futuri protagonisti della Nazionale maggiore, come Iain Balshaw, di l\u00ec a pochi mesi vincitore della , e Olly Barkley, finalista nella ).\nLe England Counties affrontarono in una serie di due incontri la Nazionale A rumena e successivamente quella maggiore; a Costanza vinsero 26-24 mentre contro la maggiore a Bucarest persero 45-23.\nIn Francia, a Blagnac, furono sconfitte 24-26 dalla selezione Amatori."}
{"id": "1771047", "revid": "36426", "url": "https://it.wikipedia.org/wiki?curid=1771047", "title": "Palazzo Sannini", "text": ""}
{"id": "1771055", "revid": "1543377", "url": "https://it.wikipedia.org/wiki?curid=1771055", "title": "Petra Wenzel", "text": "\u00c8 sorella di Andreas e Hanni e zia di Tina Weirather, tutti a loro volta sciatori alpini di alto livello.\nBiografia.\nLa famiglia Wenzel, originaria della Germania, si trasfer\u00ec in Liechtenstein e, , ricevette la cittadinanza del principato. Sciatrice specialista delle prove tecniche, Petra Wenzel, pur non avendo eguagliato i successi dei celebri fratelli, riusc\u00ec comunque ad arrivare quattordici volte nelle prime dieci in gare di Coppa del Mondo.\nStagioni 1979-1982.\nIn Coppa del Mondo ottenne il primo risultato di rilievo il 2 marzo 1979 a Lake Placid, giungendo 18\u00aa in discesa libera. L'anno dopo ai XIII Giochi olimpici invernali di , dopo essere stata portabandiera del Liechtenstein durante la cerimonia di apertura, si classific\u00f2 23\u00ba nella discesa libera, 19\u00ba nello slalom gigante e 14\u00ba nello slalom speciale.\nIl 23 gennaio 1982, a Berchtesgaden in Germania Ovest, ottenne in slalom speciale il suo miglior piazzamento in Coppa del Mondo, chiudendo 4\u00aa a 1 secondo e 7 centesimi dalla vincitrice, la statunitense Christin Cooper; nella stessa stagione partecip\u00f2 ai Mondiali di Schladming, arrivando 4\u00aa nello slalom gigante vinto dalla campionessa elvetica Erika Hess, chiudendo e a soli 2 centesimi dal bronzo della connazionale Ursula Konzett.\nStagioni 1983-1984.\nIl 9 febbraio 1983 a Maribor in Jugoslavia (ora Slovenia) eguagli\u00f2 il suo miglior piazzamento in Coppa del Mondo, sempre in slalom speciale, chiudendo a 94 centesimi di distacco dalla Hess.\nIl suo ultimo piazzamento in Coppa del Mondo fu il 12\u00ba posto ottenuto nello slalom speciale disputato a Verbier il 22 gennaio 1984. Ai XIV Giochi olimpici invernali di si classific\u00f2 19\u00ba nello slalom gigante e non termin\u00f2 lo slalom speciale; concluse la carriera di quella stessa stagione."}
{"id": "1771062", "revid": "392652", "url": "https://it.wikipedia.org/wiki?curid=1771062", "title": "Materia degenere", "text": "La materia degenere \u00e8 un particolare stato della materia, caratterizzato da una densit\u00e0 estremamente elevata, tanto che il maggior contributo alla sua pressione \u00e8 dato dal principio di esclusione di Pauli.\nPrincipi.\nLa pressione che si instaura in un corpo di materia degenere, chiamata \"pressione di degenerazione\", trae la sua origine dal fatto che il principio di esclusione impedisce alle particelle che costituiscono la materia (fermioni) di occupare lo stesso stato quantico. Pertanto, se si prova ad avvicinare continuamente le particelle fino al punto che la loro posizione diventi indistinguibile, esse si devono posizionare in stati energetici differenti. La riduzione forzata del volume a loro disposizione costringe le particelle a occupare anche gli stati quantici ad alta energia. La resistenza presentata a un'ulteriore compressione si manifesta nella forma di una pressione che si oppone all'azione, la pressione di degenerazione.\nGas degenere.\nIn condizioni normali, la pressione di un gas ideale \u00e8 proporzionale alla sua temperatura e alla densit\u00e0, come formulato dalla legge dei gas perfetti:\nin cui \"p\" \u00e8 la pressione, \"V\" \u00e8 il volume, \"n\" \u00e8 il numero di moli, \"R\" \u00e8 la costante dei gas perfetti (circa 8,314 J/K\u00b7mol) e \"T\" \u00e8 la temperatura.\nEnrico Fermi e Paul Adrien Maurice Dirac hanno dimostrato che, se la densit\u00e0 viene fatta aumentare continuamente fino a raggiungere valori estremamente elevati, la pressione aumenta fino a un punto in cui essa risulta indipendente dalla temperatura del gas, il quale non segue pi\u00f9 le leggi classiche e deve essere trattato in base alla fisica della materia condensata. Entrano in gioco fattori legati ad aspetti quantistici dei fermioni (a cui appartengono l'elettrone, il protone e il neutrone), come quelli previsti dal principio di esclusione di Pauli, che afferma che due particelle non possono occupare lo stesso stato quantico.\nPer ottenere la degenerazione degli elettroni, occorre raggiungere densit\u00e0 dell'ordine di 106 g/cm3, (1000\u00a0kg/cm3). La degenerazione dei neutroni richiede densit\u00e0 ancora pi\u00f9 elevate, dell'ordine di 1014 g/cm3 (100 milioni di tonnellate/cm3).\nIn astronomia.\nIn astronomia, una condizione di materia degenere si incontra ad esempio nelle nane bianche, ed \u00e8 importante nel trattamento dei residui stellari e delle novae che si generano nei processi di collasso gravitazionale. Il concetto \u00e8 utilizzato anche in cosmologia, nello studio dell'evoluzione dell'universo, che tiene in considerazione aspetti relativistici in funzione del modello del big bang, e nella rilevazione di oggetti stellari particolarmente densi.\nLa materia all'interno di una nana bianca si trova in uno stato degenere: gli elettroni sono separati dai nuclei, come nel plasma, ma si dispongono intorno a essi avvicinandosi il pi\u00f9 possibile gli uni agli altri fino a quando la repulsione elettrostatica non impedisce un ulteriore collasso. La materia allo stato degenere resiste alla contrazione ed esercita una pressione, detta pressione degenere, che sostiene la stella, indipendentemente dal suo stato termico interno.\nTrattazione matematica della degenerazione.\nPer calcolare la distribuzione delle particelle fermioniche in funzione del loro momento, si utilizza la statistica di Fermi-Dirac, in base alla quale:\nformula_2\ndove \"n(p)\" \u00e8 il numero di particelle con momento lineare \"p\". Il coefficiente iniziale 2 si riferisce alla duplice degenerazione di spin dei fermioni. La prima frazione indica il volume dello spazio delle fasi nel differenziale dei momenti rapportato al volume di una cella di questo spazio. h\u00b3 \u00e8 la costante di Planck al cubo che rappresenta il volume delle celle unitarie in cui entrano fino a due particelle con spin di segno opposto.\nL'ultimo termine frazionario \u00e8 il cosiddetto \"fattore di riempimento\". \"K\" \u00e8 la costante di Boltzmann, \"T\" la temperatura, \"Ep\" l'energia cinetica della particella con momento \"p\" e \"\u03c8\" \u00e8 il \"parametro di degenerazione\".\nDa questa equazione si possono ricavare gli integrali per il numero delle particelle, la loro pressione e la temperatura. La risoluzione degli integrali \u00e8 possibile solo nel caso di degenerazione completa.\nformula_3\nIl valore dell'energia delle particelle dipende dalla loro velocit\u00e0, a seconda che il gas sia di tipo relativistico o non-relativistico. Nel primo caso si usano le equazioni della relativit\u00e0 di Einstein, nel secondo caso vale l'approssimazione classica. Come si pu\u00f2 vedere le relazioni tra energia e pressione variano in modo significativo, con i valori di pressioni maggiori ottenibili nel caso della degenerazione completa non-relativistica. La materia relativistica \u00e8 di fatto pi\u00f9 \"calda\".\nLe tipiche stelle in cui la materia \u00e8 degenere sono le nane bianche e le nane marroni sostenute dalla pressione di degenerazione degli elettroni, mentre le stelle di neutroni sono sostenute dai neutroni degeneri.\nIl parametro di degenerazione di questi corpi \u00e8 ritenuto tendente all'infinito.\nCollegamenti esterni.\nTrattazioni semplificate:\nTrattazioni pi\u00f9 formali:"}
{"id": "1771064", "revid": "1573940", "url": "https://it.wikipedia.org/wiki?curid=1771064", "title": "Casa Pitti", "text": "La Casa Pitti si trova in via Santo Spirito 15 a Firenze.\nIl palazzetto \u00e8 di origine cinquecentesca, ed apparteneva ai Pitti, dopodich\u00e9 pass\u00f2 ai Bracciolini.\nL'edificio \u00e8 dotato di un'aggraziata facciata con un grande portale centrale, con cornice e architrave in pietra serena, affiancato da due aperture ad arco gemelle, un tempo passaggi per le carrozze ed oggi ospitanti esercizi commerciali nel campo antiquario; i piani canonici, con finestre rettangolari e cornici marcapiano, sono intervallati da mezzanini con aperture rettangolari pi\u00f9 piccole, con cornici dai bordi spezzati.\nAnticamente la facciata era coperta dai graffiti di Bernardino Poccetti, i cui resti vennero staccati e sono oggi conservati nell'atrio.\nIl palazzo confina a est con palazzo Frescobaldi."}
{"id": "1771065", "revid": "16075553", "url": "https://it.wikipedia.org/wiki?curid=1771065", "title": "Westfalen Stadion", "text": ""}
{"id": "1771066", "revid": "116195731", "url": "https://it.wikipedia.org/wiki?curid=1771066", "title": "Ugo Enrico Paoli", "text": "Biografia.\nFiglio del paleografo e archivista fiorentino Cesare Paoli, studi\u00f2 all'Universit\u00e0 di Firenze dove si laure\u00f2 in Lettere nel 1906. Allievo dell'illustre filologo e papirologo Girolamo Vitelli, coltiv\u00f2 dapprima interessi scientifici di natura affine, ma laureatosi anche in giurisprudenza all'Universit\u00e0 di Urbino nel 1918, si occup\u00f2 di storia del diritto antico studiando in modo particolare quello greco. A questo specifico argomento dedic\u00f2 vari e autorevoli interventi. Fra gli altri, si citano i saggi \"Studi di diritto attico\" del 1930, \"Studi sul processo attico\" del 1933, \"Comici latini e diritto attico\" del 1962. Contribu\u00ec fattivamente allo sviluppo di una scuola italiana di studi giusgrecisti, poi proseguita dal suo allievo Arnaldo Biscardi, e promuovendone la valorizzazione anche a livello internazionale. Insegn\u00f2 per molti anni in ginnasi, licei e istituti superiori. Nel 1924-25 fu incaricato di antichit\u00e0 classiche all'ateneo fiorentino dove, nel maggio 1925, fu tra i firmatari del \"Manifesto degli intellettuali antifascisti\"; ci\u00f2 gli imped\u00ec di partecipare al concorso per la cattedra di letteratura latina nel 1933 (ufficialmente \u201cper mancanza di tessera fascista\u201d). Nel 1938 divenne invece ordinario dello stesso insegnamento all'Universit\u00e0 di Genova e vi rimase fino al 1944. Caduto il fascismo venne richiamato all'Universit\u00e0 di Firenze, dove fu docente di antichit\u00e0 classiche (1944-51) e poi di letteratura latina (1951-54).\n Frutto delle sue ampie e approfondite conoscenze del mondo e degli scrittori antichi, della lunga e intensa esperienza didattica e della proficua collaborazione con l'editore fiorentino Le Monnier, sono le sue opere di manualistica (\"Scriver latino\" 1948, \"Extra limina\" 1951, \"Apis matina\" 1957) e soprattutto di divulgazione storica (\"Lar familiaris\" 1929, \"Vita romana\" 1940, \"Uomini e cose del mondo antico\" 1947, \"La donna greca nell'antichit\u00e0\" 1953, \"Avventure e segreti del mondo greco e romano\" 1960), che riscossero sovente ampio successo editoriale decretando la notoriet\u00e0 dell'autore anche al di fuori del mondo accademico sia in Italia che all'estero. Fra tali opere, \"Vita romana\", dedicata agli aspetti quotidiani e domestici della vita nell'antica Roma, \u00e8 sicuramente la pi\u00f9 conosciuta (fu la traccia anche di alcune puntate della trasmissione radiofonica \"Classe unica\" tenute da Paoli nel 1954), tuttora regolarmente ristampata.\nApprezzato latinista, filologo e studioso dell'antichit\u00e0, fu insignito di numerose onorificenze per i suoi meriti culturali e fu membro di molte Accademie italiane ed estere. Nella vita come negli scritti si distinse per l'eleganza del tratto, l'arguzia dello spirito e per quella molteplicit\u00e0 di interessi che lo port\u00f2, sempre nell'ambito della cultura classica, a occuparsi di svariati argomenti, dalla letteratura umanistica (\"Prose e poesie latine di scrittori italiani\" 1928) al latino maccheronico e Teofilo Folengo (\"Il \u201cBaldus\u201d e le altre opere latine e volgari\" 1941, \"Il latino maccheronico\" 1959), fino a completare la sua gi\u00e0 fecondissima attivit\u00e0 di autore (che conta circa duecento pubblicazioni) con proprie composizioni in latino (\"Aenigmata\" 1942, \"Ciceronis filius\" 1958, \"Carmina\" 1961 e la celebre traduzione latina del Pinocchio di Carlo Collodi, \"Pinoculus latinus\" 1962)."}
{"id": "1771071", "revid": "1573940", "url": "https://it.wikipedia.org/wiki?curid=1771071", "title": "Chiesa di Sant'Andrea (Lamone)", "text": "La chiesa di Sant'Andrea \u00e8 un edificio religioso che fonde pi\u00f9 stili architettonici e che si trova a Lamone.\nStoria.\nLa prima menzione dell'edificio risale al 1468, ma di quella chiesa non resta pi\u00f9 traccia. Il suo aspetto attuale si deve per lo pi\u00f9 alla riedificazione completata nel 1612. Nel 1684 inizi\u00f2 la realizzazione del portico, dotato di pilastri tuscanici, che si concluse nel 1696. Nel XIX secolo, inoltre, la chiesa sub\u00ec alcune trasformazioni strutturali. Fra queste l'ampliamento e il rialzamento del campanile, che pur mantenendo la sua base romanica, testimoniata da alcune specchiature, fu rimaneggiato nel 1820, e la realizzazione della facciata, pienamente neoclassica, risalente al 1894. Ottocentesco, del 1872, \u00e8 anche l'affresco con \"Sant'Andrea\" realizzato da Antonio Rinaldi sopra il portale.\nDescrizione.\nOrgano a canne.\nNella chiesa vi \u00e8 l'organo a canne Mascioni \"opus 1125\", costruito nel 1993. A trasmissione meccanica, ha un'unica tastiera di 58 note ed una pedaliera di 12 costantemente unita alla tastiera. Lo strumento dispone di 8 registri ed \u00e8 situato in corpo unico a pavimento, alla sinistra del presbiterio."}
{"id": "1771084", "revid": "154326", "url": "https://it.wikipedia.org/wiki?curid=1771084", "title": "Maria Cristina di Borbone delle Due Sicilie", "text": ""}
{"id": "1771087", "revid": "125749544", "url": "https://it.wikipedia.org/wiki?curid=1771087", "title": "Jason Momoa", "text": "\u00c8 conosciuto principalmente per aver interpretato il personaggio di Ronon Dex nella serie \"Stargate Atlantis\", di Khal Drogo ne \"Il Trono di Spade\", di Aquaman nel DC Extended Universe, di Conan il barbaro nel film del 2011 \"Conan the Barbarian e\" di Duncan Idaho nel film \"Dune\" (2021). \nBiografia.\nNato a Honolulu, nelle Hawaii, si trasferisce in giovane et\u00e0 a Norwalk, nell'Iowa, dove viene cresciuto dalla madre Coni, una fotografa statunitense di origini tedesche, irlandesi e native americane, mentre il padre, Joseph, un pittore statunitense di origini native hawaiiane, resta a Honolulu. \u00c8 inoltre nipote dei fratelli surfisti Bryan e Rusty Keaulana, che gli hanno trasmesso la passione per vari sport su tavola e non.\nConclusa la High School, inizia a studiare biologia marina in un college nell'Iowa, studiando per un periodo nelle Florida Keys. Decide poi di cambiare corso e si laurea in \"Biologia della fauna selvatica\" all'Universit\u00e0 del Colorado. Prima della laurea, fa ritorno alle Hawaii per ricongiungersi con il padre.\nNel 1998 inizia a lavorare come fotomodello per il designer internazionale Takeo, che lo porta a vincere nel 1999 il titolo di modello dell'anno e miglior bellezza maschile delle Hawaii. Per merito della notoriet\u00e0 raggiunta, lo stesso anno viene notato dai produttori statunitensi di \"Baywatch\", che lo aggiungono alla serie televisiva nel personaggio di Jason Ioane per le ultime due stagioni 1999-2001, rendendolo noto anche al pubblico. \nNel 2003 \u00e8 apparso nel film \"Baywatch - Matrimonio alle Hawaii\", interpretando lo stesso ruolo della serie TV. Lo stesso anno ottiene un ruolo per il film TV \"Ritorno a Kauai\", e l'anno dopo nella breve serie \"North Shore\" (2004-2005). Nel 2004 per Momoa arriva la prima apparizione sul grande schermo, con il film \"Arrivano i Johnson\" di Christopher Erskin. Dal 2005 al 2009 partecipa al telefilm fantascientifico \"Stargate Atlantis\", nel ruolo, anch'esso celebre, dello specialista soldato Ronon Dex.\nNel 2011 lavora nella serie televisiva HBO \"Il Trono di Spade\" interpretando il ruolo di Khal Drogo, lo stesso anno \u00e8 il protagonista Conan il barbaro in \"Conan the Barbarian\", che fa da reboot-franchising alla pellicola \"Conan il barbaro\" del 1982, in cui il personaggio creato da Robert E. Howard \u00e8 interpretato da Arnold Schwarzenegger e che ebbe molto pi\u00f9 successo del pi\u00f9 recente rifacimento. Nel 2012 l'attore \u00e8 nel film di Walter Hill \"Jimmy Bobo - Bullet to the Head\", al fianco di Sylvester Stallone.\nNell'ottobre 2014 viene annunciato che Momoa vestir\u00e0 i panni di Aquaman in una breve sequenza di \"\" di Zack Snyder, in uscita nelle sale nel 2016. Dal 2016 diventa protagonista nella serie Netflix \"Frontiera\" recitando la parte di Declan Harp. Nel 2017 recita insieme a Bruce Willis nel film \"C'era una volta a Los Angeles\". Momoa riprende poi pi\u00f9 ampiamente il ruolo di Aquaman nei successivi film del DC Extended Universe, a partire da \"Justice League\" (2017) e \"Aquaman\" (2018).\nVita privata.\n\u00c8 stato sposato con l'attrice Lisa Bonet, dalla quale il 23 luglio 2007 ha avuto una figlia, Lola Iolani Momoa, e il 15 dicembre 2008 un figlio, Nakoa-Wolf Manakauapo Namakaeha Momoa. I due si sono ufficialmente sposati nell'ottobre 2017. Momoa \u00e8 anche diventato il patrigno di Zo\u00eb Kravitz, nata dal primo matrimonio della Bonet con Lenny Kravitz. All'inizio del 2022 la coppia ha annunciato la propria separazione. \nIl 15 novembre 2008 \u00e8 stato sfregiato al viso con un bicchiere rotto da un altro cliente del Birds Cafe, a Hollywood. Ha ricevuto 140 punti durante l'intervento ricostruttivo, ma gli \u00e8 comunque rimasta una cicatrice ben visibile.\nMomoa ha appreso le arti marziali miste per recitare in \"Conan the Barbarian\" e \"Stargate Atlantis\". Inoltre \u00e8 un grande appassionato di rugby, sport che ha praticato durante l'adolescenza, ed \u00e8 tifoso degli All Blacks.\n\u00c8 inoltre un grande fan dei Black Sabbath.\nDoppiatori italiani.\nNelle versioni in italiano dei suoi film, Momoa \u00e8 stato doppiato da:\nDa doppiatore \u00e8 stato sostituito da:"}
{"id": "1771089", "revid": "1565034", "url": "https://it.wikipedia.org/wiki?curid=1771089", "title": "Toribio Romo Gonz\u00e1lez", "text": "Toribio Romo venne ordinato sacerdote nel 1921 a Guadalajara, gli venne affidata una parrocchia a Tequila, nello stato di Jalisco. Durante le Guerre dei Cristeros si nascoste nel ranch \"Agua Caliente\" (in italiano, \"acqua calda\") dove diceva Messa per i contadini.\nLa mattina del 25 febbraio 1928 mentre stava ancora dormendo, venne svegliato da un gruppo di soldati e da un contadino che li aveva condotti da lui, appena gli indic\u00f2 il sacerdote, quelli fecero fuoco uccidendolo.\nIl 21 maggio 2000 papa Giovanni Paolo II lo ha canonizzato insieme ad altri 25 martiri nelle guerra cristera: la maggior parte di loro era formata da preti cattolici che sono stati giustiziati per aver continuato a svolgere le loro funzioni religiose, nonostante le leggi anticattoliche di Plutarco El\u00edas Calles le avessero proibite. Viene ricordato il 25 maggio."}
{"id": "1771091", "revid": "112046396", "url": "https://it.wikipedia.org/wiki?curid=1771091", "title": "Arrivano dal mare!", "text": "Il \"Festival Internazionale dei Burattini\", meglio conosciuto con il nome di Arrivano dal Mare!, \u00e8 il pi\u00f9 longevo festival di Teatro di figura in Italia e uno dei pi\u00f9 antichi nel mondosi \u00e8 svolto dal 1975 al 2010 a Cervia.\nDal 2011 si svolge in altre citt\u00e0 della Romagna (in particolare Ravenna, Gambettola, Longiano)\nFondato da Stefano Giunchi (che ne \u00e8 stato fino al 2015 Direttore Artistico) e Sergio Diotti, fin dall'inizio \u00e8 stato un punto di riferimento per burattinai, marionettisti, pupari e raccontatori tradizionali, nonch\u00e9 dei giovani artisti che sperimentavano nuovi linguaggi dell'immagine. Dal Festival, realizzato per 40 anni dal Centro Teatro di Figura, sono nate iniziative e istituzioni del settore (come ad esempio l'Atelier delle Figure/Scuola per Burattinai e Contastorie; la rete delle imprese professionali ATF/AGIS riconosciute e finanziate dallo Stato), l'Associazione Burattini &amp; Salute.\nIl Festival ha per primo utilizzato il termine \"teatro di figura\", come concetto indicante il genere teatrale, utilizzato sempre pi\u00f9 dai diversi soggetti, fino a diventare il termine ufficiale, sia nelle Universit\u00e0 che nelle relazioni nazionali e internazionali.\nNel festival, tradizionale appuntamento annuale di professionisti, studiosi, amatori e pubblico, trovano ospitalit\u00e0 compagnie e artisti provenienti da tutto il mondo, nonch\u00e9 mostre e convegni. \nFino all'edizione del 2017 durante il Festival sono state attribuite le \"Sirene d'Oro\", premio ad artisti e personalit\u00e0 che \"con il loro lavoro abbiano contribuito a sviluppare e illuminare il Teatro di Figura nel mondo\". Nel palmar\u00e8s vi sono nomi di grande rilievo (da Tom Stoppard a Lele Luzzati, Dario Fo, Mimmo Cuticchio, Maria Signorelli, Otello Sarzi, Sergej Obratzov, Sergio Leone, ecc.).\nLa propriet\u00e0 del marchio e la Direzione Artistica del Festival sono, dal 2015, del Teatro del Drago di Ravenna.\nDal 2015 il Festival \u00e8 organizzato da Teatro del Drago/Famiglia d'Arte Monticelli (RA), in collaborazione con i Comuni ospitanti, la Regione Emilia Romagna, il Ministero dei Beni e delle Attivit\u00e0 Culturali."}
{"id": "1771093", "revid": "156618", "url": "https://it.wikipedia.org/wiki?curid=1771093", "title": "San Toribio Romo Gonz\u00e1lez", "text": ""}
{"id": "1771097", "revid": "725642", "url": "https://it.wikipedia.org/wiki?curid=1771097", "title": "Omberto Aldobrandeschi", "text": "Biografia.\nDi famiglia guelfa (mentre l'altro ramo della famiglia, i conti di Santafiora, era di parte ghibellina) continu\u00f2 la politica del padre di opposizione alla ghibellina Siena, anche con l'aiuto dei fiorentini.\nOmberto ebbe la signoria di Campagnatico, nella valle dell'Ombrone grossetano, dal quale sortiva per depredare i viandanti e per recar danno ai Senesi. Mor\u00ec nel 1259 combattendo valorosamente contro gli eterni nemici, che avevano organizzato una spedizione per ucciderlo.\nSecondo la testimonianza del cronista trecentesco senese Angelo Dei, Omberto fu soffocato nel letto da sicari di Siena, travestiti da frati.\n\"Divina Commedia\".\nOmberto Aldobrandeschi compare nella \"Divina Commedia\" di Dante Alighieri nel \"Purgatorio\". Il \"poeta\" vede in Omberto il peccato di superbia: la superbia originata dall'orgoglio di appartenere ad un antico casato e perci\u00f2 disprezzare gli altri, dimenticando la comune origine di tutti gli uomini."}
{"id": "1771102", "revid": "1458600", "url": "https://it.wikipedia.org/wiki?curid=1771102", "title": "Mario Schifano", "text": " \nInsieme a Franco Angeli e Tano Festa rappresent\u00f2 un punto fondamentale della Pop art italiana ed europea. Perfettamente inserito nel panorama culturale internazionale degli anni sessanta, era reputato un artista prolifico, esuberante ed amante della mondanit\u00e0. L'abitudine alle droghe che dur\u00f2 per tutta la sua vita gli valse l'etichetta di artista maledetto.\nAppassionato studioso di nuove tecniche pittoriche, fu tra i primi ad usare il computer per creare opere e riusc\u00ec a elaborare immagini dal computer e riportarle su tele emulsionate (le \"tele computerizzate\"). La prolificit\u00e0 dell'autore e l'apparente semplicit\u00e0 delle sue opere hanno portato alla diffusione di un grande numero di falsi, soprattutto dopo la sua scomparsa.\nBiografia.\nGiovent\u00f9 ed esordi.\nMario Schifano nacque nella Libia italiana, dove il padre, di origine siciliana, era impiegato del ministero della Pubblica Istruzione e collaboratore di Renato Bartoccini. Dopo la fine della guerra torn\u00f2 a Roma dove, a causa della sua personalit\u00e0 irrequieta, lasci\u00f2 presto la scuola, lavorando in un primo momento come commesso, per poi seguire le orme del padre che lavorava al museo etrusco di Villa Giulia come archeologo e restauratore. Grazie a questa esperienza si avvicin\u00f2 all'arte eseguendo, in un primo periodo, opere che risentivano dell'influenza dell'Arte informale. La sua prima mostra personale fu alla Galleria Appia Antica di Roma nel 1959.\nSul finire degli anni cinquanta partecip\u00f2 al movimento artistico Scuola di Piazza del Popolo assieme ad artisti come Francesco Lo Savio, Mimmo Rotella, Giuseppe Uncini, Giosetta Fioroni, Tano Festa e Franco Angeli. Il gruppo si riuniva al \"Caff\u00e8 Rosati\", bar romano allora frequentato fra gli altri da Pier Paolo Pasolini, Alberto Moravia e Federico Fellini e situato a piazza del Popolo, da cui presero il nome. Nel 1960 i lavori del gruppo vengono esposti, in una mostra collettiva, presso la Galleria La Salita.\n1961-1970: Arte, Cinema e Stelle.\nNel 1961 ottiene il Premio Lissone per la sezione \"Giovane pittura internazionale\" e una personale alla Galleria La Tartaruga di Plinio De Martiis a Roma.\nNel frattempo, al \"Caff\u00e8 Rosati\" aveva conosciuto fra gli altri la sua futura amante Anita Pallenberg, con la quale fece il suo primo viaggio a New York nel 1962 dove entr\u00f2 in contatto con Andy Warhol e Gerard Malanga frequentando la Factory e le serate del New American Cinema Group. In questo periodo partecip\u00f2 alla mostra \"New Realists\" alla Sidney Janis Gallery, una collettiva che comprendeva gran parte dei giovani artisti della Pop art e del Nouveau R\u00e9alisme, fra cui Andy Warhol e Roy Lichtenstein. Ebbe poi occasione di partecipare alla vita mondana newyorkese che lo port\u00f2 alle prime sperimentazioni con l'LSD.\nAl suo ritorno da New York, dopo aver partecipato a mostre a Roma, Parigi e Milano, partecip\u00f2 nel 1964 alla XXXII Esposizione internazionale d'arte. In questo periodo, i suoi quadri definiti \"paesaggi Anemici\", nei quali \u00e8 la memoria a evocare la rappresentazione della natura con piccoli particolari o scritte allusive, compaiono in embrione le rivisitazioni della storia dell'arte che lo portarono pi\u00f9 tardi alle famose opere pittoriche sul futurismo. Sono dello stesso anno anche i suoi primi film in 16 mm \"Round Trip\" e \"Reflex\", che lo inseriscono, come figura centrale del cinema sperimentale italiano, al margine di quel movimento che di li a poco avrebbe portato all'esperienza della Cooperativa Cinema Indipendente, alla quale non ader\u00ec mai apertamente. A Roma conobbe e frequent\u00f2 Marco Ferreri e Giuseppe Ungaretti al quale, gi\u00e0 ottantenne, offr\u00ec una serata al Peyote. Ma una delle conoscenze di questo periodo che pi\u00f9 lo influenzarono fu quella con Ettore Rosboch, con il quale strinse una profonda amicizia, basata sulla comune passione per la musica. In quegli anni, anche grazie ai continui viaggi a Londra, i due strinsero amicizia con i Rolling Stones, ai quali presentarono Anita Pallenberg che nel 1965 inizi\u00f2 una relazione con Brian Jones, per poi diventare, anni dopo, la moglie di Keith Richards. Nel 1965 partecipa alla Biennale di San Marino e alla Biennale di San Paolo del Brasile e realizza il suo ciclo di lavori dal titolo \"Io sono infantile\", risvegliando l'interesse fra gli altri di Maurizio Calvesi, Maurizio Fagiolo dell'Arco e Goffredo Parise.\nNel 1966-67, anche grazie alla collaborazione di Ettore Rosboch forma la band Le Stelle di Mario Schifano, avviando cos\u00ec una stretta collaborazione con i musicisti Giandomenico Crescentini, ex bassista dei New Dada, il chitarrista romano Urbano Orlandi, il tastierista Nello Marini, ed il batterista alessandrino Sergio Cerra dei quali gestisce l'indirizzo musicale e la regia dei concerti trasformandoli, per un paio d'anni, in uno degli esempi pi\u00f9 alti di musica psichedelica italiana ed internazionale. Mario Schifano lasci\u00f2 il gruppo a se stesso dopo l'evento romano \"Grande angolo, sogni e stelle\" svoltosi il 28 dicembre al Piper Club, dedicandosi pi\u00f9 attivamente alla sua attivit\u00e0 cinematografica ed artistica, e lasciandosi anche trascinare in una temporanea relazione con Marianne Faithfull, di cui si parl\u00f2 molto nella stampa scandalistica inglese. L'impianto visivo della serata \"Grande angolo, sogni e stelle\" prevedeva inoltre la proiezione sui musicisti, tramite quattro proiettori, di immagini sul Vietnam, di immagini di natura e del lungometraggio \"Anna Carini vista in agosto dalle farfalle\" precedentemente presentato allo Studio Marconi.\nNel 1967 realizza le sequenze dei titoli di testa e di coda per il film \"L'harem\" di Marco Ferreri. Fu proprio grazie all'interessamento di Ferreri al suo lavoro se l'anno dopo riusc\u00ec a produrre la sua \"Trilogia per un massacro\", formata dai tre lungometraggi \"Satellite\" (1968), \"Umano non umano\" (1969), a cui collaborarono Adriano Apr\u00e0, Carmelo Bene, Mick Jagger, Alberto Moravia, Sandro Penna, Rada Rassimov e Keith Richards e \"Trapianto, consunzione, morte di Franco Brocani\" (1969).\nNel 1968 disegna la copertina di \"Stereoequipe\" degli Equipe 84. Nel 1969 l'appartamento, sito in piazza in Piscinula a Roma che allora apparteneva a Schifano, fu usato da Ferreri come set del film \"Dillinger \u00e8 morto\", che vede alcuni dipinti dell'artista alle pareti. Nel 1969 i Rolling Stones dedicano a Mario Schifano il brano \"Monkey Man\".\nAnni settanta e ottanta.\nNel 1971 alcuni suoi quadri vengono inseriti da Achille Bonito Oliva nella mostra \"Vitalit\u00e0 nel negativo nell'arte italiana 1960/70\". Inoltre la sua amicizia con il presidente della Biennale di Monza, Oscar Cugola, lo port\u00f2 ad essere molto vicino agli ambienti televisivi. Molti dei suoi lavori, i cosiddetti \"monocromi\", presentano solamente uno o due colori, applicati su carta da imballaggio incollata su tela. L'influenza di Jasper Johns si manifestava nell'impiego di numeri o lettere isolate dell'alfabeto, ma nel modo di dipingere di Schifano possono essere rintracciate analogie con il lavoro di Robert Rauschenberg. In un quadro del 1960 si legge la parola \"no\" dipinta con sgocciolature di colore in grandi lettere maiuscole, come in un graffito murale. \nTra le opere pi\u00f9 importanti di Mario Schifano vanno ricordate le \"Propagande\", serie dedicate ai marchi pubblicitari (Coca-Cola ed Esso) in cui si ha quel chiaro esempio di popular art, ovvero la veicolazione di immagini di uso comune e facilmente riconoscibili citate in molteplici modi o particolari delle stesse, alle biciclette, ai fiori e alla natura in genere (tra le serie pi\u00f9 famose troviamo i \"Paesaggi anemici\", le \"Vedute interrotte\", \"L'albero della vita\", \"estinti\" e i \"Campi di grano\"). Sono sicuramente da annoverare come tra le opere pi\u00f9 riconoscibili e importanti le tele emulsionate, figlie di quei suoi continui scatti fotografici che accompagnano tutta la sua vita, tele dove vengono riproposte immagini televisive di consumo quotidiano, molteplici e a flusso continuo con leggeri interventi pittorici. Esistono nella sua produzione anche tele dove in tecnica serigrafia sono riproposte immagini tra le pi\u00f9 importanti da lui realizzate (\"Esso\", \"Compagni compagni\", \"Paesaggi\") che non sono per\u00f2 da intendere come \"serigrafia\" ma per l'appunto opere uniche realizzate con la suddetta tecnica. Schifano in quegli anni aveva quasi abbandonato la \"pittura\" in quanto lui stesso affermava che la pittura era morta e diventata obsoleta rispetto all'utilizzo di tecniche diverse (vedi emulsioni o serigrafico). In realt\u00e0 non la abbandoner\u00e0 mai nonostante la realt\u00e0 pittorica di quegli anni lo suggerisse, anche se per\u00f2 divenne un precursore sempre curioso dell'uso della tecnologia per la sua produzione artistica. Per affinit\u00e0 con le tendenze culturali di cui sopra negli anni ottanta entr\u00f2 in contatto con il gruppo di creativi (illustratori, scrittori, fumettisti, reporter) della rivista \"Frigidaire\" (Stefano Tamburini, Vincenzo Sparagna, Andrea Pazienza, Tanino Liberatore, Massimo Mattioli, Filippo Scozzari).\nNel 1984 realizza il \"Ciclo della natura\", composto da dieci grandi tele donate al Museo d'Arte Contemporanea di Gibellina, in provincia di Trapani.\nAnni novanta.\nL'ultimo periodo di produzione \u00e8 particolarmente segnato dai media e dalla multimedialit\u00e0, interrotto soltanto da alcuni cicli pi\u00f9 prettamente pittorici. Il 27 marzo 1997 l'artista, che negli anni ottanta aveva subito delle condanne per possesso di sostanze stupefacenti, ottenne dalla Corte d'Appello penale di Roma la completa reintegrazione giudiziaria perch\u00e9 \"la droga era solo per uso personale\". Mor\u00ec a 63 anni, mentre si trovava nel centro di rianimazione dell'ospedale Santo Spirito di Roma, a causa di un infarto.\nEredit\u00e0.\nIl Centro Studi e Archivio della Comunicazione di Parma conserva due fondi dedicati a Mario Schifano. Il primo di questi comprende 13 opere su tela. Il secondo \u00e8 invece composto da 132 polaroid e da 244 fotografie in bianco e nero su carta tonalit\u00e0 argento, realizzate negli Stati Uniti durante la progettazione del film \"Human Lab\", oltre a una serie di 47 fotografie in bianco e nero di autori vari (in prevalenza anonimi): ritratti di Mario Schifano al lavoro, in casa, in compagnia di altri artisti o intellettuali. Entrambi i fondi sono pubblici e interamente consultabili.\nNel 2008 in occasione del decimo anniversario della morte di Schifano, lo CSAC organizza \"America Anemica\", una rassegna dell\u2019intera donazione dell\u2019autore curata da Arturo Carlo Quintavalle."}
{"id": "1771106", "revid": "156618", "url": "https://it.wikipedia.org/wiki?curid=1771106", "title": "San Davide I di Scozia", "text": ""}
{"id": "1771114", "revid": "1543377", "url": "https://it.wikipedia.org/wiki?curid=1771114", "title": "Ebulliometro di Malligand", "text": "L'ebulliometro di Malligand \u00e8 uno strumento di misura del grado alcolometrico approssimativo di un vino.\nSi basa sulla misura della temperatura di ebollizione che varia a seconda della pressione e dal quantitativo di alcool presente nel campione (T\u00b0 di ebollizione dell'alcool 78,4\u00a0\u00b0C).\nL'ebulliometro \u00e8 costituito da:\nSolitamente il termometro \u00e8 gi\u00e0 impostato per avere un'immediata lettura del grado alcoolico, perch\u00e9 avente una scala tarata che fornisce la corrispondenza tra la T\u00b0 di ebollizione e grado alcoolico.\nQuesto sistema viene normalmente utilizzato per la sua comodit\u00e0 a titolo informativo, ma data l'imprecisione dello strumento, ai fini legali viene preferito il metodo utilizzante il densimetro."}
{"id": "1771115", "revid": "1888309", "url": "https://it.wikipedia.org/wiki?curid=1771115", "title": "Idroscalo internazionale di Como", "text": "L'idroscalo internazionale di Como \u00e8 un impianto per l'ammaraggio e il decollo di idrovolanti situato sul lago di Como, nella citt\u00e0 di Como. La struttura \u00e8 gestita dall'Aero Club Como, fondato nel 1930 e intitolato a Giuseppe Ghislanzoni. \u00c8 l'unico idroscalo certificato attualmente operativo in Italia.\nL'idroscalo.\nL'idroscalo, istituito in un luogo che ospita attivit\u00e0 aerea a bordo di idrovolanti sin dal 1913, \u00e8 gestito dall'Aero Club Como, la pi\u00f9 antica organizzazione di volo idro e scuola per piloti di idrovolante del mondo. Quest'ultima infatti esiste in modo continuativo sin dal 1930, un record assoluto certificato Guinness World Records. La struttura dell'idroscalo \u00e8 composta principalmente da un hangar, il quale ospita l'officina di manutenzione del club ed \u00e8 adibito al ricovero dei velivoli, una segreteria con annessa una piccola lounge, aule per le lezioni di teoria e vari uffici. Il piazzale antistante l'hangar costituisce l'area di manovra dell'idroscalo, all'interno della quale vengono spostati e parcheggiati gli aeromobili (su una pedana mobile spinta da un mini trattore nel caso si tratti di idrovolanti a galleggianti, non idonei al movimento su terra in quanto sprovvisti del carrello di atterraggio). Al fine di facilitare le operazioni di manovra degli aeroplani anfibi esiste una rampa che permette agli stessi di rullare sul piazzale ed immettersi nel lago. Le operazioni di attracco degli idrovolanti si svolgono grazie ad appositi pontili: ne sono presenti 3, di cui 2 possono accogliere un solo aeroplano mentre un terzo ne pu\u00f2 accogliere fino a due. La pista, con orientamento (QFU) 01/19, lunghezza di 900 m e larghezza di 160 m, \u00e8 individuabile tramite 14 boe gialle di cui 4, poste nelle due testate pista, luminose. \u00c8 presente inoltre un'area di rispetto rettangolare che circonda la pista. In quest'area sono ammessi natanti da diporto a condizione che prestino particolare attenzione agli idrovolanti in flottaggio. L'attraversamento della pista da parte dei detti natanti non \u00e8 consentito.\nScuola di volo.\nNell'idroscalo ha sede l'Aero Club Como a.s.d., l'unica scuola di volo certificata in Europa a svolgere interamente le lezioni pratiche a bordo di idrovolanti e aerei anfibi, sia in configurazione a galleggianti (soprannominati scarponi dai piloti idro) che a scafo centrale, come il Republic RC-3 SeaBee o, in precedenza, il Lake LA-4-200 Buccaneer. "}
{"id": "1771122", "revid": "709565", "url": "https://it.wikipedia.org/wiki?curid=1771122", "title": "Charlotte Witter", "text": "Charlotte Witter, uno dei personaggi che assunse l'identit\u00e0 della Donna Ragno, \u00e8 un personaggio immaginario dei fumetti, creato da Howard Mackie e dal disegnatore John Byrne, pubblicato negli Stati Uniti d'America dalla Marvel Comics. Esordisce in \"The Amazing Spider-Man\" (vol. 2) n. 5.\nBiografia del personaggio.\nCharlotte Witter era una stilista di moda nipote della sensitiva Madame Web; ebbe rapporti con il Dottor Octopus per degli affari legati al mercato nero il quale, attraverso la manipolazione genetica, la mut\u00f2 in un ibrido umano - ragno dandole la capacit\u00e0 di assorbire i poteri delle precedenti Donne Ragno in cambio della promessa di uccidere Spider-Man. Si imposses\u00f2 cos\u00ec dei poteri di Jessica Drew, Julia Carpenter, Mattie Franklin e di Madame Web ma durante una battaglia Mattie Franklin riusc\u00ec a riappropriarsi di tutti i suoi poteri, lasciando Charlotte impotente. Dopo che venne sconfitta venne imprigionata e poi fin\u00ec in coma.\nStoria editoriale.\nAl personaggio venne dedicata una serie a fumetti, \"Spider-Woman\" (vol. 3), edita da luglio 1999 a dicembre 2000."}
{"id": "1771125", "revid": "901803", "url": "https://it.wikipedia.org/wiki?curid=1771125", "title": "Giambattista Canal", "text": "Biografia.\nFiglio del pittore Fabio Canal, era noto in tutto il Veneto come abilissimo \"frescante\", detto anche l'ultimo dei \"fa presto\" per l'incredibile velocit\u00e0 di esecuzione nell'affrescare superfici molto estese.\nDopo i primi rudimenti ricevuti dal padre, Canal studi\u00f2 presso l'Accademia di Venezia, dove insegn\u00f2 dal 1783 al 1807.\nDiventato quasi cieco nell'ultimo scorcio della sua vita, fu costretto dalle difficolt\u00e0 economiche a continuare a dipingere.\nOpere.\nNumerosissime sono le sue opere, soprattutto ad affresco, in tutto il territorio veneto, conservate in chiese e palazzi. Dipinse oltre settanta soffitti di chiese, tra i quali i pi\u00f9 significativi sono quelli del duomo di Serravalle, della chiesa di San Leonardo a Venezia, della chiesa di Santo Stefano di Martellago, della cappella gentilizia di Villa Tiepolo Passi a Carbonera, della chiesa arcipretale di Caselle di Altivole, della chiesa di San Domenico di Guarda Veneta a Rovigo, oltre che di altre localit\u00e0 nel Polesine, a Udine, a Trieste, a Treviso, a Scorz\u00e8 e a Ferrara. Tra le opere realizzate all'interno di palazzi nobiliari, si pu\u00f2 citare la decorazione di Palazzo Caotorta a Treviso.\nIl suo stile, negli ultimi anni di attivit\u00e0, evolve verso il neoclassicismo.\nOmaggi.\nLa XX giornata del FAI (24-25 marzo 2012) nella citt\u00e0 di Udine \u00e8 stata dedicata a Giambattista Canal, rendendo visitabili: casa Sabbadini Cuoghi, palazzo Mantica Chizzola, palazzo Valvason Morpurgo, palazzo di Brazz\u00e0, nei quali sono presenti affreschi del pittore veneziano."}
{"id": "1771128", "revid": "183483", "url": "https://it.wikipedia.org/wiki?curid=1771128", "title": "Blue Jet", "text": ""}
{"id": "1771129", "revid": "183483", "url": "https://it.wikipedia.org/wiki?curid=1771129", "title": "Sprite (fenomeno elettrico)", "text": ""}
{"id": "1771132", "revid": "36426", "url": "https://it.wikipedia.org/wiki?curid=1771132", "title": "Fabio Canal", "text": "Biografia.\nEra nato dalla relazione extraconiugale tra il nobile Paolo Emilio di Vincenzo Canal (del ramo \"dai gigli d'oro\") e Caterina Ravera. Data la sua condizione di figlio naturale, non pot\u00e9 essere ammesso al patriziato veneziano, ma fu comunque ascritto al ceto dei cittadini originari.\nProbabilmente la sua ascendenza contribu\u00ec all'avviamento alla pittura, professione che si addiceva al figlio illegittimo di un aristocratico.\nSi form\u00f2 presso Gian Battista Tiepolo, del quale fu definito dai contemporanei \"degno allievo\". La critica attuale ha tuttavia ridimensionato questo giudizio: viene ritenuto un artista mediocre, legato alla corrente conservatrice influenzata dai tenebrosi secenteschi e piazzetteschi. In ogni caso, contribu\u00ec a diffondere lo stile del maestro.\nIn quanto stretto collaboratore del Tiepolo pass\u00f2 gran parte della sua attivit\u00e0 nell'anonimato: la prima attestazione della sua professione, infatti, \u00e8 l'iscrizione alla fraglia dei pittori nel 1740-1745, quando aveva ormai passato i quarant'anni. Fu tra i fondatori dell'Accademia di Venezia. \nLe sue opere si trovano principalmente in palazzi e chiese di Venezia, cui si aggiungono gli affreschi di villa Pisani a Stra (in collaborazione con Jacopo Guarana).\nI suoi lavori pi\u00f9 importanti sono la \"Comunione degli Apostoli\" e l\"'Esaltazione dell'eucaristia\" che ornano il soffitto della chiesa dei Santi Apostoli (terminati nel 1753), completati dalle architetture di Pietro Gaspari. Si tratta di opere imponenti ma ben lontane dai modelli del Tiepolo e solo le parti del Gaspari denotano una certa raffinatezza.\nFu padre del pi\u00f9 noto Giambattista Canal, anch'egli pittore."}
{"id": "1771136", "revid": "767487", "url": "https://it.wikipedia.org/wiki?curid=1771136", "title": "Monte Ross", "text": "Il Monte Ross \u00e8 uno stratovulcano (attivo nel tardo Pleistocene) e la pi\u00f9 alta montagna delle Isole Kerguelen nell'Oceano Indiano, essendo situata a 1.840 metri sul livello del mare. Presenta una doppia sommit\u00e0 con il \"grande Ross\" e il \"piccolo Ross\" posto a 1.721 metri. Si trova nell'isola principale dell'arcipelago (denominata anche Isola della Desolazione), a breve distanza dalla costa meridionale, nella penisola Gallieni. \u00c8 costituita essenzialmente di basalto.\n\u00c8 stata battezzata cos\u00ec nel 1874 in onore dell'esploratore inglese James Clark Ross, che aveva visitato l'arcipelago nel 1840.\nLa montagna \u00e8 molto scoscesa e di difficile accesso. Essendo stata scalata per la prima volta nel 1975, risulta essere l'ultima cima in territorio francese ad essere stata raggiunta. La prima \"traversata\" del massiccio, raggiungendo entrambe le cime del grande e piccolo Ross \u00e8 stata compiuta solamente nel 2006 da una spedizione guidata da Lionel Daudet"}
{"id": "1771138", "revid": "1573940", "url": "https://it.wikipedia.org/wiki?curid=1771138", "title": "Casa Velluti", "text": "La Casa Velluti si trova in via Maggio a Firenze. Secondo la Guida del Touring Club \u00e8 l'edificio con lo stemma Ridolfi al 27, anche se uno stemma Velluti si trova ai numeri 33-35. Infatti nel 1761 pare che gli attuali edifici al 33-35 ne costituissero uno solo che risultava appartenere al Barone Ferdinando Velluti, e per detto a tale Generoso Sassi, che forse ne era procuratore o livellario (A.S.F., \"Decime Granducali\" n. 3786).\nI Velluti (poi Velluti Zati) sono una famiglia nobile di Firenze (successivamente trasferitasi nel Regno di Napoli e Sicilia prima di ritornare definitivamente a Firenze nel 1788), che possedeva il proprio palazzo principale non lontano da qui, tra la via de' Velluti e la via dei Vellutini, che da essi presero il nome. Nella Firenze dell'VIII secolo, l'esistenza di un giudice che ha il nome Velluti, e una reputazione di essere fiera viene registrata. Al ramo spagnolo della famiglia Velluti \u00e8 stato concesso il diritto di custodia della spada di Rodrigo Diaz de Vivar, \"Cid Campeador\": \"Tizona\", come essere considerati meritevoli di questo onore.\nLa casa al n. 33 ha uno sviluppo prevalentemente verticale, con due file di tre finestre ad arco, con cornici piane in pietra forte e trompe l'oeil che simulano le persiane nella parte semicircolare; qui si trova un grande stemma dei Ridolfi di Piazza con nastri svolazzanti. Gli edifici al 33-35 presentano le sagome di due finestre ad arco in pietraforte al piano nobile, lasciate a vista dall'intonaco dopo che vennero sostituite da finestre rettangolari, mentre l'edificio di destra ha invece due grandi portali con arco ribassato per esercizi commerciali, tipicamente trecenteschi, la parte superiore della facciata presenta elementi posteriori al XVIII secolo, con finestre architravate e tre piani, l'ultimo dei quali \u00e8 forse frutto di un'aggiunta ottocentesca. L'unico elemento di raccordo tra i due corpi in facciata \u00e8 lo stemma Velluti, in pietra forte, posto esattamente nel punto di confine al primo piano: uno scudo diviso orizzontalmente in due con la parte superiore liscia (nella versione a colori sarebbe d'oro) e quella inferiore con tre anelli (sarebbe a campo rosso con anelli d'oro).\nDal palazzo al numero 35 si accede a un cortile interno piuttosto dismesso, ma che rivela inequivocabilmente alcune successive trasformazioni nei secoli: accanto ai semipilastri ottagonali con capitelli a semplici foglie, tipicamente trecenteschi, si trova infatti una colonna in pietra serena che regge un doppio arco a tutto sesto, creando un portichetto tipicamente rinascimentale sul lato est, con volte a crociera e peducci corinzi; completa l'insieme una serie di sporti su mensole in pietra e uno stemma con una testa di caprone.\nAccanto alla casa, al 37, in angolo con via de' Marsili, si trova la casa di Bernardo Buontalenti."}
{"id": "1771148", "revid": "110157", "url": "https://it.wikipedia.org/wiki?curid=1771148", "title": "Museo della contrada di Valdimontone", "text": "Il Museo della contrada di Valdimontone \u00e8 situato in via Val di Montone a Siena.\nStoria.\nI primi progetti per l'edificio del nuovo museo della Contrada di Valdimontone sono firmati da Giovanni Michelucci con la collaborazione dell'arch. Bruno Sacchi nell'autunno del 1974.\nI lavori, iniziati nel 1978 ed affidati alla ditta Buccianti di Siena, si sono pi\u00f9 volte interrotti per motivi economici, concludendosi circa vent'anni dopo: l'inaugurazione \u00e8 infatti avvenuta il 22 giugno 1997.\nLa prima assemblea di Contrada vi si \u00e8 svolta il 1\u00ba agosto 1997.\nArchitettura.\nUbicazione.\nL'edificio sorge a met\u00e0 circa della via di Val di Montone, che procede dalla piazzetta in angolo con via delle Cantine fino a piazza A. Manzoni, configurandosi nel tratto iniziale come una gradonata piuttosto ripida; sulla sommit\u00e0 del \"Montone\" (da cui il nome della contrada) si trovano l'emergenza insigne della Basilica dei Servi di Maria con l'annesso Convento e, contigua, la sede della Contrada stessa.\nEsterno.\nL'ingresso al nuovo museo della Contrada, qualificato da un muro in laterizio gi\u00e0 esistente sull'area e appartenente ad una costruzione in origine destinata a bottega, si apre proprio alla fine della gradonata, preceduto da un piccolo slargo costituito in parte dalla strada stessa e in parte dalla copertura lastricata del piano interrato del museo. Sviluppandosi in senso normale alla strada, la costruzione costeggia per il lato a monte la chiesa della SS. Trinit\u00e0 mentre sul lato a valle si trova una rampa di comunicazione con il giardino e il muro di cinta posto all'inizio della via di Val di Montone, contigui all'ex-Oratorio di S. Leonardo.\nDal piano dell'ingresso e dal piazzale interno si godono scorci del panorama cittadino nel quale la moderna architettura del museo, dissimulata all'esterno dall'uso di materiali tradizionali, costituisce un episodio di estremo interesse.\nInterrato rispetto alla strada, l'edificio \u00e8 concepito come uno spazio-percorso sviluppato su quote diverse ciascuna con differenti peculiarit\u00e0 costruttive e formali.\nIl forte richiamo alla tradizione costruttiva toscana (mattoni a vista, copertura in legno e laterizio) del piccolo padiglione di ingresso, unico elemento elevato sulla strada, lascia il posto, una volta all'interno, a soluzioni in cui il ruolo principale \u00e8 assunto dalla carpenteria metallica, la cui utilizzazione in chiave strutturale non prescinde da una forte connotazione formale.\nIl Museo.\nNucleo del museo \u00e8 il grande ambiente a doppio volume utilizzato per le assemblee della Contrada, dove sono raccolti i palii vinti nel corso dei secoli.\nSi accede alla sala delle assemblee tramite due percorsi.\nIl primo si snoda completamente all'esterno, in continua osmosi con l'ambiente circostante. Procede dalla cancellata che chiude lo spazio tra il corpo di ingresso e il fianco delle chiesa della SS. Trinit\u00e0 e immette in un ampio cortile pavimentato in cotto che a sua volta costituisce la copertura della sala stessa.\nIl cortile, concepito come espansione della piazzetta antistante la chiesa, \u00e8 collegato tramite una rampa di gradoni in tufo ad un'ampia gradonata in cotto, - sorta di spazio teatrale rivolto verso la sala -, che discende a sua volta verso il corridoio esterno laterale alla sala stessa, la quale vi si affaccia tramite una parete interamente vetrata con infissi in acciaio bronzato. Tale corridoio laterale \u00e8 delimitato all'esterno dallo spesso muro di cinta preesistente dell'orto, che dalla quota superiore \u00e8 comunicante con l'attuale giardino contiguo all'ex Oratorio di S. Leonardo tramite una seconda gradonata in pietra.\nInterno.\nIl secondo percorso di arrivo alla sala delle assemblee si snoda invece all'interno, con accesso dal piccolo corpo di ingresso superiore.\nDa qui, un vano scala in legno, illuminato dalle vetrate che chiudono il padiglione sul lato Sud, immette in una prima saletta, pavimentata in travertino e illuminata dalle vetrate inclinate che superiormente raccordano la copertura lastricata con l'antico muro preesistente in laterizio e pietrame che costeggia la strada e che viene a costituire il lato di fondo della saletta stessa. Costumi storici e cimeli della Contrada sono sistemati sia tra le due rampe della scala, all'interno di espositori in legno e vetro, sia alle pareti della saletta, a sua volta collegata tramite una breve scalinata alla grande sala delle assemblee.\nLo spazio della sala \u00e8 articolato su due livelli, di cui quello superiore costituito da un camminamento sospeso ancorato alla struttura portante in acciaio da coppie di tiranti - soluzione gi\u00e0 proposta per la Limonaia di Villa Strozzi a Firenze - tra i quali sono collocati i palii storici. La passerella consente quindi di ammirare i cimeli della contrada, di percorrere l'intero spazio della sala collegandone le due estremit\u00e0 e di affacciarsi sul livello inferiore, organizzato per le riunioni con una platea centrale in cotto ed un camminamento leggermente rialzato, pavimentato in travertino, disposto lateralmente e in testata - dove \u00e8 collocato il tavolo presidenziale.\nAlla apertura della parete sinistra, completamente vetrata, si oppone la totale chiusura della parete destra, costituita da un muro continuo in travertino grezzo, su cui sono collocati altri cimeli entro teche in legno e vetro. Destinato all'esposizione \u00e8 anche il piccolo spazio sul retro della sala, delimitato lateralmente da una fila continua di vetrine.\nCome giustamente not\u00f2 Fabio Naldi, \nLa critica.\nAnalizzato nel Catalogo della Mostra \"La citt\u00e0 di Michelucci\", il progetto rivela, secondo Fabio Naldi, le costanti proprie degli spazi modellati da Michelucci, quali \"il tema dei percorsi, la copertura praticabile, l'articolazione spaziale a pi\u00f9 livelli\" e, come note emergenti, l'inserimento estremamente rispettoso nell'ambiente e una concezione dell'architettura \"come luogo teatrale\".\nAttualmente \u00e8 in corso, per conto della Contrada di Val di Montone, lo studio per una monografia."}
{"id": "1771151", "revid": "1305772", "url": "https://it.wikipedia.org/wiki?curid=1771151", "title": "Palazzo Rosselli del Turco (disambigua)", "text": "La famiglia Rosselli del Turco possiede e ha posseduto molti palazzi."}
{"id": "1771165", "revid": "1924342", "url": "https://it.wikipedia.org/wiki?curid=1771165", "title": "Restless Heart (Whitesnake)", "text": "Restless Heart \u00e8 il nono album in studio del gruppo musicale britannico Whitesnake, pubblicato nel marzo del 1997 dalla EMI, il primo ad essere prodotto dallo stesso Coverdale.\nIl disco, contrariamente ai precedenti, \u00e8 accreditato a nome \"David Coverdale &amp; Whitesnake\" per motivi contrattuali.\nDavid Coverdale incider\u00e0 una nuova versione del brano \"Too Many Tears\" per il suo album solista successivo, \"Into the Light\" (2000).\nTracce.\nTesti e musiche di David Coverdale e Adrian Vandenberg, eccetto dove indicato."}
{"id": "1771171", "revid": "174925", "url": "https://it.wikipedia.org/wiki?curid=1771171", "title": "Medjiugorie", "text": ""}
{"id": "1771176", "revid": "121569005", "url": "https://it.wikipedia.org/wiki?curid=1771176", "title": "Coordinate curvilinee", "text": "Le coordinate curvilinee sono un sistema di coordinate per lo spazio euclideo basato su una trasformazione che trasforma il sistema di coordinate cartesiane in un sistema con lo stesso numero di coordinate nel quale le linee coordinate sono curve. Nel caso bidimensionale, al posto delle coordinate cartesiane formula_1 ed formula_2 sono usate le coordinate generiche formula_3 e formula_4. La richiesta \u00e8 che la trasformazione sia localmente invertibile in ogni punto. Questo significa che si pu\u00f2 convertire qualsiasi punto in un certo sistema di riferimento nelle coordinate curvilinee e viceversa.\nDescrizione.\nA seconda dell'applicazione, l'uso di un sistema di coordinate curvilinee pu\u00f2 essere pi\u00f9 semplice del sistema di coordinate cartesiane. Per esempio, un problema fisico con simmetria sferica definito in formula_5 (per esempio il moto di una carica in un campo), \u00e8 di solito pi\u00f9 semplice se risolto nelle coordinate sferiche piuttosto che nelle coordinate cartesiane. Inoltre anche le condizioni al bordo possono creare una simmetria. Per esempio il moto di una particella in una scatola rettangolare \u00e8 pi\u00f9 agevolmente descritto in coordinate cartesiane, mentre il moto in una sfera in coordinate sferiche.\nMolti concetti del calcolo vettoriale che sono definiti in coordinate cartesiane o in coordinate sferiche, possono essere formulati in un sistema di coordinate curvilinee generico. Questo fornisce una certa astrazione ed \u00e8 quindi possibile derivare espressioni generali di gradiente, divergenza, rotore e laplaciano, valide per ogni sistema di coordinate curvilinee.\nLe coordinate curvilinee pi\u00f9 conosciute sono le coordinate polari per formula_6 e le coordinate sferiche e le coordinate cilindriche per formula_5.\nIl nome \"coordinate curvilinee\" \u00e8 stato coniato dal matematico francese Lam\u00e9, dal fatto che le superfici coordinate in un sistema di coordinate curvilinee sono curve a differenza di un sistema cartesiano in cui le superfici coordinate sono dei piani, per esempio formula_8 definisce il piano formula_9 mentre per esempio nelle coordinate sferiche la superficie coordinata formula_10 \u00e8 una sfera unitaria in formula_5 ovviamente curva.\nCoordinate curvilinee generali.\nNelle coordinate cartesiane la posizione di un punto formula_12 \u00e8 determinata dall'intersezione di tre piani perpendicolari, formula_13, formula_14, formula_15. Le coordinate formula_1, formula_2 e formula_18 sono legate a tre nuove quantit\u00e0 formula_19, formula_20 e formula_21 dalle equazioni:\nIl sistema di equazioni sopra pu\u00f2 essere risolto per le incognite formula_19, formula_20 e formula_21 con soluzioni nella forma:\nLe funzioni di trasformazione sono tali che esiste una relazione uno-a-uno tra i punti nelle \"vecchie\" e \"nuove\" coordinate, cio\u00e8 queste funzioni sono biunivoche, e soddisfano la seguente condizione nel loro dominio:\nUn punto generico pu\u00f2 essere descritto specificando sia formula_1, formula_2, formula_18 oppure formula_19, formula_20, formula_21 mentre ogni equazione inversa descrive una superficie nelle nuove coordinate e le intersezioni di tre di queste superfici determina il punto nello spazio tridimensionale. Le superfici formula_38, formula_39, formula_40 sono le \"superfici coordinate\"; le curve formate dall'intersezione di una coppia di superfici coordinate \u00e8 chiamata \"linea coordinata\". Gli \"assi coordinati\" sono determinati dalle tangenti alle linee coordinate e dall'intersezione delle tre superfici. In generale non fissano una direzione nello spazio, come invece succede nelle coordinate cartesiane. Le quantit\u00e0 formula_41 sono le coordinate curvilinee del punto formula_42.\nPi\u00f9 in generale, formula_43 sono coordinate curvilinee nello spazio formula_44-dimensionale.\nEsempio: coordinate sferiche.\nLe coordinate sferiche sono uno dei sistemi di coordinate curvilinee pi\u00f9 usati come nelle scienze della Terra, cartografia e fisica. Le coordinate curvilinee formula_45 in questo sistema sono rispettivamente formula_46 (\"distanza radiale\" o \"raggio polare\", formula_47 ), formula_48 (\"azimut\" o \"latitudine\", formula_49 ) e formula_50 (\"zenit\" o \"longitudine\", formula_51 ).\nLa relazione tra le coordinate cartesiane e le coordinate sferiche \u00e8 data da:\nRisolvendo le equazioni del sistema per formula_46, formula_48, e formula_50 si ottengono le relazioni tra le coordinate sferiche e le coordinate cartesiane:\nLe superfici coordinate sferiche sono derivate in termine delle coordinate cartesiane fissando le coordinate sferiche nelle trasformazioni inverse a un valore costante. Quindi l'equazione formula_63 rappresenta superfici sferiche concentriche centrate nell'origine formula_64 delle coordinate cartesiane. L'equazione formula_65 rappresenta superfici coniche circolari con l'apice in formula_64 e con asse l'asse formula_67, formula_68 sono i semipiani limitati dall'asse formula_67 e perpendicolari al piano coordinato cartesiano formula_70. Ogni linea coordinata sferica \u00e8 formata dall'intersezione di una coppia delle superfici coordinate sferiche, corrispondenti alle altre due coordinate: le linee formula_46 (\"distanza radiale\") sono semirette formula_72, intersezione di un cono formula_65 e un semipiano formula_68; le linee formula_48 (\"meridiani\") sono semicerchi formati dall'intersezione di una sfera formula_76 e un semipiano formula_68; le linee formula_50 (\"paralleli\") sono circonferenze in piani paralleli a formula_70 intersezione di una sfera formula_76 e un cono formula_65. La posizione del punto formula_82 \u00e8 determinata dall'intersezione fra tre superfici coordinate, o alternativamente, come l'intersezione di tre linee coordinate. Gli assi formula_48 e formula_84 in formula_82 sono mutuamente perpendicolari (ortogonali) tangenti al meridiano e al parallelo in quel punto, mentre l'asse formula_46 \u00e8 diretto lungo la distanza radiale ed \u00e8 ortogonale sia all'asse formula_48 che formula_50.\nLe superfici descritte dalle trasformazioni inverse sono funzioni lisce nel loro dominio. Il Jacobiano della trasformazione inversa \u00e8:\nBasi locali.\nLe coordinate sono usate per definire la posizione o la distribuzione di quantit\u00e0 fisiche che possono essere scalari, vettoriali o tensoriali. Gli scalari sono espressi come punti e la loro posizione \u00e8 definita specificando le loro coordinate attraverso l'uso di linee coordinate o superfici coordinate. I vettori sono oggetti che possiedono due caratteristiche: modulo e direzione. Per definire un vettore in termini di coordinate \u00e8 necessario una struttura di coordinate associate, chiamata base. Una \"base\" nello spazio tridimensionale \u00e8 un insieme di tre vettori linearmente indipendenti formula_90, chiamato \"base vettoriale\". Ogni base vettoriale \u00e8 associata a una coordinata nella rispettiva dimensione. Ogni vettore pu\u00f2 essere rappresentato come la somma di vettori formula_91 formato moltiplicando un vettore della base con un coefficiente scalare, chiamato \"componente\". Ogni vettore ha esattamente una componente per ogni dimensione e pu\u00f2 essere rappresentato come la somma vettoriale: formula_92, dove formula_93 e formula_94 sono le componenti e i vettori della base. Una richiesta per il sistema di coordinate e la sua base \u00e8 la condizione formula_95 quanto almeno uno dei formula_96. Questa condizione \u00e8 la indipendenza lineare. L'indipendenza lineare implica che non esiste una base di vettore di modulo zero poich\u00e9 darebbe origine a vettori di modulo zero usando qualsiasi componente. Vettori non paralleli sono linearmente indipendenti, e una tripla di vettori non complanari pu\u00f2 essere usata come base nelle tre dimensioni.\nPer un sistema di coordinate curvilinee generiche, i vettori della base e le componenti variano da punto a punto. Se un vettore formula_97 \u00e8 originariamente nel punto formula_42 e viene spostato al punto \"P' (q'1, q'2, q'3 )\" in modo tale che la sua direzione e la sua orientazione siano preservate, allora il nuovo vettore sar\u00e0 espresso con delle nuove componenti A'\"n\" con dei nuovi vettori della base e'\"n\". Quindi, la somma di vettori che descrive formula_97 nel nuovo punto \u00e8 composta da differenti vettori, nonostante la somma rimane la stessa. Una base coordinata i cui vettori della base cambiano la loro direzione e/o la loro direzione da punto a punto \u00e8 chiamata una \"base locale\". Tutte le basi associate con le coordinate curvilinee sono necessariamente locali. Le basi globali, cio\u00e8 quelle composte da vettori che rimangono sempre gli stessi in tutti i punti possono essere associate solo alle coordinate lineari. Un'espressione pi\u00f9 esatta per questa somma vettoriale con la base locale \u00e8 formula_100, dove la dipendenza sia delle componenti che dei vettori della base dal punto \u00e8 esplicitata ( formula_44 \u00e8 la dimensione).\nI vettori della base possono essere associati ad un sistema di coordinate in due modi: possono essere costruiti lungo gli assi coordinati (collineari con gli assi) oppure perpendicolari alle superfici coordinate. Nel primo caso (collineari agli assi), i vettori della base si trasformano come vettori covarianti mentre nel secondo caso (normali alle superfici), i vettori della base trasformano come vettori controvarianti. Questi due tipi di basi sono distinti dalla posizione dei loro indici: i vettori covarianti hanno un indice basso, mentre i vettori controvarianti hanno un indice alto. Quindi per un sistema di coordinate curvilinee ci sono due insiemi di vettori di base per ogni punto: formula_90 \u00e8 la base covariante, mentre formula_103 \u00e8 la base controvariante. Un'importante propriet\u00e0 della rappresentazione dei vettori e dei tensori in termini di componenti e vettori della base \u00e8 l\"'invarianza\" nel senso che le componenti che trasformano in maniera covariante (o controvariante) sono associate ad una base di vettori che trasforma in maniera controvariante (o covariante). Questo significa che in un'espressione in cui un indice appare due volte, deve apparire una volta in alto e una volta in basso. Quindi nella somma vettoriale sopra, la base di vettori con indici bassi \u00e8 moltiplicata da componenti il cui indice \u00e8 alto, o viceversa, in modo che un vettore pu\u00f2 essere descritto in due modi: formula_104. Sotto un cambiamento di coordinate, un vettore trasforma nello stesso modo delle sue componenti. Quindi, un vettore \u00e8 covariante o controvariante se, rispettivamente, le sue componenti sono covarianti o controvarianti. Dalle somma vettoriali precedenti, si nota che i vettori controvarianti sono rappresentati con una base di vettori covariante, e i vettori covarianti sono rappresentati con una base di vettori controvarianti. Questo si riflette nella notazione di Einstein con la quale la somma vettoriale formula_105 and formula_106 la base di vettori e il simbolo di sommatoria \u00e8 omesso, lasciando solo formula_107 e formula_108 che rappresentano, rispettivamente, un vettore controvariante e un vettore covariante.\nBasi covarianti.\nUn \"vettore controvariante\" \u00e8 un vettore le cui componenti controvariante la cui posizione \u00e8 determinata usando una base di vettore covariante che sono costruiti lungo gli assi coordinati. In analogia con gli altri elementi coordinati, la trasformazione della base covariante di generali coordinate curvilinee \u00e8 descritta partendo dal sistema di coordinate cartesiane la cui base \u00e8 chiamata base standard. La base standard \u00e8 una base globale composta da 3 vettori mutuamente ortogonali formula_109 di lunghezza unitaria, cio\u00e8 il loro modulo \u00e8 formula_110. Indifferentemente dal modo di costruzione (paralleli agli assi, o normali alle superfici coordinate) nel sistema cartesiano il risultato \u00e8 un insieme di vettori che forma la base standard. Per evitare complicazioni, la base standard sia costruita lungo gli assi coordinati.\nNel punto formula_111, preso come origine, formula_1 \u00e8 una delle coordinate cartesiane e \"q1\" \u00e8 una delle coordinate curvilinee. La base di vettori locali \u00e8 formula_113 ed \u00e8 costruita sull'asse formula_19 che \u00e8 tangente alla linea coordinata formula_19 nel punto formula_111. L'asse formula_19 e il vettore formula_113 formano un angolo formula_119 con l'asse cartesiano formula_1 e con il vettore della base cartesiana formula_121. Si nota dal triangolo formula_122 che formula_123 dove formula_124 \u00e8 il modulo del vettore della base formula_113 e formula_126 \u00e8 il modulo del vettore della base cartesiana formula_121 che \u00e8 anche la proiezione di formula_113 sull'asse formula_1. Segue che formula_130 e formula_131. Tuttavia, questo metodo per le trasformazioni dei vettori della base che usa i \"coseni direttori\" \u00e8 inapplicabile alle coordinate curvilinee per la ragione seguente. Aumentando la distanza da formula_111 l'angolo tra la linea curvilinea formula_19 e l'asse cartesiano formula_1 differisce sempre di pi\u00f9 da formula_119. Alla distanza formula_136 l'angolo vero \u00e8 quello tra la tangente al punto formula_137 e l'asse formula_1 ed \u00e8 diverso da formula_119. Gli angoli che la linee formula_19 e l'asse formula_19 formano con l'asse formula_1 diventano sempre pi\u00f9 piccoli. Sia il punto formula_143 posizionato molto vicino a formula_111, cos\u00ec vicino che la distanza formula_145 sia infinitesima. Allora formula_145 misurato sull'asse formula_19 coincide quasi con formula_145 misurato sulla linea formula_19. Allo stesso modo, il rapporto formula_150 (formula_151 \u00e8 la proiezione di formula_145 sull'asse formula_1) diventa quasi esattamente uguale a formula_154. Siano formula_151 e formula_145 chiamati rispettivamente formula_157 e formula_158. Allora formula_159 e formula_160. Quindi, i coseni direttori possono essere sostituiti nelle relazioni con i pi\u00f9 esatti rapporti tra le intercette infinitesime. Le coordinate curvilinee generiche formula_161 e formula_162 sono funzioni lisce (differenziabili con continuit\u00e0) e quindi il rapporto pu\u00f2 essere scritto come formula_163 e formula_164, cio\u00e8 questi rapporto sono le derivate parziali delle coordinate di un sistema rispetto alle coordinate dell'altro sistema.\nSegue che la componente (proiezione) di formula_113 sull'asse formula_1 \u00e8 formula_167. La proiezione dei vettori normalizzati che della base formula_168 pu\u00f2 essere costruita \u00e8 data da un vettore lungo l'asse formula_1 moltiplicato per il vettore della base standard formula_121. Facendo lo stesso per coordinate in spazi di dimensione maggiore, formula_113 pu\u00f2 essere espresso come: formula_172. Simili equazioni valgono per formula_173 ed formula_174 in modo che la base standard formula_109 \u00e8 trasformata nella base locale ordinata e normalizzata formula_90 dal seguente sistema di equazioni:\nformula_177\nI vettori formula_90 nel membro a destra delle equazioni precedenti sono vettori unitari diretti lungo i tre assi del sistema di coordinate curvilinee. Tuttavia in generale non \u00e8 necessario che i vettori della base del sistema di coordinate curvilinee siano unitari. Pu\u00f2 essere facilmente dimostrato che la condizione formula_179 \u00e8 un risultato della trasformazione, e non una richiesta a priori imposta sulla base curvilinea. Se invece la base locale formula_90 non \u00e8 normalizzata allora al membro di destra, al posto di formula_113, formula_173 ed formula_174 ci sar\u00e0 formula_184, formula_185 e formula_186 che sono ancora vettori unitari diretti lungo gli assi coordinati.\nCon un ragionamento analogo, ma proiettando la base standard sugli assi curvilinei ( formula_187 in accordo con la definizione di base standard), si pu\u00f2 ottenere la trasformazione inversa da base locale a base standard:\nformula_188\nIl sistema lineare precedente pu\u00f2 essere in forma matriciale come formula_189 e formula_190 dove formula_191 sono le coordinate cartesiane formula_1, formula_2, formula_18 e formula_195 sono i vettori standard formula_121, formula_197 e formula_198. Le matrici del sistema sono rispettivamente formula_199 and formula_200. Allo stesso modo queste due matrici sono il Jacobiano formula_201 e formula_202 delle trasformazioni dei vettori della base curvilinea ai vettori della base cartesiane e viceversa. Nel secondo sistema di equazioni (la trasformazione inversa), le incognite sono i vettori della base curvilinea che devono essere tali che in ogni punto del sistema di coordinate curvilinee deve esiste uno e un solo insieme di vettori della base. Questa condizione \u00e8 soddisfatta se e solo se il sistema di equazioni ha una sola soluzione, cio\u00e8 se il determinante della matrice \u00e8 diverso da zero. Per il secondo sistema di equazioni, il determinante della matrice \u00e8 formula_203.\nUn'altra propriet\u00e0 delle trasformazioni precedenti \u00e8 la natura delle derivate. In generale vale la seguente definizione:\nUn vettore covariante \u00e8 un oggetto che in un sistema di coordinate formula_1 \u00e8 definito da formula_44 numeri ordinati o funzioni (componenti) formula_206 e in un sistema formula_4 \u00e8 definito da formula_44 componenti ordinate formula_209 che sono legate da formula_206 in ogni punto dello spazio dalla trasformazione formula_211.\nQuesta definizione \u00e8 cos\u00ec generale che si applica alla covarianza in senso astratto, quindi non solo ai vettori della base, ma anche a tutti i vettori, alle componenti, ai tensori, pseudovettori, e pseudotensori (negli ultimi due casi con inversione di segno).\nI coefficienti delle derivate parziali con cui i vettori trasformano sono chiamati \"coefficienti di scala\" o coefficienti di Lam\u00e9 (da Gabriel Lam\u00e9): formula_212. Tuttavia la notazione formula_213 \u00e8 poco usata, e si preferisce usare formula_214, che sono le componenti del tensore metrico."}
{"id": "1771177", "revid": "15756", "url": "https://it.wikipedia.org/wiki?curid=1771177", "title": "Palazzo Agostini (Firenze)", "text": "Palazzo Agostini Suarez \u00e8 un palazzo di Firenze che si trova in via Maggio 6. Il palazzo \u00e8 stato costruito dalla famiglia Agustini, ramo degli Agostini di Pisa, estinto nei Suarez Agostini di Siena.\nStoria e descrizione.\nIl palazzo \u00e8 attribuito a Baccio d'Agnolo, per la somiglianza con edifici coevi come il palazzo Borgherini in borgo Santi Apostoli. Vi visse Marcello di Paolo Agostini, amico di Giorgio Vasari e \"familiare\" di Cosimo I de' Medici, che nel 1564 ottenne l'investitura feudale di Signore di Caldana.\nLa facciata del palazzo \u00e8 caratterizzata dall'alternarsi di elementi quadrati o rettangolari e aperture ad arco, come il contrasto tra le cornici del mezzanino e quelle delle finestre centinate con giunti a raggiera e \"gocci\" al piano nobile e al secondo, sottolineate da spesse cornici marcapiano.\nAl centro della facciata si trova uno stemma scolpito che non \u00e8 della famiglia Agostini e che assomiglia a quello dell'Arte di Calimala."}
{"id": "1771179", "revid": "84529", "url": "https://it.wikipedia.org/wiki?curid=1771179", "title": "Ayumi hamasaki", "text": ""}
{"id": "1771181", "revid": "154326", "url": "https://it.wikipedia.org/wiki?curid=1771181", "title": "Francesco d'Orl\u00e9ans, principe di Joinville", "text": ""}
{"id": "1771183", "revid": "281779", "url": "https://it.wikipedia.org/wiki?curid=1771183", "title": "Tristia", "text": "Tristia (in lingua latina: \"Tristezze\") \u00e8 un'opera poetica in cinque libri, per complessivi 50 componimenti elegiaci, scritta dal poeta latino Ovidio.\nContenuto.\nDescrive la penosa condizione in cui si trova in seguito alla condanna all'esilio nell'anno 8 d.C. Il metro \u00e8 il distico elegiaco, una metrica che ben si presta ad esprimere i lamenti del poeta, esiliato a Tomi, localit\u00e0 sulle coste del Mar Nero.\nPer il timore che i suoi amici venissero eventualmente compromessi, le elegie dei Tristia sono privi di destinatari.\nL'opera genera un senso di monotonia per la ripetitivit\u00e0 ossessiva dei temi, tutti scaturenti dalla situazione dell'esiliato.\nResta tuttavia il singolare documento di un dramma umano, di una lunga infelicit\u00e0; stupiscono l'infaticabile volont\u00e0 e l'insopprimibile bisogno del poeta di trasporre letterariamente la sua esperienza personale. Ovidio in esilio trova nella poesia la sua unica ragione di vita.\nL'opera inizia cos\u00ec:\nTraduzione:"}
{"id": "1771184", "revid": "124384520", "url": "https://it.wikipedia.org/wiki?curid=1771184", "title": "Pianta centrale", "text": "Nell'architettura, si dice pianta centrale la pianta di quegli edifici in cui tutte le parti sono organizzate intorno ad un centro (cio\u00e8 che hanno simmetria centrale). La forma della pianta \u00e8 una figura geometrica regolare, come il quadrato, il cerchio, l'ottagono, la croce greca, o l'ellisse; la simmetria centrale \u00e8 solitamente sottolineata da una cupola. Nel caso di un edificio a pianta circolare, si usa anche il termine pi\u00f9 specifico di rotonda, mentre nel caso di un edificio religioso con quattro bracci di uguale lunghezza si parla pi\u00f9 specificamente di pianta a croce greca.\nSviluppo storico.\nArchitettura antica.\nTra i primi edifici a pianta centrale si ricordano i \"th\u00f2los\" diffusi in particolare nella cultura micenea e poi in quella etrusca.\nNell'et\u00e0 romana la pianta centrale fu utilizzata per templi monopteri e, soprattutto in epoca imperiale, per mausolei e ninfei come il cosiddetto Tempio di Minerva Medica. L'esempio pi\u00f9 celebre \u00e8 comunque la rotonda del Pantheon di Roma.\nMedioevo.\nNell'architettura paleocristiana e bizantina questa conformazione fu invece adottata inizialmente soprattutto per i \"martyrion\", cio\u00e8 le chiese contenenti reliquie di martiri (come nel caso della chiesa dei Santi Apostoli a Costantinopoli), allargandosi poi a battisteri, mausolei, cappelle palatine e chiese di dimensioni pi\u00f9 imponenti come le basiliche di San Vitale a Ravenna, quella di San Lorenzo a Milano, la chiesa di Santo Stefano Rotondo a Roma, la chiesa del Santo Sepolcro a Gerusalemme e Hagia Sophia a Istanbul.\nTra gli esempi romanici spiccano la rotonda di San Tom\u00e8 o la chiesa del Santo Sepolcro a Pisa, facente parte di un gruppo di chiese, generalmente a pianta ottagonale o circolare, edificate in tutta Europa nel XII secolo, a seguito delle prime crociate, ad imitazione del Santo Sepolcro di Gerusalemme e in particolare della parte chiamata \"anastasis\" dell'antica basilica costantiniana e della Cupola della Roccia che i crociati ritenevano una parte del Tempio di Salomone; tra gli esempi di questa tipologia la Chiesa del Tempio (\"Temple Church\") a Londra.\nPer tutto il medioevo continua inoltre la tradizione sorta nel periodono paleocristiano dei battisteri ottagonali, diffusi in particolare in Italia con esempi molto famosi.\nRinascimento.\nL'apice degli studi sulla pianta centrale fu raggiunto durante il Rinascimento: la tipologia architettonica centralizzata favoriva una sintesi geometrico-razionale delle parti dell'edificio, con tutti i risvolti simbolici legati al cerchio, che per Marsilio Ficino era forma prediletta della natura e rappresentazione divina; inoltre la cupola, secondo un'antichissima simbologia religiosa, era assimilata al cielo.\nNei primi decenni del XV secolo Filippo Brunelleschi, autore degli spazi centralizzati della Sagrestia Vecchia e della Cappella dei Pazzi, progett\u00f2 la Rotonda di Santa Maria degli Angeli a Firenze, caratterizzata da una complessa pianta ottagonale all'interno e con sedici lati all'esterno, uno degli esempi pi\u00f9 citati di pianta centrale nella storia dell'architettura.\nA porre il tema della pianta centrale al centro del dibattito architettonico fu, alla met\u00e0 del secolo, Leon Battista Alberti che nel libro settimo del suo trattato \"De re aedificatoria\", trattando della pianta degli edifici sacri raccomanda l'uso del cerchio e delle figure geometriche inscritte del cerchio: quadrato, esagono, ottagono, decagono e dodecagono. In tal modo pose le basi delle successive teorizzazioni e ricerche sulla pianta centrale come modello ideale della chiesa-tempio. Alberti come progettista affront\u00f2 il tema solo nelle chiese di San Sebastiano a Mantova e nella tribuna della Santissima Annunziata (progetto del 1469) a Firenze.\nSul finire del Quattrocento edifici a pianta centrale cominciarono a comparire, in forme monumentali anche negli sfondi dei dipinti, come la \"Consegna delle chiavi\" di Perugino.\nTra i progettisti che si impegnarono sul tema della pianta centrale Matteo Civitali, che realizz\u00f2 il tempietto del Volto Santo nella cattedrale di Lucca nel 1484, Giuliano da Sangallo che edific\u00f2 a Firenze la sagrestia di Santo Spirito a pianta ottagonale e tra il 1484 e il 1495 la basilica di Santa Maria delle Carceri a Prato, a croce greca, che riprendeva gli studi dell'Alberti a San Sebastiano. \nLa ricerca teorica sulla pianta centrale fu portata avanti da Filarete e soprattutto da Francesco di Giorgio Martini.\nFu per\u00f2 soprattutto a Milano, tra Leonardo e Bramante, che si ebbero gli sviluppi pi\u00f9 rilevanti sul tema. Leonardo da Vinci appront\u00f2 dei disegni di chiese ottagonali sormontate da grandi cupole (\"Codice B\") e contornate da cappelle, nelle cui composizioni si avverte l'eco della grande tribuna di Santa Maria del Fiore a Firenze. Queste astrazioni teoriche influenzarono notevolmente Donato Bramante, che utilizz\u00f2 la pianta centrale per la sagrestia di San Satiro e nella tribuna di Santa Maria delle Grazie a Milano, che fecero da preludio alle grandi opere romane: il tempietto di San Pietro in Montorio (1502) e il progetto originario della basilica di San Pietro in Vaticano. \nIntorno a questo progetto e al cantiere del grande tempio si svilupper\u00e0 per oltre un secolo un dibattito avente come oggetto la pianta centrale e che riguard\u00f2 non solo gli aspetti architettonici ma anche teologici e filosofici.\nSempre al Bramante \u00e8 attribuito, non senza incertezze, il progetto di Santa Maria della Consolazione a Todi, alla cui costruzione partecip\u00f2 tuttavia Cola da Caprarola. Esempio simile \u00e8 la chiesa di San Biagio a Montepulciano, iniziata da Antonio da Sangallo il Vecchio nel 1518.\nPure Michelangelo ide\u00f2 impianti centralizzati, come il disegno della basilica di San Giovanni Battista dei Fiorentini (non realizzato) e torn\u00f2 alla pianta centrale (poi anch'essa non realizzata) per il cantiere di San Pietro in Vaticano.\nTra i primissimi esempi nel Rinascimento di pianta centrale applicata non ad un edificio religioso o pubblico, ma privato, \u00e8 Villa Almerico Capra detta \"La Rotonda\" (1566) a Vicenza, progettata come residenza suburbana, uno dei capolavori di Andrea Palladio, la sua villa pi\u00f9 famosa e uno degli edifici pi\u00f9 imitati della storia dell'architettura. Bench\u00e9 soprannominato \"rotonda\", l'edificio palladiano \u00e8 a pianta quadrata, con una cupola e un salone centrale a pianta circolare.\nBarocco e sviluppi successivi.\nDurante il Barocco la pianta centrale fu trasformata in base alle esigenze della Controriforma, tese a rafforzare l'asse longitudinale delle chiese, come nel caso della basilica di Santa Maria della Salute a Venezia, dove uno spazio ottagonale \u00e8 unito ad un presbiterio quadrato. Altri esempi notevoli si hanno inoltre nelle chiese romane di Sant'Agnese in Agone, di Sant'Ivo alla Sapienza, di Sant'Andrea al Quirinale e la collegiata dell'Assunta di Ariccia. A Torino Guarino Guarini e Filippo Juvarra portarono avanti il tema della pianta centrale, arricchendolo di inediti rapporti tra volumi vuoti/pieni.\nNel Settecento e nell'Ottocento si ritrovano schemi centralizzati, derivati dallo consolidato tema del Pantheon romano, in diversi edifici di valore: \u00e8 il caso ad esempio delle chiese di San Simeon Piccolo e della Maddalena a Venezia e della neoclassica basilica di San Francesco di Paola a Napoli."}
{"id": "1771185", "revid": "6923", "url": "https://it.wikipedia.org/wiki?curid=1771185", "title": "Fort Rouill\u00e9", "text": "Fort Rouill\u00e9 fu un emporio francese, situato dove ora sorge Toronto, costruito attorno all'anno 1750, ma abbandonato nel 1759. La sua costruzione venne ordinata dal Marchese de la Jonqui\u00e8re, in seguito governatore della Nuova Francia, con lo scopo di insediare una presenza francese nella zona ed intercettare il commercio delle pellicce che gli indiani praticavano con gli inglesi.\nSi trattava di un piccolo forte circondato da una palizzata, con un bastione a ciascuno dei quattro angoli e contenente cinque principali costruzioni: un \"corps de garde\", un magazzino, una caserma, una bottega per fabbro e un alloggio per gli ufficiali.\nNel luglio 1759 le truppe francesi, in ritirata per l'avanzata inglese, abbandonarono il forte e lo bruciarono, tuttavia le vestigia restarono fino al 1879 quando il suolo viene livellato per far posto ad una vicina cabinovia.\nNel sito dove si trovava Fort Rouill\u00e9, \u00e8 stato eretto un obelisco commemorativo."}
{"id": "1771188", "revid": "14475", "url": "https://it.wikipedia.org/wiki?curid=1771188", "title": "Gichero", "text": ""}
{"id": "1771192", "revid": "14475", "url": "https://it.wikipedia.org/wiki?curid=1771192", "title": "Pan di serpe", "text": ""}
{"id": "1771193", "revid": "1924342", "url": "https://it.wikipedia.org/wiki?curid=1771193", "title": "Jay Chou", "text": "Biografia.\nNato a Taiwan, ricevette il nome di Zhou Jie Lun e rivel\u00f2 molto precocemente un non comune talento musicale. \nA soli tre anni inizi\u00f2 lo studio del pianoforte, per volere della madre, che si preoccupava di assicurargli un futuro. Ben presto la diligenza con cui seguiva le lezioni si trasform\u00f2 in vera e propria passione per tutta la musica, al punto che si avvicin\u00f2 anche ad altri strumenti come la chitarra, il violoncello e il tamburo da jazz.\nNel 1998 Jay entr\u00f2 in una casa discografica come compositore ed inizi\u00f2 a scrivere canzoni per alcuni cantanti che furono per\u00f2 da questi ultimi rifiutati. Tuttavia pian piano i suoi testi vennero presi in considerazione.\nOggi scrive per alcuni tra i pi\u00f9 famosi cantanti e gruppi asiatici, come CoCo Lee, Jacky Wu, Valen Hsu e Power Station.\nDopo aver lavorato dietro le quinte, Jacky Wu si accorse delle potenzialit\u00e0 di Jay Chou come cantante; cos\u00ec nel 1\u00ba novembre del 2001 debutt\u00f2 con l'album \"Jay\" ed ebbe immediatamente grande successo.\nL'anno successivo (20 settembre) pubblic\u00f2 il suo secondo album \"Fantasy\", molte canzoni in essa contenute riscossero grande successo, per citarne alcuni: \"Kai Bu Liao Kou\" (\"incapace di aprir bocca\"), \"An Jing\" (\"silenzio\"), e \"Shuang Jie Gun\" (\"nunchaku\"). Questo album fu consacrato con molti premi, tra cui il prestigioso Golden Melody Awards. Jay, un artista appena comparso sulla scena, aveva gi\u00e0 riscosso grande successo grazie alla melodia delle sue canzoni, alla sua voce, all'unicit\u00e0 della sua musica, ma soprattutto grazie alla sua capacit\u00e0 di raccontare l'emozione dell'uomo e i dettagli della vita.\nNe seguirono altri due album: \"Eight Dimensions\" e \"Ye Hui Mei\". La sua musica \u00e8 apprezzata sia da un pubblico giovane che non, portandogli il soprannome di \"Small King of R &amp; B\".\nJay Chou intraprese anche la carriera dell'attore, nel 2005 recit\u00f2 nel film \"Initial D\" (Takami Fujiwara), tratto da un popolare manga giapponese, in cui recit\u00f2 insieme a nomi famosi come Anne Suzuki, Edison Chen, Shawn Yue, Chapman To e Anthony Wong. Il film divenne un successo in tutta l'Asia e fu premiato in molti paesi come in Cina, Giappone e Thailandia.\nNel 2006 recita nel film \"La citt\u00e0 proibita\" diretto da Zhang Yimou, interpretando il figlio dell'imperatore. L'anno successivo dirige il suo primo film, \"Secret\", dove, oltre ad essere il regista, interpreta anche il protagonista del film.\nNel 2011 approda in America con il film \"The Green Hornet\", dove interpreta Kato, meccanico ed esperto di arti marziali che decide di unirsi al protagonista per combattere il crimine in citt\u00e0.\nNel 2015 riceve l'MTV Europe Music Award al miglior artista taiwanese. Ha ottenuto due platini e un disco d'oro dalla Recording Industry Association Singapore, equivalenti a unit\u00e0 vendute in suolo singaporiano."}
{"id": "1771194", "revid": "1573940", "url": "https://it.wikipedia.org/wiki?curid=1771194", "title": "Palazzo Biliotti", "text": "Palazzo Biliotti \u00e8 un palazzo di Firenze che si trova in via Maggio 30, angolo via dei Michelozzi.\nStoria e descrizione.\nIl palazzo \u00e8 facilmente identificabile per la fila di eleganti sporti su mensole in pietra che si allineano su via Michelozzi, uno dei punti di accesso pi\u00f9 usati per piazza Santo Spirito.\nL'origine del palazzo e tardo-trecentesca, e al primo piano resta un bugnato rustico quattrocentesco. La facciata principale \u00e8 su via Maggio: un severo portale incorniciato da conci a raggiera si trova in posizione centrale. Oltre la cornice marcapiano il rivestimento esterno \u00e8 intonacato (a parte lo spigolo con grosse pietre fino al primo piano) e vi si apre una fila di cinque finestre ad arco con cornici in bugnato liscio (oggi le finestre sono in parte tamponate e sostituite da aperture rettangolari), mentre al secondo piano lo schema si ripete ma le cornici sono completamente lisce, con scarsissimi rilievo. All'ultimo piano si trova una fila di finestre rettangolari, forse frutto di un ampliamento ottocentesco."}
{"id": "1771195", "revid": "643662", "url": "https://it.wikipedia.org/wiki?curid=1771195", "title": "Sergei Ignashevich", "text": ""}
{"id": "1771196", "revid": "14475", "url": "https://it.wikipedia.org/wiki?curid=1771196", "title": "Calla selvatica", "text": ""}
{"id": "1771199", "revid": "1652635", "url": "https://it.wikipedia.org/wiki?curid=1771199", "title": "Pippo e Menelao", "text": "Pippo e Menelao (\"Pif et Hercule\") \u00e8 una serie televisiva a cartoni animati prodotta da Col.Ima.Son. S.E.K. e TF1 basata sulla serie a fumetti omonima. \u00c8 stata trasmessa in Italia per la prima volta dall'emittente Italia 1.\nTrama.\nLe divertenti avventure di due nemici-amici: il cane mansueto Pippo, sempre senza lavoro e il gatto indolente Menelao.\nPersonaggi.\nPersonaggi secondari.\nOltre ai due ci sono anche dei personaggi secondari che ogni volta, con vari mezzi, ostacolano i nostri eroi.\nSigla.\nLa sigla \u00e8 scritta da Alessandra Valeri Manera ed Enzo Draghi e cantata da Cristina D'Avena."}
{"id": "1771200", "revid": "304077", "url": "https://it.wikipedia.org/wiki?curid=1771200", "title": "Automated guided vehicle", "text": "AGV \u00e8 l'acronimo per Automated/Automatic Guided Vehicle (dall'inglese: \"Veicolo a guida automatizzata/automatica\") e identifica dei veicoli, utilizzati principalmente in campo industriale per la movimentazione di prodotti all'interno di uno stabilimento. Esistono comunque anche veicoli atti a lavorare all'esterno, anche se molto meno utilizzati. \nNomenclatura.\nL'AGV ha anche altri nomi: Laser Guided Vehicle (LGV) e Self Guided Vehicles (SGV). In Germania la tecnologia assume il nome di Fahrerlosen Transportsystemen (FTS), mentre in Svezia viene chiamata f\u00f6rarl\u00f6sa truckar. \nRecentemente \u00e8 stato introdotto il nuovo concetto di Intelligent Guided Vehicle (IGV) per indicare un nuovo trend tecnologico di sviluppo di veicoli automatici.\nUn ulteriore categoria di AGV \u00e8 quella dei cosiddetti mouse o sogliole, ovvero veicoli automatici in grado di infilarsi sotto carrellini o scaffalature su ruote, agganciarli da sotto e trasportarli fino a destinazione.\nTecnologie di guida.\nEsistono numerose tecnologie adottate per guidare un sistema AGV, ognuna con vantaggi e svantaggi. Ci sono sistemi particolarmente flessibili relativamente alle variazioni di percorso altri invece che funzionano bene anche in condizioni particolarmente gravose.\nGuida a filo.\nLa prima ad essere stata sviluppata \u00e8 stata la guida a filo. Realizzata per mezzo di un filo disposto immediatamente sotto la superficie del pavimento e percorso da un segnale elettrico ad una determinata frequenza. Una coppia di solenoidi disposti sul carrello \u00e8 in grado di rilevare la posizione del filo e un'elettronica relativamente semplice pu\u00f2 controllare lo sterzo. Se \u00e8 necessario avere pi\u00f9 percorsi si usano frequenze diverse. Si adatta bene all'uso in situazioni gravose in particolar modo in presenza di ambienti sporchi che rendono critico l'uso di sistemi ottici. La modifica del percorso \u00e8 molto onerosa in quanto richiede la realizzazione di un taglio nel pavimento per l'inserimento dei fili e la successiva resinatura degli stessi.\nMagneti.\nIl percorso viene delimitato da una serie di calamite inserite nella pavimentazione. Rispetto alla guida a filo richiede un intervento pi\u00f9 semplice sulla pavimentazione in quanto sono richiesti solo una serie di fori. I singoli magneti possono essere sostituiti da nastri o bande magnetiche. \u00c8 possibile individuare determinate posizioni sfruttando diverse combinazioni di polarit\u00e0 dei magneti. \nBanda colorata.\nRealizzata per mezzo di vernici o di nastri adesivi colorati. Un sistema ottico rileva la posizione della banda e controlla lo sterzo con una logica analoga a quella della guida a filo e magnetica. Le modifiche al percorso sono relativamente semplici da realizzare ma il sistema si adatta solo ad ambienti puliti. Richiede manutenzione in quanto le bande colorate possono danneggiarsi o consumarsi.\nGuida odometrica.\nLa tecnica di guida \u00e8 simile a quella delle macchine a guida laser, usa come riferimento un certo numero di catarifrangenti collocati su paletti od oggetti lungo il percorso dei carrelli. Ogni veicolo utilizza il laser di sicurezza sempre gi\u00e0 presente sui veicoli. Quando il raggio emesso dalla testa laser, colpisce uno dei catarifrangenti, viene riflesso e la testa stessa rileva la direzione da cui proviene la riflessione. Con il rilevamento di almeno tre catarifrangenti, e riportati con coordinate assolute in un sistema dove il carrello conoscer\u00e0 la posizione zero, il computer di bordo \u00e8 in grado di calcolare la posizione del carrello e di guidarlo lungo percorsi prestabiliti. Il vantaggio principale offerto dal sistema odometrico \u00e8 l'assenza di dispositivi a terra o interrati legati ai percorsi, \u00e8 quindi possibile variare il percorso dei veicoli agendo solo sul software di controllo degli stessi. Rispetto ai veicoli con guida laser tradizionale consente di ottenere le stesse prestazioni con costi nettamente inferiori e senza l'impiego di alcun componente aggiuntivo (testa laser tradizionale). Senza costi aggiuntivi rispetto ai veicoli a guida ottica, la guida odometrica supera anche le necessit\u00e0 di manutenzione che possono richiedere le bande colorate a seguito di deterioramenti. Pertanto \u00e8 idonea all'utilizzo anche in ambienti non puliti.\nGuida mista odometrica ed ottica.\nSu molti veicoli i due tipi di guida possono coesistere con costi aggiuntivi insignificanti. Ci\u00f2 offre la possibilit\u00e0 di passare in automatico dall'una all'altra tipologia di guida quando specifiche necessit\u00e0 di impiego lo suggeriscano. Es. se in un tratto di tracciato \u00e8 difficoltoso collocare i catarifrangenti, e l'ambiente lo consente, \u00e8 possibile passare alla guida ottica.\nTriangolazione con laser.\nLa tecnologia di guida al laser usa come riferimento un certo numero di catarifrangenti collocati su pareti od oggetti lungo il percorso dei carrelli. \nOgni veicolo \u00e8 munito di una testa laser che ruota a 360\u00b0 e scandisce, con intervallo medio di 50ms, tutta la zona circostante. Quando il raggio emesso dalla testa laser, colpisce uno dei catarifrangenti, viene riflesso e la testa stessa rileva la direzione da cui proviene la riflessione. Con il rilevamento di almeno tre catarifrangenti, preventivamente misurati per mezzo di un teodolite, e riportati con coordinate assolute in un sistema dove il carrello conoscer\u00e0 la posizione zero, il computer di bordo \u00e8 in grado di calcolare la posizione del carrello e di guidarlo lungo percorsi prestabiliti. Il vantaggio principale offerto dal sistema laser \u00e8 l'assenza di dispositivi legati ai percorsi \u00e8 quindi possibile variare il percorso dei veicoli agendo solo sul software di controllo degli stessi.\nGPS.\nQualora il veicolo debba muoversi esclusivamente all'esterno si pu\u00f2 adottare il sistema GPS, adottando la tecnica differenziale con una base di riferimento, per conoscere con precisione la posizione del carrello. Il sistema di guida funziona quindi in maniera analoga a quella dei sistemi con triangolazione laser.\nSoftware di gestione.\nAd esclusione di sistemi estremamente semplici, composti da un solo veicolo e da un percorso elementare, grande importanza ha il sistema di \"Traffic management\" ovvero il software che gestisce \ni carrelli, i percorsi (con incroci e precedenze) e le richieste di missioni (con priorit\u00e0 e ottimizzazione dei percorsi).\nAlimentazione.\nNormalmente gli AGV vengono alimentato da accumulatori in grado di assicurare un certo numero di ore di lavoro (in genere 8 ore, ovvero la durata di un turno di lavoro). Il sistema pu\u00f2 gestire automaticamente la carica degli accumulatori con un'apposita postazione di ricarica. \nAntinfortunistica.\nNei sistemi dotati di guida automatica \u00e8 necessario prevedere particolari dispositivi per evitare che vengano investite persone o oggetti eventualmente presenti sul percorso. Quando non sia possibile o conveniente isolare con barriere la zona di lavoro la stessa deve essere chiaramente delimitata e i carrelli devono essere dotati di dispositivi ottici e/o meccanici che causano l'arresto qualora il carrello si avvicini o urti un ostacolo. I carrelli inoltre vengono dotati di avvisatori ottici e acustici che avvisano del loro approssimarsi. Analogamente il carrello deve essere dotato di dispositivi che lo blocchino immediatamente in caso di avaria del sistema di guida.\nIntelligent Guided Vechicle.\nLo sviluppo di nuove tecnologie e di nuove logiche di funzionamento ha permesso negli ultimi anni lo sviluppo di una nuova categoria di AGV, chiamata IGV che \u00e8 l'acronimo per Intelligent Guided Vehicle (dall'inglese: \"Veicolo a guida intelligente\").\nTecnologia di guida.\nIl recente sviluppo di scanner laser ad altissime prestazioni ha permesso l'invenzione di un nuovo sistema di guida, chiamato contour navigation, o natural navigation, o mapping. In fase d'installazione l'AGV viene guidato manualmente lungo i percorsi che poi dovr\u00e0 effettuare in automatico; durante questa fase esso acquisir\u00e0 i contorni dell'ambiente, creando una planimetria 2D dell'ambiente. Successivamente, nella fase operativa, l'AGV effettuer\u00e0 un confronto continuo fra i contorni rilevati in tempo reale e la mappa salvata in memoria, identificando la propria posizione all'interno della mappa, tipicamente con accuratezze inferiori ad 1cm.\nSistema di gestione.\nPer avere sistemi pi\u00f9 snelli e flessibili, la tendenza \u00e8 di rimuovere ogni tipo di controllo centralizzato, in favore di sistemi di controllo distribuiti, in ogni macchina, basandosi sul paradigma dei sistemi multiagente. In questo modo ogni veicolo risulta autonomo, ed \u00e8 in grado di prendere decisioni per se stesso, comunicando con gli altri veicoli all'interno di una flotta, tipicamente utilizzando reti Wi-Fi.\nAlimentazione.\nLe batterie sono tipicamente al litio, molto leggere e con capacit\u00e0 ridotte, poich\u00e9 non \u00e8 pi\u00f9 necessario coprire interi turni di lavoro con una sola ricarica, ma piuttosto svolgere missioni di trasporto alternate a brevi ricariche automatiche.\nDesign.\nLe forme, i colori e l'aspetto degli IGV sono spesso curati e studiati per avere un basso impatto psicologico sulle persone; sono generalmente snelli, leggeri e molto agili nei movimenti. Questi veicoli automatici infatti sono pensati per muoversi liberamente in aree condivise con gli operatori, che non devono essere assolutamente preoccupati o spaventati dai veicoli automatici."}
{"id": "1771201", "revid": "128245", "url": "https://it.wikipedia.org/wiki?curid=1771201", "title": "File hosting", "text": "Un servizio di file hosting (in italiano: \"archiviazione di file\"), chiamato anche cyberlocker, \u00e8 un servizio di archiviazione su Internet appositamente progettato per ospitare i file degli utenti, permettendo loro di caricare file che possono poi essere scaricati da altri utenti. Tipicamente il servizio permette l'accesso tramite protocollo HTTP o FTP o tramite software di terze parti.\nUtilizzo.\nSolitamente il servizio viene utilizzato per la condivisione dei files, ma in molti casi i servizi di file hosting si sono evoluti in servizi cloud, meno adatti a condividere i file con terzi. L'utilizzo dei file hosting \u00e8 molto diffuso in contesti aziendali, nei quali sia necessario condividere e/o modificare un file da diverse postazioni: per questo motivo vengono molto utilizzati per cooperare al raggiungimento di uno scopo, modificare collettivamente documenti o scambiarsi informazioni riservate. Numerosi sono i casi, inoltre, in cui gli utenti abusano dei servizi di file hosting per condividere facilmente film, musica ed ebook protetti da diritto d'autore.\nIl file hosting tecnicamente \u00e8 basato su un server principale (main server) che reindirizza gli utenti su vari server dove sono contenuti i file tramite un database contenuto nello stesso server principale o in un server dedicato, questi server possono essere all'interno della stessa Server Farm oppure sparsi per il mondo. Solitamente gli utilizzatori paganti non hanno limitazioni di download, storage o ampiezza banda."}
{"id": "1771202", "revid": "78273", "url": "https://it.wikipedia.org/wiki?curid=1771202", "title": "Badongo", "text": ""}
{"id": "1771203", "revid": "78273", "url": "https://it.wikipedia.org/wiki?curid=1771203", "title": "Mybloop", "text": ""}
{"id": "1771216", "revid": "1573940", "url": "https://it.wikipedia.org/wiki?curid=1771216", "title": "Palazzo Martellini-Rosselli del Turco", "text": "Palazzo Martellini-Rosselli Del Turco \u00e8 un palazzo di Firenze che si trova in via Maggio 9, angolo via de' Velluti e via de' Vellutini.\nStoria.\nDi questo palazzo ci sono date le prime notizie da Donato Velluti che nella sua \"Cronica domestica\" del XIV secolo lo dice edificato da Bonaccorso di Piero Velluti attorno al 1260. Esso rappresenta la prima casa edificata in Via Maggio, che allora era detta \"in Casellina\" da un'unica casa esistente nella zona ove \u00e8 adesso il tabernacolo del Canto alla Cuculia, ovvero l'attuale Palazzo Tempi-Mazzei, all'angolo tra Via Santa Monaca e Via dei Serragli.\nIl \"palagio\" o \"casa dinanzi\" di Via Maggio appartenne poi a Gherardo Velluti, nipote di Bonaccorso e zio di Donato, autore della \"Cronica\". Lo stesso Gherardo poi lo vendette ai biscugini Piero e Matteo Velluti, i cui figli lo possedevano nel 1367, anno in cui fu scritta la \"Cronica\".\nNel XVI secolo pass\u00f2 dai Velluti agli Ugolini, che gi\u00e0 possedevano un palazzo all'angolo tra la stessa via Maggio e lo sdrucciolo de' Pitti. \nIl 17 luglio 1619 fu acquistato per 1250 scudi da Lionardo Martellini, a cui si deve l'inserimento probabilmente delle due grandi finestre inginocchiate e sicuramente dei due stemmi sulle cantonate. Nel 1627 alla morte di Lionardo il palazzo o \"casa grande\" di Via Maggio pass\u00f2 ai suoi figli Piero e Francesco. Quest'ultimo, divenuto unico proprietario nel 1633, mor\u00ec nel 1636 lasciando eredi i suoi figli maschi Lionardo, Gio. Battista e Giovanni. Nel 1644 fu acquistato per 6000 scudi in conto residuo dotale dalla famiglia Pecori (poi Pecori-Giraldi) (Francesco Maria Pecori aveva sposato Alessandra Martellini, figlia di Francesco) che lo possedette (senza mai abitarvi ma affittandolo) fino al 1765. \nSuccessivamente, dopo vari passaggi di propriet\u00e0 (Stefanini, Landini, Soldani Bensi, Ganucci, Favi, Harris), nel 1859 fu acquistato per 10500 scudi dai Rosselli Del Turco a cui appartiene tuttora.\nIl palazzo \u00e8 stato dichiarato di interesse storico architettonico particolarmente importante con Decreto Ministero Beni Culturali ed Ambientali del 12 ottobre 1979.\nArchitettura.\nLa facciata si presenta solida, in uno stile cinquecentesco fiorentino molto vicino ai palazzi circostanti, grazie agli elementi in pietra che spiccano sull'intonaco.\nIl pian terreno \u00e8 caratterizzato da due portali ad arco gemelli al centro, caratteristica piuttosto insolita (infatti quello di sinistra per chi guarda fu probabilmente costruito nel XIX secolo per realizzare un fondo ad uso commerciale), sormontati da un'apertura rettangolare e affiancati da due finestre inginocchiate. Il piano superiore, segnato da un cornice marcapiano mondanata, presenta una fila di sette finestre ad arco con cornice in pietra col motivo \"a raggiera\", simili a quelle del secondo piano la cui lunetta per\u00f2 fu murata nel XIX secolo. \nIl tutto \u00e8 inquadrato dagli spigoli evidenziati dalla pietra fino alla gronda, particolarmente sporgente. Agli angoli si trovano due stemmi scolpiti della famiglia Martellini (detta appunto Martellini del Falcone, poi Pontanari Martellini) che possedette il palazzo dal 1619 al 1644.\nSempre nel XIX secolo, verosimilmente durante il periodo di Firenze capitale, alcuni locali del piano terreno dell'altezza di quasi 6 metri furono \"tagliati\" orizzontalmente con volte a vela semipiane per realizzare un appartamento al piano ammezzato o mezzanino, con apertura di 6 porte-finestre con parapetto in ferro battuto lungo la Via dei Vellutini. \nAll'interno \u00e8 un cortile con elementi in pietra serena (peducci, colonne e capitelli) dei primi del XVI secolo. \nLa attuale scala principale dell'edificio risulta realizzata a met\u00e0 del XIX secolo in pietra serena con 11 rampe di 9 scalini ciascuna e coperta da un grande lucernario in ferro e vetro."}
{"id": "1771228", "revid": "6923", "url": "https://it.wikipedia.org/wiki?curid=1771228", "title": "Stazzano (Palombara Sabina)", "text": "Stazzano \u00e8 una frazione di Palombara Sabina (provincia di Roma).\nLa frazione si divide nei borghi Stazzano Vecchio e Stazzano Nuovo.\nStazzano vecchio fu abbandonata nel 1901 a causa di un tremendo terremoto che fortunatamente non fece vittime. Gli abitanti si trasferirono a Stazzano Nuovo, lasciando cos\u00ec il borgo antico immerso nella natura, diventare una delle pi\u00f9 grandi e belle citt\u00e0 fantasma del lazio.\nStoria.\nIgnote sono le origini del nome ma fantasie popolari vogliono ricondurle a stazzo, dato che, verosimilmente, in zona, vi erano delle mulattiere che portavano dai centri vicini ai pascoli dei Monti Lucretili.\nLa zona \u00e8 abitata sin dall'epoca romana come attestano ruderi nella vicina Cretone."}
{"id": "1771231", "revid": "1306893", "url": "https://it.wikipedia.org/wiki?curid=1771231", "title": "Stemma della Danimarca", "text": "Lo stemma nazionale della Danimarca \u00e8 l'attuale emblema ufficiale di stato del Regno di Danimarca.\nBlasonatura dello stemma nazionale.\nLo stemma nazionale \u00e8 costituito da un campo d'oro seminato di nove cuori rossi e caricato di tre leoni passanti d'azzurro, coronati, armati d'oro e lampassati di rosso, il tutto sormontato dalla corona regale. \nLo stemma della Danimarca riprende lo stemma della stirpe degli Estridsen, famiglia regnante che resse la Danimarca per secoli. La pi\u00f9 antica descrizione di questo stemma risale al re Canuto VI di Danimarca nel 1194. Dopo la morte di Canuto VI cambiarono lo stemma aggiungendo i diamanti alla corona che prima era semplice e senza pietre decorative.\nBlasonatura dello stemma reale.\nLo stemma reale \u00e8 pi\u00f9 complesso. Lo scudo \u00e8 inquartato da una croce d'argento bordata di rosso, derivante dalla bandiera della Danimarca. Il primo e il quarto quarto rappresentano la Danimarca e sono costituiti da un campo d'oro seminato di nove cuori rossi e caricato di tre leoni passanti d'azzurro, coronati, armati d'oro e lampassati di rosso; il secondo quarto rappresenta Schleswig (un'antica provincia danese ora divisa fra Danimarca e Germania) ed \u00e8 costituito da un campo d'oro caricato di due leoni passanti d'azzurro, coronati ed armati d'oro, lampassati di rosso; il terzo quarto, infine, \u00e8 un troncato semipartito nel quale i tre campi sono d'azzurro, nel primo alle tre corone d'oro (che rappresentano l'antica Unione di Kalmar), nel secondo all' ariete d\u2019argento cornato ed unghiato d\u2019oro, nel terzo all' orso polare al naturale.\nIl simbolo delle corone si presenta identico allo stemma della Svezia. L'ariete rappresenta le Isole F\u00e6r \u00d8er e l'orso polare rappresenta la Groenlandia. L'attuale versione dello stemma, istituita dal regio decreto del 5 luglio 1972, \u00e8 notevolmente semplificata rispetto alla versione precedente, che conteneva altri sette simboli: cinque territori precedentemente sotto la giurisdizione dei re danesi nel medioevo (Holstein, Stormarn, Dithmarschen, Lauenburg e Delmenhorst) e due titoli nobiliari (re dei Goti e re dei Venedi).\nUna corona d'argento caricata su campo rosso era stata precedentemente inserita a rappresentare l'Islanda, ma, a causa dell'opposizione islandese, questo simbolo \u00e8 stato sostituito nel 1903 da un falco d'argento al campo d'azzurro. Il falco \u00e8 stato a sua volta rimosso dallo stemma reale nel 1948 dopo la fine dell'unione danese-islandese nel 1944.\nAl centro dello scudo due barre rosse su campo d'oro rappresentano gli Oldenburg, l'antica dinastia che un\u00ec la Danimarca nel XV secolo. Quando questa dinastia si estinse, nel 1863, la corona pass\u00f2 al Principe Cristiano del ramo cadetto dei Gl\u00fccksburg, i cui discendenti regnano tuttora sulla Danimarca. Il Casato di Gl\u00fccksburg continua a utilizzare lo stemma degli Oldenburg.\nLo scudo, ornato dai collari dell'Ordine del Dannebrog e dell'Ordine dell'Elefante, \u00e8 sostenuto da due giganti, avvolto nel manto di ermellino ed \u00e8 sormontato dalla corona regale.\nLo stemma reale \u00e8 riservato esclusivamente al sovrano, alla famiglia reale, alla guardia reale e alla corte."}
{"id": "1771234", "revid": "253269", "url": "https://it.wikipedia.org/wiki?curid=1771234", "title": "Joe Flanigan", "text": "Biografia.\nJoe Flanigan \u00e8 nato come Joseph H. Dunnigan III a Los Angeles. Ha cambiato il suo nome in Joseph Flanigan quando fu adottato da John Flanigan.\nStudia alla scuola di Ojai in California, dove appare all'et\u00e0 di 14 anni nella produzione scolastica di \"A Streetcar Named Desire\"."}
{"id": "1771238", "revid": "1543377", "url": "https://it.wikipedia.org/wiki?curid=1771238", "title": "Classe Kanin", "text": "La classe Gnevnyj o Progetto 57, secondo la classificazione sovietica, era costituita da 8 unit\u00e0 fu la prima classe di cacciatorpediniere concepiti come unit\u00e0 missilistiche nella Marina Sovietica. La classe era conosciuta in Occidente come classe Krupny e dopo gli ammodernamenti come classe Kanin.\nLa costruzione delle unit\u00e0 venne avviata nel 1958-59 e completata nel 1960-61; le unit\u00e0 furono convertite a partire dal 1965 e sono state tutte demolite tra il 1987 e il 1991.\nCaratteristiche.\nLo scafo e l'apparato propulsivo sono dei Kotlin. Le unit\u00e0 erano dotate di due lanciamissili, uno a ciascuna estremit\u00e0, per missili SS-N-1, ma la loro installazione limit\u00f2 quella di altri sistemi di difesa, mentre questi missili che costituivano l'armamento principale di queste unit\u00e0 si rivelarono ben presto obsoleti.\nLe mitragliere da 45 mm vennero sostituite con i nuovi pezzi da 57 mm, sempre montati in impianti quadrupli ZIF-75.\nAmmodernamenti.\nAvendo i missili SS-N-1 mostrato chiaramente notevoli limiti, dal 1965 la marina sovietica decise di convertire le navi da unit\u00e0 ASuW a unit\u00e0 multiruolo/ASW.\nDopo le modifiche la classe venne denominata da parte della NATO Classe Kanin. Secondo Conway la modernizzazione si \u00e8 rivelata molto costosa e sembra abbia scoraggiato i sovietici da qualsiasi ulteriore completa ricostruzione di navi pi\u00f9 vecchie."}
{"id": "1771244", "revid": "37401", "url": "https://it.wikipedia.org/wiki?curid=1771244", "title": "Escriv\u00e1 de Balaguer", "text": ""}
{"id": "1771251", "revid": "37401", "url": "https://it.wikipedia.org/wiki?curid=1771251", "title": "Agiografie", "text": ""}
{"id": "1771254", "revid": "1573940", "url": "https://it.wikipedia.org/wiki?curid=1771254", "title": "Palazzo Machiavelli", "text": "Palazzo Machiavelli \u00e8 una dimora storica italiana vincolata ai sensi della Legge 1 giugno 1939, n. 1089 (Tutela delle cose d\u2019interesse artistico o storico), situata tra la via Santo Spirito e la basilica di Santo Spirito, con un lato lungo la via de' Coverelli, a Firenze.\nStoria.\nLa famiglia Machiavelli, che risiedeva nell'attuale via Guicciardini, possedeva fin dalla prima met\u00e0 del XV secolo alcuni fabbricati all'inizio di via Santo Spirito. Nel 1340, in seguito a un incendio che distrusse le case dei Machiavelli fu iniziata, all'angolo del \"Fondaccio\" (ora via Santo Spirito) e la via de' Coverelli, gi\u00e0 Chiasso perduto, l'edificazione di un grande palazzo, l'unico che la famiglia abbia mai avuto a Firenze. Qui visse per un certo periodo anche Niccol\u00f2 Machiavelli, che mor\u00ec in un palazzo in via Guicciardini distrutto durante la seconda guerra mondiale.\nLa costruzione doveva essere terminata nel 1427 quando, al catasto fiorentino erano censiti vari edifici dei Machiavelli, precisamente di Gherardo di Boninsegna. Da allora, per tre secoli, fino alla morte di Francesco Maria Machiavelli, la propriet\u00e0 rimase della famiglia e successivamente pervenne, insieme ad altri beni, ai Rangoni che assunsero il cognome Machiavelli.\nVerso la met\u00e0 del XIX secolo il palazzo fu acquistato dal conte Antonio Falardeu che vi effettu\u00f2 importanti restauri terminati nel 1863, come testimonia una lapide apposta nell'androne del palazzo con accesso dal civico numero 7. Nel secolo successivo, dopo vari passaggi di propriet\u00e0, l'edificio fu trasformato in condominio.\nDescrizione.\nIl palazzo \u00e8 costituito da quattro piani e un mezzanino fuori terra. Su via Santo Spirito \u00e8 la severa facciata principale sulla quale si aprono due grandi portali ad arco a tutto sesto di pietra bugnata. La facciata \u00e8 caratterizzata da marcapiani e da una cornice di gronda in pietra e da tre stemmi seicenteschi in terracotta. \nIl fronte secondario su via de' Coverelli \u00e8 in parte aggettante su mensoloni di pietra serena e nella porzione terminale al primo piano \u00e8 caratterizzato da una loggetta con balaustra in pietra. La parte dell'edificio che confina con l'abside della basilica di Santo Spirito \u00e8, con tutta probabilit\u00e0, di origine settecentesca, cos\u00ec come il quarto piano dell'edificio. Su via de' Coverelli si trova l'accesso a una corte con porticato e loggiato a due piani.\nAll'interno sono conservati molti elementi architettonici originari come soffitti a cassettoni, volte a botte, affreschi sulle pareti e sui soffitti."}
{"id": "1771262", "revid": "1573940", "url": "https://it.wikipedia.org/wiki?curid=1771262", "title": "Margaret Dayhoff", "text": "Biografia.\n\u00c8 considerata una capostipite nel campo della bioinformatica. Nel 1965, pubblic\u00f2 un'opera fondamentale in questo senso, l'\"Atlas of Protein Sequence and Structure\", che raccoglieva appunto i dati sulla struttura e sulla sequenza di tutte le proteine allora note. Le informazioni contenute nell\"'Atlas\", che pu\u00f2 essere considerata la prima banca dati biologica, su supporto cartaceo, vennero poi utilizzate per la creazione di uno dei primi progetti informatizzati di raccolta di dati biologici, il Protein Information Resource (PIR). Questo a sua volta conflu\u00ec in seguito (2002) in un pi\u00f9 grande database, UniProt, tuttora esistente.\nOltre alla pubblicazione del suo atlante, il maggior contributo della Dayhoff nel campo della bioinformatica fu tuttavia la creazione di una delle prime matrici di punteggio, la matrice PAM, ultimata nel 1966 e utilizzata tutt'oggi. Per realizzare tale matrice, la studiosa segu\u00ec un approccio evoluzionistico, confrontando tra loro le sequenze di numerose famiglie proteiche, tra loro correlate, e registrando sperimentalmente le mutazioni che si osservavano tra amminoacidi. In questo modo, calcol\u00f2 dei \"punteggi\" da assegnare alla probabilit\u00e0 di scambi, durante l'evoluzione, fra coppie di amminoacidi in sequenze correlate, fornendo cos\u00ec uno strumento fondamentale alle strategie di allineamento di sequenze allora in uso."}
{"id": "1771270", "revid": "87059301", "url": "https://it.wikipedia.org/wiki?curid=1771270", "title": "Proteina GAP", "text": "GAP \u00e8 l'acronimo di GTPase Activating protein e indica una classe di enzimi specializzati nell'aiutare le piccole GTPasi cellulari ad idrolizzare a GDP il GTP che portano legato. Questo provoca il passaggio della GTPasi alla forma inattiva.\nFunzionamento.\nNormalmente, le piccole GTPasi idrolizzano il GTP a velocit\u00e0 molto basse. Il compito delle GAP \u00e8 di aumentare significativamente la velocit\u00e0 dell'idrolisi di GTP.\nLe GAP agiscono giustapponendo il loro sito catalitico a quello della loro GTPasi. Cos\u00ec facendo mettono a disposizione della GTPasi uno ione Mg2+ che tiene in posizione il GTP e alcuni residui catalitici (Tyr, Arg e Gln) che portano a termine l'idrolisi del GTP.\nLa reazione consiste nella deprotonazione di una molecola d'acqua con conseguente produzione di uno ione OH-. L'ossidrile porta, quindi, un attacco nucleofilo al fosforo del fosfato gamma del GTP causandone il distacco.\nGAP nella cellula.\nLe GAP sono usate, assieme alle GEF, per controllare le transizioni delle piccole GTPasi tra i loro stati \"attivo\" e \"inattivo\", contribuendo, quindi, alla loro funzione di interruttori cellulari. Per ogni GTPasi esistono (molto probabilmente) una GAP e un GEF che ne regolano l'attivit\u00e0.\nUn esempio pu\u00f2 essere Ran-GAP, la GAP citosolica coinvolta nell'inattivazione di Ran. Ran \u00e8 la GTPasi che si occupa di mantenere l'unidirezionalit\u00e0 dei processi di importazione ed esportazione nucleare. Ran-GAP agisce nel citosol dove promuove la transizione da Ran-GTP a Ran-GDP. Questo causa il distacco di Ran dalle importine e dalle esportine."}
{"id": "1771271", "revid": "1306893", "url": "https://it.wikipedia.org/wiki?curid=1771271", "title": "Stemma del Lussemburgo", "text": "Lo stemma del Lussemburgo (Wope vu L\u00ebtzebuerg) \u00e8 l'attuale emblema ufficiale di stato del Granducato del Lussemburgo.\nBlasonatura.\nLo stemma ha origine nel medioevo e deriva dallo scudo dell'antico Ducato del Limburgo, oggi diviso fra Belgio e Paesi Bassi. Lo scudo \u00e8 composto da un campo d'azzurro fasciato d'argento di otto pezzi, caricato di un leone rampante di rosso con la coda forcata, coronato, armato e linguato d'oro. I tenenti sono costituiti da due leoni, lo stemma \u00e8 avvolto nel manto di ermellino ed \u00e8 sormontato dalla corona principesca lussemburghese.\nStoria.\nL'origine dello stemma del Lussemburgo viene fatta risalire al 1235, quando Enrico V il Biondo fu il primo conte del Lussemburgo ad adottarne una forma primitiva. Lo scudo attuale \u00e8 regolamentato per legge dal 1972, legge confermata il 17 giugno 1993.\nEsistono tre versioni dello stemma del Lussemburgo: una piccola, una media e una grande. Tutte e tre, per\u00f2, sono composte dagli stessi elementi araldici.\nIl Granduca possiede tre versioni personali simili allo stemma nazionale."}
{"id": "1771275", "revid": "131358", "url": "https://it.wikipedia.org/wiki?curid=1771275", "title": "Rub\u00e9n De la Red", "text": ""}
{"id": "1771276", "revid": "1543377", "url": "https://it.wikipedia.org/wiki?curid=1771276", "title": "America (America)", "text": "America \u00e8 l'album di debutto dell'omonimo gruppo folk rock statunitense America. Uscito nel dicembre del 1971, la prima versione dell'album non conteneva il brano \"A Horse with No Name\", registrato l'anno successivo ai \"Morgan Studios\" di Londra ed incluso nella ristampa messa in commercio nel 1972.\nL'album raggiunge la prima posizione nella Billboard 200 per cinque settimane.\nMusicisti.\nRiverside\nSandman\nThree Roses\nChildren\nHere\nI Need You\nRainy Day\nNever Found the Time\nClarice\nDonkey Jaw\nPigeon Song\nA Horse with No Name\nNote aggiuntive"}
{"id": "1771278", "revid": "339392", "url": "https://it.wikipedia.org/wiki?curid=1771278", "title": "Profeta Ezechiele", "text": ""}
{"id": "1771279", "revid": "729019", "url": "https://it.wikipedia.org/wiki?curid=1771279", "title": "Tour della Nazionale di rugby a 15 della Nuova Zelanda 2002", "text": ""}
{"id": "1771280", "revid": "3732", "url": "https://it.wikipedia.org/wiki?curid=1771280", "title": "Il Secolo (Sonzogno editore)", "text": ""}
{"id": "1771284", "revid": "767487", "url": "https://it.wikipedia.org/wiki?curid=1771284", "title": "Due settimane in un'altra citt\u00e0", "text": "Due settimane in un'altra citt\u00e0 \u00e8 un film del 1962 diretto da Vincente Minnelli, tratto dal romanzo \"Two Weeks in Another Town\" di Irwin Shaw (1960).\nTrama.\nJack Andrews \u00e8 un attore in crisi. Ha tentato il suicidio in automobile e non riesce pi\u00f9 a girare un film di successo. Il regista Maurice Kruger, suo mentore e amico, gli invia una lettera presso la clinica per alcolisti in cui ora si trova chiamandolo a Roma dove sta girando un nuovo film a Cinecitt\u00e0. Jack accetta di dirigere il doppiaggio ma nello stesso hotel in cui alloggia giunge anche la sua ex moglie, l'affascinante Carlotta, dalla quale \u00e8 ancora ossessionato e non riesce a fare un buon lavoro. Ad aiutarlo ci pensa Veronica, una ragazza romana innamorata del giovane attore maledetto del momento Davie Drew protagonista del film. Il lavoro stenta a decollare e il produttore scalpita e fa pressioni quando all'improvviso Kruger ha un malore che lo costringe al ricovero in ospedale. Il regista confida a Jack che anche lui \u00e8 sull'orlo della bancarotta e ha estremo bisogno che il film venga finito e sia un successo ed \u00e8 preoccupato che il produttore chiami un regista inetto a finire il lavoro. Jack si offre cos\u00ec per sostituirlo senza figurare nei titoli e si scopre essere davvero bravo a gestire attricette capricciose e ragazzi scalmanati oltre che a confezionare un buon film.\nLe notevoli imprese di Jack non tardano a giungere alle orecchie di Kruger la cui moglie gelosa, Claire, cerca di gettare discredito sul nuovo regista. Andrews, sconfortato dal voltafaccia di quello che riteneva un buon amico, ricade nuovamente fra le braccia di Carlotta che comunque torna a tradirlo sfacciatamente. In preda a una crisi e all'alcol, Jack sale in auto con lei ritentando il suicidio ma fortunatamente capisce che ha dimostrato di riuscire a lavorare anche senza Kruger e a vivere anche senza Carlotta e che quindi pu\u00f2 farcela.\nProduzione.\nIl film, girato a Cinecitt\u00e0, presenta molte e dichiarate assonanze con il film drammatico del 1952 \"Il bruto e la bella\" di Vincente Minnelli, interpretato dallo stesso Kirk Douglas, oltre che da Lana Turner, il cui personaggio viene evocato anche dal ruolo di Carlotta interpretato da Cyd Charisse.\nColonna sonora.\nNella scena in cui Kirk Douglas (Jack Andrews) cerca George Hamilton (David Drew) in uno dei locali si sente Geg\u00e8 Di Giacomo che si esibisce nel suo brano \"O' pellirossa\"."}
{"id": "1771288", "revid": "1573940", "url": "https://it.wikipedia.org/wiki?curid=1771288", "title": "Palazzo Coverelli", "text": "Palazzo Coverelli si trova tra via Santo Spirito, via de' Coverelli e il Lungarno Guicciardini, a Firenze.\nStoria e descrizione.\nIl palazzo ha il prospetto pi\u00f9 interessante su via de' Covarelli, che prende il nome proprio dalla famiglia che abit\u00f2 il palazzo, decorato in tutta la sua lunghezza da graffiti a monocromo, oggetto di recenti restauri. Su questo lato si trova anche il portone che d\u00e0 accesso al cortile interno, posto pi\u00f9 o meno a met\u00e0 del palazzo e decorato da analoghi graffiti. Sul portale si trova un balconcino, nonostante la strettezza della via, e una loggetta con tre colonnine oggi tamponata da vetrate. I graffiti esterni si articolano su tre registri: al pian terreno riproducono un bugnato, ai piani superiori inquadrano con archi le finestre rettangolari, disegnando anche due fasce con articolati motivi vegetali e putti festanti.\nLa facciata sul lungarno \u00e8 caratterizzata dal bugnato al pian terreno e da una loggetta all'ultimo piano; quella su via Santo Spirito ha finestre architravate a cornici marcapiano."}
{"id": "1771291", "revid": "92723", "url": "https://it.wikipedia.org/wiki?curid=1771291", "title": "Alceste Catella", "text": "Biografia.\nNasce a Tavigliano, in provincia e diocesi di Biella, il 5 maggio 1942.\nFormazione e ministero sacerdotale.\nDopo le scuole elementari, entra nel seminario minore di Biella e poi in quello maggiore, dove percorre tutto il cammino formativo.\nIl 26 giugno 1966 \u00e8 ordinato presbitero dal vescovo Carlo Rossi.\nDopo l'ordinazione \u00e8 vicario parrocchiale a Tollegno, dal 1966 al 1969; animatore ed insegnante nel seminario diocesano, dal 1969 al 1974.\nPerfeziona gli studi a Padova, presso l'istituto di liturgia pastorale di santa Giustina, dove consegue la licenza, nel 1977 e a Roma, presso l'istituto liturgico sant'Anselmo, dove, nel 1984, ottiene la licenza in teologia ed il dottorato in liturgia, dal 1974 al 1977.\nRitorna in diocesi dove \u00e8 insegnante di liturgia nel seminario di Biella e alla Facolt\u00e0 teologica dell'Italia settentrionale, dal 1977 al 1978; docente presso l'istituto di liturgia pastorale santa Giustina, dal 1978 al 2001; parroco di Rialmosso di Quittengo, dal 1980 al 2000; preside dell'istituto di liturgia pastorale santa Giustina, dal 1992 al 2000; canonico della cattedrale di Biella, dal 1993 al 2008; vicepresidente dell'associazione professori e cultori di liturgia, dal 1998 al 2002; rettore del santuario di Oropa, dal 2000 al 2008; presidente del capitolo dei canonici della cattedrale di Biella e vicario generale, dal 2002 al 2008. Dal 2003 \u00e8 prelato d'onore di Sua Santit\u00e0. Svolge, inoltre, l'ufficio di segretario regionale della commissione liturgica del Piemonte e di direttore della commissione liturgica diocesana e responsabile della commissione di arte sacra della diocesi di Biella. Cura diverse pubblicazioni e collabora alla Rivista Liturgica.\nMinistero episcopale.\nIl 15 maggio 2008 papa Benedetto XVI lo nomina vescovo di Casale Monferrato; succede a Germano Zaccheo, deceduto il 20 novembre 2007. Il 29 giugno successivo riceve l'ordinazione episcopale, nella cattedrale di Biella, dal cardinale Severino Poletto, coconsacranti l'arcivescovo Enrico Masseroni ed il vescovo Gabriele Mana. Il 7 settembre seguente prende possesso della diocesi, nella cattedrale di sant'Evasio; con lui concelebrano Enrico Masseroni, Gabriele Mana e Beno\u00eet Comlan Messan Alowonou.\nIl 25 maggio 2010 nel corso dei lavori dell'assemblea generale della Conferenza Episcopale Italiana \u00e8 nominato presidente della commissione episcopale per la liturgia, entrando a far parte del consiglio permanente per il quinquennio seguente.\nL'11 ottobre 2012, dopo che il 18 e 19 novembre 2011 il \"Comit\u00e9 M\u00e9dical International\" di Lourdes ha dichiarato che la guarigione di suor Luigina Traverso \u00e8 inspiegata allo stato attuale delle conoscenze scientifiche, monsignor Catella dichiara che \"la guarigione di suor Luigina Traverso \u00e8 miracolosa e deve essere attribuita all'intercessione della Beatissima Vergine Maria Immacolata\". \u00c8 il 68\u00b0 miracolo riconosciuto a Lourdes.\nIl 31 luglio 2017 papa Francesco accoglie la sua rinuncia al governo pastorale della diocesi di Casale Monferrato, presentata per raggiunti limiti d'et\u00e0; gli succede Gianni Sacchi, fino ad allora vicario generale di Biella e parroco a Vigliano Biellese. Ha scelto di risiedere a Biella.\nGenealogia episcopale.\nLa genealogia episcopale \u00e8:"}
{"id": "1771297", "revid": "339392", "url": "https://it.wikipedia.org/wiki?curid=1771297", "title": "Classe Krupny/Kanin (cacciatorpediniere)", "text": ""}
{"id": "1771316", "revid": "1573940", "url": "https://it.wikipedia.org/wiki?curid=1771316", "title": "Diceros bicornis minor", "text": "Il rinoceronte nero centro-meridionale (\"Diceros bicornis minor\", ()) \u00e8 una sottospecie di rinoceronte nero. Nonostante sia la sottospecie di rinoceronte nero pi\u00f9 numerosa viene ancora classificato come criticamente minacciato dalla lista rossa IUCN. Come altre sottospecie di rinoceronte nero possiede un labbro prensile e vive nelle savane.\nAreale.\nUn tempo era diffuso dalla Tanzania occidentale e meridionale, attraverso Zambia, Zimbabwe e Mozambico, fino alle regioni settentrionali ed orientali del Sudafrica. Viveva probabilmente anche nella Repubblica Democratica del Congo meridionale, nell'Angola settentrionale e nel Botswana orientale. &lt;br&gt; \nOggi la sua roccaforte sono il Sudafrica e lo Zimbabwe, ma ne rimane qualche esemplare anche nella Tanzania meridionale. Il rinoceronte nero centro-meridionale recentemente \u00e8 stato \"reintrodotto\" in piccoli numeri, in Botswana, Swaziland, Malawi e Zambia.\nPopolazione e minacce.\nNel 1980 la popolazione di rinoceronte nero centro-meridionale era di 9090 esemplari, ma a causa dell'aumento del bracconaggio per il suo corno il suo numero \u00e8 sceso fino ai 1300 esemplari del 1995. \nNel 2001 la popolazione era di 1651 individui. Negli ultimi 50 anni la popolazione di questa sottospecie ha avuto un declino del 90%. La minaccia principale nei confronti di questa sottospecie \u00e8 soprattutto il bracconaggio, che in anni recenti \u00e8 diminuito."}
{"id": "1771317", "revid": "120974501", "url": "https://it.wikipedia.org/wiki?curid=1771317", "title": "Frigidario", "text": "Il frigidario (in latino: \"frigidarium\", da \"frig\u00eddus\" = freddo) era la parte delle antiche terme romane dove potevano essere presi bagni in acqua fredda.\nIl frigidario poteva avere forma rotonda (come le Terme Stabiane a Pompei), o pi\u00f9 spesso rettangolare, con una o pi\u00f9 vasche (\"piscinae\") di acqua fredda. Nella sala si giungeva attraverso il calidario e il tepidario. Per mantenere la temperatura ottimale, i frigidari erano esposti generalmente al lato nord delle terme, con piccolissime aperture verso l'esterno, quel tanto che era sufficiente per garantire l'illuminazione e a impedire il riscaldamento attraverso il calore solare. A differenza della piscina natatoria, il frigidario era generalmente coperto. Se necessario, l'acqua era mantenuta fresca con l'aggiunta di neve.\nI pi\u00f9 grandi frigidari che ci sono pervenuti dall'antichit\u00e0 sono entrambi nella citt\u00e0 di Roma: nel complesso delle terme di Caracalla (il frigidario, subito dopo l'ingresso, misura 58 x 24 m) e in quelle di Diocleziano, coperto da una volta a crociera, in prossimit\u00e0 del piccolo chiostro."}
{"id": "1771326", "revid": "322321", "url": "https://it.wikipedia.org/wiki?curid=1771326", "title": "Boulos Nassif Borkhoche", "text": "Biografia.\nNato a Joun, in Libano, il 7 ottobre 1932, fu ordinato sacerdote per la Societ\u00e0 dei missionari di San Paolo il 14 settembre 1960.\nEletto dal santo sinodo dei vescovi melchiti arcieparca di Bosra e Hauran a succedere a mons. Nicolas Naaman, fu consacrato il 3 luglio 1983.\nIl 15 settembre 2011 papa Benedetto XVI accett\u00f2 le sue dimissioni per raggiunti limiti d'et\u00e0.\nMor\u00ec il 4 febbraio 2021 all'et\u00e0 di 88 anni a causa di un'insufficienza renale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1771328", "revid": "105934193", "url": "https://it.wikipedia.org/wiki?curid=1771328", "title": "Luigi De Sario", "text": "Biografia.\nBenedetto De Sario decise di diventare monaco giovanissimo, ed entr\u00f2 a Montecassino all'et\u00e0 di 16 anni. Frequent\u00f2 i corsi di filosofia e teologia a Roma e fu ordinato sacerdote il 27 marzo 1937. \nLa sua passione per la musica lo port\u00f2 presto a diventare organista della chiesa abbaziale e insegnante di canto per gli alunni del Seminario Diocesano e del Collegio. \nFu maestro d'organo e compositore, ma non volle avere 'allievi' d'organo. Tra le sue opere si pu\u00f2 citare \"Canto di una capinera\", scritta durante la seconda guerra mondiale mentre i camion tedeschi portavano via in salvo i tesori di Montecassino, e l'antifona gregoriana \"Sancta Maria\", tutt'oggi cantata alla fine dei vespri dai monaci. Tra l'altro \u00e8 autore di alcuni brani d'organo della colonna sonora del film \u201cMontecassino nel cerchio di fuoco\u201d, diretto da Arturo Gemmiti (1946, edito nuovamente nel 1961), con Zora Piazza, Ubaldo Lay, Fosca Freda (musica suonata dallo stesso De Sario sull'antico organo Catarinozzi, prima che fosse distrutto dalle bombe americane). Fu invitato da Gian Carlo Menotti al Festival dei Due Mondi di Spoleto. Durante la seconda guerra mondiale era l'organista della Basilica di San Paolo a Roma in occasione della trasmissione radiofonica EIAR della Santa Messa domenicale.\nDopo la distruzione dell'Abbazia di Montecassino per opera dell'aviazione alleata del 15 febbraio 1944, fu tra i primi monaci a tornare tra le macerie, e fu tra i protagonisti della ricostruzione, voluta dall'abate Ildefonso Rea, \"dove era, come era\u201d. In particolare ha supervisionato il restauro delle opere d'arte e la realizzazione e la disposizione delle nuove opere dell'abbazia e del convento, del nuovo organo maggiore della chiesa abbaziale (costruito nel 1953 da Vincenzo Mascioni da Cuvio su progetto fonico dello stesso Mascioni, di Ferruccio Vignanelli e del reverendo De Sario), e dell'organo del Coro interno del Monastero (costruito nel 1957 da Vincenzo Mascioni su progetto fonico di Mascioni e De Sario). La sua opera 'organaria' lo port\u00f2 a dotare molte parrocchie della Diocesi di Montecassino di organi, specialmente per opera del suddetto Mascioni.\nNel 1995 l'Associazione Musicale \"S. Benedetto\" di Cassino gli ha conferito una medaglia e una targa 'alla carriera'.\nDella sua vasta opera organistica, oggi nulla rimane, in quanto andata persa.\n\u00c8 stato insignito della medaglia d'oro del Comune di Terlizzi per alti meriti culturali.\nMuore il 4 febbraio 2011, pochi giorni prima del suo 98-esimo compleanno."}
{"id": "1771331", "revid": "287204", "url": "https://it.wikipedia.org/wiki?curid=1771331", "title": "Alfa Romeo P2", "text": "L'Alfa Romeo P2 (o Tipo P2) \u00e8 una vettura da competizione prodotta dall'Alfa Romeo dal 1924 al 1925 in sei esemplari ed una delle icone delle automobili da corsa degli anni venti, insieme alla Bugatti Tipo 35, grazie alla vittoria del primo campionato del mondo di automobilismo organizzato nella storia nel 1925.\nIl contesto.\nLa P2 fu la prima creazione di Vittorio Jano all'Alfa Romeo, arrivato a Milano dalla FIAT grazie al lavoro di convincimento attuato da Enzo Ferrari, e la prima vettura della casa milanese ad essere dotata di un motore 8 cilindri in linea. Dopo la breve esperienza con la GPR (Gran Premio Romeo, o P1, per retroformazione) 6 cilindri, Nicola Romeo chiese a Jano di progettare una vettura per ben figurare sia nei Grand Prix che nelle lunghe corse su strada del tempo. Il tecnico torinese super\u00f2 le richieste realizzando una vettura vincente e la cui carriera durer\u00e0 diversi anni partendo dai concetti base appresi durante il suo impiego all'ufficio progettazione Fiat. \nEssendo evidente l'affinit\u00e0 tra la nuova Alfa Romeo P2 e la Fiat 805, Giovanni Agnelli si convinse che Jano dovesse aver utilizzato come base per la P2 alcuni disegni provenienti dalla Fiat e quindi si rivolse alle autorit\u00e0 competenti. Le successive indagini scagionarono Jano: le due vetture, nonostante la somiglianza estetica e concettuale, erano infatti meccanicamente molto differenti. Dei sei esemplari complessivamente costruiti, solo due vetture sono sopravvissute in altrettante configurazioni differenti, la prima, in configurazione originale, \u00e8 conservata al Museo Storico Alfa Romeo di Arese mentre la seconda, in versione 1930, \u00e8 al Museo dell'automobile di Torino.\nLa vettura.\nIl telaio, a longheroni e traverse di acciaio stampato a \"C\", ha i longheroni che si piegano verso l\u2019interno nella parte posteriore per consentire la forma, a punta, della coda aerodinamica. Le sospensioni sono ad assale rigido davanti e dietro con ammortizzatori a frizione e molle a balestra, con quelle anteriori sotto i longheroni passanti attraverso l\u2019assale e quelle posteriori sistemate all'interno del telaio e convergenti. I freni sono a tamburo sulle quattro ruote con comando meccanico a pedale e a mano, la frizione \u00e8 pluridisco a secco, il cambio \u00e8 a 4 marce in blocco con il motore con l'albero di trasmissione intubato e lo sterzo \u00e8 a vite e settore.\nIl motore \u00e8 un 8 cilindri in linea sovralimentato 1987 cm3 di cilindrata (alesaggio x corsa\u02d0 61 x 85 mm), con distribuzione bialbero in testa comandati da cascata di ingranaggi, 2 valvole per cilindro inclinate tra loro a 104\u00b0 e basamento e coppa in lega leggera. Il blocco dei cilindri che include la testata \u00e8 separato in 4 sezioni con camicie umide con condotti di lamiera d'acciaio saldati. L'albero motore in acciaio temprato ha cuscinetti di banco e di biella a rulli cos\u00ec come gli alberi a camme. La lubrificazione \u00e8 a carter secco, gli organi della distribuzione sono situati nella parte posteriore del propulsore mentre il compressore a lobi Roots \u00e8 montato in quella anteriore, calettato all'albero motore, e invia l'aria compressa al carburatore, posto sul lato destro del motore, attraverso un lungo condotto alettato, un intercooler \"ante litteram\", posto sotto il basamento.\nInizialmente alimentato da un solo carburatore, il motore venne presto dotato di due carburatori Memini che gli permettono di raggiungere i 140 CV sulla prima versione del 1924, poi cresciuti a 155 nel 1925 e infine giunti ai 175 CV nel 1930 (anche se con cilindri rialesati a 61,5 mm), sempre ad un regime di rotazione di 5500 giri/min, tra i pi\u00f9 elevati dell'epoca.\nLa carrozzeria \"a siluro\", come da regolamento 1924, ha due posti, sfalsati per restringere il pi\u00f9 possibile la sezione maestra, quello di destra per il pilota e quello di sinistra per il meccanico. La mascherina del radiatore \u00e8 arrotondata e per favorire l'aerodinamica l'auto ha anche il sottoscocca carenato. Vennero sperimentati originariamente due tipi di coda, la prima \"a punta\" pi\u00f9 aerodinamica, ripresa poi dalla futura 8C 2300 Monza, e la seconda \" a bauletto\" per poter ospitare la ruota di scorta, simile a quella della precedente RL TF.\nLa vettura, pesante 750 Kg, era capace di raggiungere i 225 Km/h.\nLe competizioni.\nIl primo esemplare, allestito al Portello, debutt\u00f2 quasi a sorpresa il 9 giugno 1924 alle 200 Miglia del secondo circuito di Cremona vincendo grazie ad Antonio Ascari. Il pilota veronese conquist\u00f2 la vittoria ad oltre 158 km/h di media, strabiliando il pubblico stabilendo il nuovo record mondiale sui 10 km lanciati alla velocit\u00e0 impressionante di 195 km/h.\nIl 3 agosto, al Grand Prix de l\u2019Automobile Club de France, disputato a Lione davanti a 400.000 spettatori, l\u2019Alfa Romeo iscrisse tre P2 per Antonio Ascari, Giuseppe Campari e Louis Wagner e grazie a Campari si aggiudic\u00f2 anche questa prestigiosa vittoria. La P2, ora con 2 carburatori e 5 Cv in pi\u00f9, ottenne un altro straordinario successo al Gran Premio d'Italia del 19 ottobre con Antonio Ascari seguito da Wagner, Campari e Ferdinando Minoia su tre vetture gemelle.L'auto vinse il primo campionato del mondo di automobilismo della storia, antenato dell'omonimo di Formula 1, organizzato nel 1925 sulla base dei risultati conseguiti nelle quattro gare disputate a Indianapolis, a Spa, a Montlh\u00e9ry e a Monza, vincendo due Gran Premi. Conquist\u00f2 infatti il Gran Premio d'Europa in Belgio a Spa-Francorchamps con Antonio Ascari e il Gran Premio d'Italia a Monza con Gastone Brilli-Peri.\nPer il debutto al Gran Premio d'Europa a Spa-Francorchamps l'Alfa Romeo corse con tre P2 potenziate a 155 CV per Ascari, Campari e Gastone Brilli-Peri ottenendo il primo posto con Ascari, autore anche del giro pi\u00f9 veloce, e il secondo con Campari. Durante il Gran Premio di Francia a Montlh\u00e9ry, vicino a Parigi, Ascari mor\u00ec mentre era in testa alla corsa e Nicola Romeo decise di ritirare le altre due P2 in segno di lutto, lasciando la vittoria alle Delage. Tre P2 furono nuovamente iscritte al finale di stagione a Monza con il pilota americano Peter De Paolo, vincitore della Indy 500 con una Duesenberg, al posto di Ascari. Brilli-Peri domin\u00f2 la gara e battendo di quasi 20 minuti Campari, secondo insieme a Giovanni Minozzi.\nL'Alfa Romeo P2 sconfisse le case automobilistiche che dominavano i Gran Premi dell'epoca e che erano pertanto favorite per il titolo (Bugatti, Fiat, Delage, Sunbeam e Miller) e per celebrare la vittoria, sul bordo dello stemma della casa automobilistica milanese venne aggiunta una corona d'alloro che racchiuse lo stemma dell'Alfa Romeo fino al 1982. Per la stagione 1926 il limite di cilindrata fu ridotto a soli 1,5 litri, rendendo obsolete le P2 che furono vendute a piloti privati e utilizzate nelle stagioni seguenti solo in gare di Formula Libera in tutta Italia. Tutte le vetture ottennero dei risultati ma la pi\u00f9 vincente fu quella ceduta a Campari, che vinse la Coppa Acerbo sul circuito di Pescara nel 1927 e 1928, e poi, dopo esser stata ceduta ad Achille Varzi nel 1929, aggiunse alla lista delle vittorie della P2 anche quelle ottenute ad Alessandria, Roma, Livorno e Monza, necessarie per farlo diventare Campione Italiano. Quello stesso anno Brilli-Peri, su un\u2019altra P2, vinse a Tunisi e riport\u00f2 la vittoria sul circuito di Cremona dimostrando l'incremento delle prestazioni dal debutto ad allora toccando sul rettilineo di 10 Km la velocit\u00e0 di 223,400 km/h, oltre 28 km/h in pi\u00f9 di quella raggiunta da Ascari sei anni prima sulla stessa vettura.\nLa P2-30.\nQuesti successi e l'impossibilit\u00e0 di progettare \"ex novo\" una vettura competitiva ai massimi livelli in tempi brevi (Jano era impegnato con lo sviluppo della serie 6C e il progetto delle future 8C e Tipo B P3) spinsero il neo-direttore della fabbrica Prospero Gianferrari a ri-acquistare 3 esemplari di P2 da elaborare per renderle nuovamente competitive. \nIl telaio delle vecchie P2 venne modificato per accogliere gli assali anteriore e posteriore con carreggiata allargata provenienti dalla nuova serie 6C, completi degli organi di sterzo e freni, spostando le molle a balestra e i loro punti di attacco; in particolare quelle anteriori vennero poste all'esterno dei longheroni e unite da una barra trasversale mentre quelle posteriori vennero sistemate all'esterno della carrozzeria, unite anch'esse da una barra trasversale, insieme agli ammortizzatori a frizione.\nPer quanto riguarda il motore i cilindri vennero leggermente rialesati arrivando a 61,5 mm portando la cilindrata a 2006 cm3 e la potenza a 175 CV a 5500 giri/min. In un primo momento venne modificato anche il sistema di sovralimentazione collocando il carburatore \"a monte\" del compressore (come sulle Alfa Romeo 6C 1750 GS) anzich\u00e9 \"a valle\" ma quasi subito si ritorn\u00f2 alla configurazione originale, che su quel motore offriva un miglior rendimento. Anche la carrozzeria fu modificata adottando un nuovo radiatore piatto e inclinato, simile a quello della 6C 1750 GS, e un cofano modificato per adattarvisi, con fianchi dritti anzich\u00e9 curvi. Il serbatoio dell'olio venne spostato dal cruscotto a sotto il sedile del meccanico e nella parte posteriore fu praticata un'insolita apertura nel serbatoio del carburante per ospitare longitudinale la ruota di scorta, come sulle Peugeot Grand Prix del 1914.\nLe vetture modificate con l'adozione di parti delle \"nuove\" 6C 1750, ribattezzate Alfa Romeo P2-30, dall'anno di ricostruzione, furono affidate alla neonata Scuderia Ferrari che le schier\u00f2 in qualche GP, alla Targa Florio e in alcune corse in salita, nonostante il comportamento \"scorbutico\" denunciato da un campione come Giuseppe Campari.\nAlla Targa Florio 1930 Achille Varzi in coppia con il meccanico Tabacchi ottennero la vittoria assoluta contro le pi\u00f9 quotate Bugatti e Maserati nonostante un piccolo incendio, domato in corsa dal suo meccanico col cuscino del sedile, provocato dal cedimento del supporto della ruota di scorta posizionata in mezzo al serbatoio. Dopodich\u00e9 una P2-30 venne affidata dalla Scuderia Ferrari a Tazio Nuvolari per competere in alcune cronoscalate. Tuttavia questa vettura era ormai invecchiata, nonostante gli aggiornamenti le Bugatti e le Maserati erano diventate troppo forti, e l\u2019ultima apparizione ufficiale della P2 arriv\u00f2 in occasione del primo GP di Cecoslovacchia disputato a Brno sul circuito di Masaryk. La gara si concluse con un 3\u00ba posto ottenuto grazie alla collaborazione di Nuvolari e Borzacchini. La sua eredit\u00e0 venne raccolta prima dalla 8C 2300 Monza, poi dalla Tipo A e soprattutto dalla Tipo B; quest'ultima fu talmente vincente da essere soprannominata dagli appassionati e dalle riviste specializzate P3.\nPalmar\u00e8s.\nSebbene nel 1926 ci sia stato il cambiamento di regolamento dei Grand Prix, tra il 1924 e il 1930 vinse ben 19 competizioni, tra cui la Coppa Acerbo, nel 1927 e nel 1928 con Giuseppe Campari, la Targa Florio con Achille Varzi e anche una serie di corse in salita con Tazio Nuvolari."}
{"id": "1771336", "revid": "70217", "url": "https://it.wikipedia.org/wiki?curid=1771336", "title": "Barzaz Breiz", "text": "Barzaz Breiz (traducibile dalla lingua bretone come \"Ballate di Bretagna\": \"Barz\" significa \"bardo\" e Breiz \"Bretagna\") \u00e8 una raccolta di canzoni popolari bretoni pubblicata nel 1839 da Theodore Hersart de la Villemarqu\u00e9. L'unica fonte di riferimento fu la tradizione orale che lo stesso Hersart ben conosceva essendo lui stesso nato nei dintorni di Pont-Aven.\nLa raccolta fu pubblicata nella lingua originale accompagnata dalla traduzione in francese. Ebbe un vasto successo: era questo il periodo del Romanticismo francese, interessato in particolar modo alla scoperta delle antiche culture europee (come quella dei baschi e degli stessi bretoni), caratterizzate da una tradizione pagane che sopravviveva sotto l'aspetto di un cattolicesimo popolare. La \"Barzaz Breiz\" fece conoscere in tutta Europa la cultura bretone, compresa la musica: a Hersart si deve infatti la prima pubblicazione di musica popolare bretone, se si escludono gli inni religiosi. Fino ad allora del folklore locale si conoscevano solo le leggende a cui si ispirarono alcuni romanzi medievali, peraltro adattati al pubblico francese."}
{"id": "1771338", "revid": "291370", "url": "https://it.wikipedia.org/wiki?curid=1771338", "title": "Padre provinciale (personaggio)", "text": "Il Padre provinciale \u00e8 un personaggio secondario dei \"Promessi Sposi\": \u00e8 il superiore della provincia ecclesiastica dei cappuccini alla quale appartiene il padre Cristoforo.\nIn un colloquio col Conte zio, per evitare il rischio di un conflitto tra l'Ordine francescano e la nobilt\u00e0 lombarda, accetta di trasferire fra Cristoforo a Rimini come predicatore. Il colloquio occupa la prima parte del cap. XIX dei \"Promessi sposi\" ed \u00e8 considerato uno dei pi\u00f9 celebri del romanzo: in particolare per il suo incipit (\"due potest\u00e0, due canizie, due esperienze consumate\") definito da Luigi Russo ironicamente epico, e in realt\u00e0 preparatorio di un \"misfatto elegante e farisaicamente onesto\"; e soprattutto per il citatissimo \"sopire, troncare, padre molto reverendo, troncare, sopire\", che abbassa definitivamente le difese d'ufficio del padre provinciale.\nIl personaggio del padre riveste anche per molti critici un ruolo chiave per decifrare la complessa religiosit\u00e0 manzoniana e i suoi rapporti col Cristianesimo e con la chiesa. In particolare Donadoni lo definisce \"il superiore tipo, l'uomo salito in dignit\u00e0 per la sua dappocaggine... non impersona un'idea, ma esercita una funzione: e in quella funzione \u00e8 tutto. Della morale cristiana non pensa pi\u00f9 altamente del dottor Azzeccagarbugli. Quella morale non deve penetrare, molesta, nella vita: la parola di Cristo deve restare sui pulpiti... e tocca a lui fare che un cristiano ingenuo non trovi modo n\u00e9 tempo che quella parola fruttifichi... \u00e8 il cattolicesimo che protesta contro il cristianesimo\".\nIl gi\u00e0 citato Donadoni scrive anche che \"per questo fariseo la pace dell'ordine \u00e8 troppo pi\u00f9 importante dello spirito del Vangelo [...]. Codardo e servile, [...] il Provinciale ardisce di insistere: perch\u00e9 non c'\u00e8 solamente da salvare il prestigio della casta nobiliare, ma anche il prestigio del convento. [...] L'essenziale \u00e8 che siano salvi tutti i decori, tutti i prestigi e tutte le menzogne\".\nPolicarpo Petrocchi ironizza sulla diplomazia del padre provinciale (\"anche il padre sar\u00e0 stato fratello di qualche conte zio e sa far la sua parte\"). Giovanni Getto vede invece il padre provinciale avvolto da \"una luce di dignit\u00e0\" che non lo salva per\u00f2 dalla condanna manzoniana; Attilio Momigliano nota la differenza tra lo stile \"dozzinale\" e \"da caporale della politica\" del conte zio rispetto a quello \"aristocratico\" del padre provinciale; Angelo Stella vede un'implicita condanna manzoniana della \"raffinatezza diplomatica dell'uomo di chiesa\"."}
{"id": "1771340", "revid": "142504", "url": "https://it.wikipedia.org/wiki?curid=1771340", "title": "Barzhaz Breizh", "text": ""}
{"id": "1771342", "revid": "198277", "url": "https://it.wikipedia.org/wiki?curid=1771342", "title": "Gran Premio del Brasile 1978", "text": "Il Gran Premio del Brasile 1978 \u00e8 stata la seconda prova della stagione 1978 del Campionato mondiale di Formula 1. Si \u00e8 corsa domenica 29 gennaio 1978 sul Circuito di Jacarepagu\u00e1, vicino a Rio de Janeiro, davanti a oltre 65.000 spettatori.\nLa gara \u00e8 stata vinta dall'argentino Carlos Reutemann, su Ferrari: per il vincitore si tratt\u00f2 del sesto successo nel mondiale, mentre per il fornitore di pneumatici Michelin si tratt\u00f2 della prima vittoria in Formula 1. Reutemann ha preceduto sul traguardo il brasiliano Emerson Fittipaldi su Fittipaldi e l'austriaco Niki Lauda su Brabham-Alfa Romeo.\nVigilia.\nOrganizzazione dell'evento.\nL'evento fu organizzato dalla \"Confedera\u00e7\u00e3o Brasileira de Automobilismo\". Per l'occasione il Gran Premio si svolse per la prima volta sul Circuito di Jacarepagu\u00e1, inaugurato l'anno prima. Fin dalla prima giornata i pareri dei piloti sul nuovo tracciato furono discordanti: Villeneuve l'apprezzava, anche se reputava difficile effettuare dei sorpassi, mentre Mario Andretti la paragon\u00f2 a un kartodromo per lo scarso piacere di guida.\nApprofittando della corsa Parmalat, MOMO e Abril organizzarono degli eventi di contorno per promuovere il proprio marchio e i propri prodotti.\nSviluppi futuri.\nIl 24 gennaio venne sciolta positivamente la riserva sulla permanenza del Gran Premio del Sudafrica in calendario, grazie all'arrivo di nuovi sponsor.\nAspetti tecnici.\nIl Gran Premio vide l'esordio della Arrows nel mondiale di Formula 1 col modello FA1, costruito in appena 55 giorni. La Wolf, invece, riutilizz\u00f2 nuovamente la WR1, mentre la Lotus speriment\u00f2 sulla vettura di Ronnie Peterson un nuovo tipo di cambio a sei marce.\nTra gli altri team, le uniche novit\u00e0 di rilievo furono portate dalla Brabham: le vetture del team inglese soffrivano di problemi di raffreddamento, ragion per cui la squadra decise di montare su entrambe le monoposto un radiatore supplementare. Per permettere ai piloti di soffrire meno il caldo vennero poi installate delle prese d'aria all'interno dell'abitacolo. Anche la McLaren, per combattere l'arsura, tent\u00f2 l'installazione di un rudimentale impianto di condizionamento, che si rese per\u00f2 inutile per le temperature elevatissime che facevano sciogliere il ghiaccio, posto in un serbatoio, trasformandolo in acqua calda.\nLa Michelin, infine, port\u00f2 un nuovo tipo di pneumatico, l'S9, che in Argentina non era stato utilizzato per paura che fosse troppo fragile e non resistesse ad una gara intera. La Goodyear, per rispondere alle gomme proposte dal concorrente francese, forn\u00ec ai propri \"team\" due nuove tipologie di mescola, pi\u00f9 morbide.\nAspetti sportivi.\nL'Arrows, sorta da una scissione nel gruppo dirigente della Shadow, affid\u00f2 la sua unica monoposto presente a Riccardo Patrese, che nel era stato fatto correre dalla stessa Shadow. Inizialmente con Patrese avrebbe dovuto correre anche Gunnar Nilsson, ma lo svedese era ancora convalescente per un'operazione.\nProve libere.\nResoconto.\nNelle prove libere del gioved\u00ec, caratterizzate da un forte caldo, il miglior tempo venne fatto segnare da James Hunt su McLaren, in 1'42\"55, che precedette i due piloti della Scuderia Ferrari, Carlos Reutemann e Gilles Villeneuve. Pi\u00f9 in difficolt\u00e0 le Lotus e le Brabham, arrivate sul tracciato senza che fossero state effettuate le regolazioni, procedura in cui i piloti delle due scuderie persero molto tempo. Mario Andretti, infatti, non and\u00f2 oltre la settima posizione, preceduto da Rebaque e Ronnie Peterson.\nAl sabato, nella seconda sessione di libere, Hunt conferm\u00f2 di essere il pi\u00f9 veloce, girando in 1'41\"34, staccando Andretti di oltre tre decimi. Pi\u00f9 in difficolt\u00e0 Reutemann, protagonista di due fuori pista. Molto pi\u00f9 delicata la situazione in casa Brabham con Lauda che fece cambiare alla squadra l'alettone anteriore, giudicandolo pericoloso e inefficace. Stesse perplessit\u00e0 avanz\u00f2 pure Watson, il quale rifiut\u00f2 anche di partecipare alle seconde libere a causa di un potente raffreddore.\nRisultati.\nNella sessione del gioved\u00ec, si ebbe la seguente situazione:\nNella sessione del sabato, si ebbe la seguente situazione:\nQualifiche.\nResoconto.\nNella prima giornata di prove ufficiali, articolata su due sessioni (una mattutina e una al pomeriggio), i migliori tempi in entrambe le manche furono ottenuti da Mario Andretti, su Lotus, che chiuse la giornata con il tempo di 1'41\"14; l'italoamericano precedette Hunt, che invece era stato il pi\u00f9 rapido delle libere del gioved\u00ec, di poco pi\u00f9 di un decimo. Terzo fu, a sorpresa, Emerson Fittipaldi, che precedette i piloti della Ferrari. Pi\u00f9 indietro le Brabham, che scontavano problemi di aerodinamica. La Lotus desist\u00ec nel continuare a provare il nuovo cambio sulla vettura di Peterson, dopo che lo svedese era stato costretto ai box per buona parte della prima sessione di prove. Non appena quest'ultimo ebbe la possibilit\u00e0 di scendere in pista centr\u00f2 il sesto tempo. Molto in difficolt\u00e0 si trov\u00f2, invece, la Ligier con Laffite che ruppe un motore, mentre Pironi non in grado di trovare un assetto valido alla sua Tyrrell. Anche Merzario fu a lungo costretto ai box per la rottura di una leva del cambio, che, di fatto, gli imped\u00ec di segnare tempi accettabili.\nLa seconda giornata di prove vide una grande battaglia per la conquista della pole position. Nella seconda sessione Ronnie Peterson fu il primo a far segnare 1'41\" netto, battuto poi da Carlos Reutemann, con 1'40\"65, a sua volta battuto, alla mezz'ora dall'inizio della sessione, da Mario Andretti. James Hunt fu capace poi negli ultimi minuti di battere il tempo di Andretti, prima di essere preceduto a sua volta, nuovamente da Peterson, negli ultimi momenti della sessione. Lo svedese conquist\u00f2 cos\u00ec la dodicesima partenza al palo nel mondiale, ma pur dichiarondosi soddisfatto, ammise che avrebbe potuto ottenere un tempo ancora migliore se non si fosse trovato nel traffico nei minuti finali. Non si ripet\u00e9 ad alti livelli Emerson Fittipaldi, che fu penalizzato dalla rottura di un semiasse, ma nonostante ci\u00f2 part\u00ec dalla settima posizione in griglia, preceduto da Tambay e Villeneuve. Dietro di lui si piazzarono Alan Jones e Hans-Joachim Stuck. Solo decimo Niki Lauda, mentre il suo compagno di squadra John Watson, febbricitante, partecip\u00f2 solo agli ultimi minuti della seconda sessione, utilizzando la vettura dell'austriaco, nel tentativo, poi raggiunto, di non mancare la qualificazione. L'Arrows, invece, dovette far provare Patrese a serbatoio pieno, per consentire al motore di non spegnersi, a causa di un guasto all'impianto di alimentazione.\nNon si qualificarono Merzario, che aveva lo stesso tempo di Keegan, ultimo tra gli ammessi alla corsa, Eddie Cheever, Vittorio Brambilla e Divina Galica.\nRisultati.\nNella sessione di qualifica si \u00e8 avuta questa situazione:\nWarm-up.\nResoconto.\nNella mezzora di prove della domenica mattina i pi\u00f9 veloci furono i piloti della Ferrari Carlos Reutemann e Gilles Villeneuve, i quali provarono in assetto da gara, staccando nettamente gli avversari. I due montarono, infatti, le coperture \"S9\" fornite dalla Michelin, che garantivano prestazioni pi\u00f9 performanti rispetto ai normali treni di gomme.\nLa sessione fu caratterizzata da un incidente occorso a Jacques Laffite, che distrusse la sua vettura e venne costretto a prendere il via con il muletto. Non fu in grado di prendere parte alla gara Jean-Pierre Jarier, in quanto cedette la sua monoposto a Jochen Mass. Sull'ATS del tedesco vi era una perdita di carburante dai serbatoi. Proprio dal 1978 era stata imposta la regola che impediva ripescaggi tra i non qualificati nel caso una vettura non avesse preso il via.\nRisultati.\nNella sessione si ebbe la seguente situazione:\nGara.\nResoconto.\nPoco prima della partenza Emerson Fittipaldi fu costretto a cambiare la sua vettura per correre con il muletto a seguito di un guasto al motorino d'avviamento. Lamberto Leoni, invece, non pot\u00e9 prendere parte alla gara per la rottura del semiasse durante il giro di formazione.\nAl via, Carlos Reutemann fu il pi\u00f9 veloce e conquist\u00f2 subito la vetta della corsa, distanziando gi\u00e0 alla prima curva Ronnie Peterson, partito male. Seguivano James Hunt, Mario Andretti, Emerson Fittipaldi, Patrick Tambay e Gilles Villeneuve. Nel corso del secondo giro Hunt pass\u00f2 Peterson, cos\u00ec come Villeneuve prese la sesta piazza ai danni di Tambay. Reutemann impresse subito un ritmo troppo veloce per gli avversari e riusc\u00ec a scavare un buon margine di vantaggio. Intanto, nelle retrovie, John Watson, in duello con Patrese, si tocc\u00f2 con quest'ultimo; pur riuscendo a ripartire, si trovava all'ultimo posto.\nAndretti fu protagonista di una bella rimonta che lo port\u00f2 prima (quinto giro) a passare il suo compagno di scuderia Peterson, poi anche Hunt, all'ottavo passaggio, ponendosi cos\u00ec al secondo posto. Sempre al quinto giro Villeneuve pass\u00f2 Emerson Fittipaldi, ma fu ripassato dal brasiliano poco dopo. Dopo otto tornate, dietro a Reutemann, la classifica vedeva perci\u00f2 Mario Andretti, Hunt, Peterson, Fittipaldi, Villeneuve e Hans-Joachim Stuck. La gara di Hunt venne per\u00f2 penalizzata da una gomma deteriorata, tanto che il pilota della McLaren fu costretto a una sosta ai box, che lo fece scendere in diciottesima posizione.\nAl dodicesimo giro Reutemann conduceva con diciotto secondi di vantaggio nei confronti di Andretti, che lo seguiva. Nel frattempo Fittipaldi pass\u00f2 Peterson, entrando sul podio virtuale della gara. Anche Villeneuve si avvicin\u00f2 allo svedese, ma i due collidero al quindicesimo giro. Sul lungo rettilineo davanti alle tribune il ferrarista cerc\u00f2 di passare il pilota della Lotus all'interno, ma allungando entrambi la staccata, non poterono evitare il contatto. Finirono entrambi nella sabbia, pur riuscendo a ripartire, ma vennero costretti entrambi ai box. Nell'incidente fin\u00ec coinvolto Jody Scheckter e anch'egli dovette fare un pit-stop. Poco dopo Peterson dovette ritirarsi per la rottura della sospensione posteriore, imitato alcuni giri pi\u00f9 tardi da Scheckter. Questi avvenimenti consentirono a Lauda e Tambay di rientrare nella zona punti.\nAl venticinquesimo giro l'austriaco pass\u00f2 Stuck, in difficolt\u00e0 con gli pneumatici, che, nel giro di breve, fu costretto al ritiro per un guasto all'alimentazione. Ora la gara, sempre guidata da Reutemann, vedeva secondo Andretti, terzo Fittipaldi, poi Lauda, Tambay, Regazzoni, Pironi e Laffite. Tambay venne poi costretto all'abbandono, per testacoda, dopo 34 passaggi.\nPer molti giri le posizioni di vertice rimasero immutate, fino agli ultimi giri, quando Mario Andretti fu vittima di un problema al cambio. Il pilota italoamericano fu prima passato da Fittipaldi, poi da Lauda.\nCarlos Reutemann vinse per la sesta volta nel mondiale, portando a sua volta al primo successo nel mondo dei Gran Premi una vettura gommata Michelin. Il secondo posto della Copersucar di Emerson Fittipaldi fu il miglior risultato per la scuderia brasiliana nel mondiale di Formula 1, oltre che il suo primo podio. Terzo fu Lauda, seguito da Andretti, Regazzoni e Pironi che, col sesto posto ottenuto, conquist\u00f2 i suoi primi punti iridati.\nRisultati.\nI risultati del gran premio furono i seguenti:\nDopo gara.\nNelle interviste del dopo gara, Reutemann si dimostr\u00f2 soddisfatto per la prestazione ottenuta, anche se ammise di aver avuto la fortuna di ritrovarsi gi\u00e0 davanti a tutti alla prima curva e di aver poi gestito la corsa. Andretti, secondo per un lungo tratto di gara, dichiar\u00f2 che la Ferrari era nettamente pi\u00f9 performante e che non sarebbe mai riuscito a superare l'argentino, anche a causa di un cambio del tipo di pneumatico prima della partenza che aveva compromesso l'assetto della sua vettura. L'italo americano, inoltre, dal secondo giro, non poteva pi\u00f9 bere acqua dalla bottiglia che aveva nell'abitacolo visto che aveva perso il tubetto che la collegava all'interno del casco. Analogo problema ebbe anche Fittipaldi, ma il brasiliano era molto pi\u00f9 appagato del risultato ottenuto. Pure Lauda era soddisfatto, nonostante problemi aerodinamici causati dalla perdita di un pezzo della Shadow di Hans-Joachim Stuck che si era conficcato nel suo alettone posteriore.\nTra gli altri, Peterson e Villeneuve polemizzarono tra loro accusandosi a vicenda di aver provocato l'incidente che, nei fatti, li aveva messi fuori dai giochi. Chi usc\u00ec molto provato dalla tappa brasiliana fu, invece, Patrick Tambay: il francese afferm\u00f2 di aver perso quasi sette chili durante il Gran Premio. In difficolt\u00e0 e insoddisfatti pure Hunt, penalizzato da una grande usura delle gomme anteriori, e Alan Jones, vittima di diversi problemi tecnici.\nAl termine della corsa, poi, Fittipaldi venne multato di 1.500 dollari per avere picchiato un commissario lungo la linea di partenza perch\u00e9 questi si era opposto allo spostamento da parte dei meccanici della vettura nei box."}
{"id": "1771344", "revid": "70217", "url": "https://it.wikipedia.org/wiki?curid=1771344", "title": "Granatiglio", "text": "Il granatiglio \u00e8 un legno pregiato, molto duro, di colore rossiccio, fornito da \"Brya ebenus\". Viene utilizzato generalmente per la produzione di mobili di lusso e strumenti musicali. Comunemente \u00e8 detto anche \"Ebano della Giamaica\"."}
{"id": "1771346", "revid": "366434", "url": "https://it.wikipedia.org/wiki?curid=1771346", "title": "Minihidro", "text": ""}
{"id": "1771347", "revid": "1442080", "url": "https://it.wikipedia.org/wiki?curid=1771347", "title": "Diceros bicornis michaeli", "text": "Il rinoceronte nero orientale (\"Diceros bicornis michaeli\", Zukowski 1965), noto anche come rinoceronte nero dell'Africa orientale, \u00e8 una sottospecie di rinoceronte nero. Il numero dei suoi esemplari \u00e8 molto basso a causa del bracconaggio per il suo corno e viene classificato come criticamente minacciato.\nDescrizione.\nIl rinoceronte nero orientale si distingue dalle sottospecie meridionali per avere il corno pi\u00f9 lungo, pi\u00f9 sottile e ricurvo. La sua pelle, inoltre, \u00e8 molto grinzosa. \u00c8 stato riportato che \"Diceros bicornis michaeli\" sia pi\u00f9 aggressivo delle altre tre sottospecie di rinoceronte nero. \u00c8 un brucatore e vive nelle foreste d'altitudine e nelle savane.\nPopolazione e minacce.\nUn tempo era diffuso in Etiopia, Sudan, Somalia, Tanzania, Kenya ed Uganda. Ora si pu\u00f2 incontrare solamente in Kenya (dove sopravvive l'86,3% della popolazione rimasta) ed in Tanzania settentrionale. Un piccolo nucleo vive in Sudafrica nel Parco nazionale Addo Elephant, qui introdotti nei primi anni '60, per salvarli dai bracconieri.\nNel corso delle ultime tre generazioni questi animali hanno avuto un triste declino del 90% e la loro popolazione \u00e8 stabile soltanto in Kenya. Nel 2001 si stimava che fossero rimasti in natura solamente 498 rinoceronti. Sono minacciati soprattutto dal bracconaggio per via dei loro corni."}
{"id": "1771351", "revid": "1320609", "url": "https://it.wikipedia.org/wiki?curid=1771351", "title": "Chiesa di San Pietro delle Passere", "text": "La chiesa di san Pietro delle Passere si trova nel territorio del comune di San Paolo d'Argon, in provincia di Bergamo e diocesi di Bergamo.\nStoria e descrizione.\nSi tratta di un edificio ecclesiale risalente alla prima met\u00e0 dell'XI secolo, con interventi ricostruttivi effettuati in periodi successivi: i pi\u00f9 importanti di essi sono stati effettuati nel 1335, altri nel corso del XVI e XVII secolo. I materiali utilizzati nella prima costruzione provenivano da luoghi nelle vicinanze: ciottoli di fiume, frantumi di laterizi, pietre di diversa dimensione e qualit\u00e0. \nNel XVIII secolo vi fu aggiunto un campanile poi eliminato nel XX secolo e sostituito da un piccolo e grazioso campanile a vela che si inserisce correttamente nella struttura architettonica dell'edificio.\nLa chiesa \u00e8 a pianta rettangolare con un'abside semicircolare la cui facciata esterna \u00e8 suddivisa da lesene piatte.\nAll'interno sono presenti alcuni affreschi cinquecenteschi: sulla parete sinistra si pu\u00f2 osservare una cornice rossa e oro, la quale mostra le scene della Nativit\u00e0, della Madonna del latte e Sant'Antonio abate. La cornice \u00e8 a sua volta decorata da scritte gotiche che risalgono al 1524. Nell'abside vi \u00e8 un affresco, attribuito ad Antonio Cifrondi, raffigurante san Pietro in Gloria.\nL'edificio \u00e8 un ulteriore esempio dell'architettura romanica bergamasca."}
{"id": "1771352", "revid": "1543377", "url": "https://it.wikipedia.org/wiki?curid=1771352", "title": "John Melendez", "text": "Prima del suo attuale ruolo di annunciatore per \"The Tonight Show\", Melendez era un inviato regolare per \"The Howard Stern Show\".\nBiografia.\nInfanzia.\nNato a Massapequa, nello stato di New York, il 4 ottobre del 1965 da padre portoricano e da madre danese, Melendez studi\u00f2 alla Plainedge High School.\nMelendez inizi\u00f2 a balbettare in seconda elementare. Secondo lo stesso Melendez, la causa del suo problema deriva dai maltrattamenti ricevuti dal padre alcolista, anch'egli balbuziente. Sia padre che figlio, inoltre, soffrono di disordini ossessivo-compulsivi.\nDurante l'infanzia, spesso gli altri bambini se la prendevano con lui per le sue origini portoricane ed era spesso chiamato \"Stutterface\" (\"Faccia di balbuziente\") \"Skip\" o \"M-C Stammer\" (che deriva dal rapper MC Hammer).\nNel 1988, Melendez studi\u00f2 alla scuola di cinema New York University e apparteneva ad un gruppo chiamato \"Rock Slide\". Il suo compagno di stanza era sull'orlo di lasciare il suo tirocinio al \"The Howard Stern Show\", quando Melendez gli chiese se lo potesse raccomandare al produttore dello show, Gary Dell'Abate. Dell'Abate parl\u00f2 del problema di Melendez a Howard Stern che, senza nemmeno averlo mai visto o averci parlato, ordin\u00f2 di assumerlo.\nThe Howard Stern Show.\nAl \"The Howard Stern Show\", Melendez conduceva interviste per strada, fondate sull'idea che le celebrit\u00e0 non avrebbero detto di no ad un'intervista di un balbuziente, per non essere malviste. Con i capelli lunghi e t-shirts di gruppi metal, intervistava spesso celebrit\u00e0 facendo domande circa la loro vita privata. Le sue interviste erano caratterizzate da domande e battute sconclusionate. Apparse anche a conferenze stampa chiedendo domande folli a Gennifer Flowers, Ringo Starr, e al Dalai Lama, riuscendo tra l'altro a farlo ridere. .\nSecondo quanto dice il \"New York Post\", Melendez afferm\u00f2 che Stern non lo pagava in maniera adeguata e che questi si sentiva offeso dal fatto che Melendez faceva tutto il lavoro all'aria aperta. Stern replic\u00f2 che Melendez \u00e8 un ingrato senza talento e che dovrebbe continuare a fare il \"fesso\" al \"The Tonight Show\".\n\"The Tonight Show\".\nMelendez lavor\u00f2 sul suo problema con un insegnante di dizione e ricevette un'offerta di lavoro come annunciatore per \"The Tonight Show\" che accett\u00f2, debuttando il 29 marzo 2004. In questo show, viene identificato semplicemente come \"John Melendez\" (non \"Il balbuziente John Melendez\" come nel suo precedente impiego).\nIl 30 novembre 2007 la NBC annunci\u00f2 che il personale di \"The Tonight Show\", compreso Melendez, era stato licenziato come risultato dello sciopero degli sceneggiatori e che non avrebbe garantito una riassunzione alla fine dello show. Quando lo show ha ripreso ad andare in onda John Melendez riebbe il suo impiego.\nAltre attivit\u00e0.\nMelendez \u00e8 apparso anche in altri show, come \"Tony n' Tina's Wedding\" dove incontr\u00f2 sua moglie, Suzanna. Ebbe piccole parti nei film \"Airheads\", \"Meet Wally Sparks\", \"Fatti, strafatti e strafighe\". \u00c8 apparso anche in episodi delle serie TV \"Wings\", \"Baywatch Nights\", e la versione americana del reality \"I'm a Celebrity... Get Me Out of Here!\" (\"Sono una celebrit\u00e0... portatemi via da qui!\"). Nel 2008 \u00e8 uscito il primo film scritto, prodotto ed interpretato da lui: \"One, two, many\", non ancora uscito in Italia.\nMelendez suona la chitarra e canta. Ha pubblicato almeno 2 album hard rock con testi comici, un per Atlantic Records e l'altro per Razor &amp; Tie Records. Nel 2004, ha doppiato il computer dell'astronave Bob nella serie TV \"Tripping the Rift\". Attualmente vive a Calabasas, California con sua moglie, Suzanna Keller, e i suoi tre figli."}
{"id": "1771359", "revid": "78273", "url": "https://it.wikipedia.org/wiki?curid=1771359", "title": "San Pietro delle Passere", "text": ""}
{"id": "1771360", "revid": "765341", "url": "https://it.wikipedia.org/wiki?curid=1771360", "title": "Pasquella", "text": "La Pasquella \u00e8 una tradizione tipica di molti paesi della Romagna, delle Marche e di alcune aree dell'Umbria e del Lazio (dove \u00e8 detta per\u00f2 Pasquarella); \u00e8 simile alla Befanata Toscana. Ha luogo la sera del 5 gennaio (talvolta il 31 dicembre o in altre date vicine). Assieme alla Focarina di San Giuseppe (18 marzo) \u00e8 una festa dall'origine pre-cristiana, con tutta probabilit\u00e0 gallica, che rende la Romagna una delle poche regioni in cui la tradizione celtica \u00e8 rimasta viva e importante.\nAnalogamente al periodo di Ognissanti-San Martino, la tradizione si inquadra nelle date di \"passaggio\" del calendario agrario (con chiari elementi pre-cristiani). Narrava la tradizione che nel periodo delle dodici notti (tra il solstizio d'inverno e l'Epifania) i morti uscissero dal regno sotterraneo e si incarnassero nell'ultima notte, appunto la dodicesima, negli animali della stalla e che questi ultimi acquisissero il dono della parola. Si riteneva che portasse molta sfortuna ascoltare i discorsi degli animali e che, se avessero parlato male di chi li accudiva, se lo sarebbero portato con loro nel mondo sotterraneo. Era quindi facile vedere in quei giorni i contadini trattare in maniera impeccabile le proprie bestie. Infatti questa era l'unica festa che veniva e viene ancora svolta in casa, al contrario delle altre che solitamente si vivevano in stalla, spesso unico luogo caldo della casa. Infatti nella versione di Cesena e dei territori limitrofi il testo della Pasquella recita \" Sgnur padrun arv\u00ec la porta che qua fora uj \u00e8 la morta \" (Signor padroni aprite la porta che qui fuori c'\u00e8 la morte), e questo non solo per il freddo invernale, ma anche per la paura degli spiriti e delle bestie e la necessit\u00e0 per il gruppo di accedere al caldo focolare, al riparo dai demoni della notte.\nIl nome della tradizione deriva dall'espressione \"Pasqua Epifania\", poich\u00e9 secondo l'usanza, tutte le pi\u00f9 importanti festivit\u00e0 venivano abitualmente definite \"Pasqua\". Inoltre, indica il tipico canto di questua di origine contadina, eseguito per l'occasione da gruppi di \"befanotti\", \"pasquaroli\", \"pasquellanti\", \"pasqualotti\", \"pasquellari\" o, nell'alta Sabina ed in Valnerina \"pasquarellari\" che, accompagnati da strumenti musicali, richiedono cibo e vino, augurano la buona sorte per l'anno venturo, fertilit\u00e0 dei terreni e delle giovani spose. Nelle versioni religiose del canto, portano di casa in casa l'annuncio della venuta del Messia. I gruppi rappresentano le anime degli antenati, ma al contempo rifuggono dai fantasmi degli stessi.\nSi riportano di seguito una versione romagnola ed una marchigiana del canto della Pasquella; ogni strofa comunque pu\u00f2 essere modificata a piacimento, allo stesso modo possono essere inserite infinite strofe nuove con mille varianti riferite a personaggi o fatti avvenuti nel paese in cui si canta, o riferite alla famiglia presso cui si sta cantando, un po' come avviene con gli Stornelli toscani e laziali e con le Stornelle sempre romagnole:\n&lt;poem&gt;\nL'Anno novo \u00e8 gi\u00e0 venuto\nGi\u00e0 che Dio ce l'ha mandato\nCe l'ha mandato con allegria\nBon Anno novo e Epifania\nCe l'ha mandato con allegria\nBon Anno novo e Epifania\nFate presto e non tardate\nChe dal ciel cade la brina\nCe fa ven\u00ec la tremarella\nBon Anno novo e bona Pasquella\nCe fa ven\u00ec la tremarella\nBon Anno novo e Bona Pasquella\nNoi pregamo Sant'Antonio\nChe ce guarda tutto il bestiame\nDalla peste e dalla fame\nE da qualunque malattia\nE da qualunque malattia\nBon Anno novo Epifania\nSe ce date nu presciuttu\nC'ho n'amico tantu juttu\nOgni tanto 'na fettarella\nBon anno novo bona Pasquella\nOgni tanto 'na fettarella\nBon Anno novo Bona Pasquella\nLa vergara su pe le scale\nQualche cosa ce vorr\u00e0 dare\nSe senza niente ce manda via\nBon Anno novo e Epifania\nSe senza niente ce manda via\nBon Anno novo Epifania\nLa capoccia su pe le scale\n'N prosciuttello ce voria dare\nMa il marito je guarda brutto\nArmetti a posto 'sto prosciutto\nMa il marito je guarda brutto\nArmetti a posto 'sto prosciutto\nSe ce date 'na pacca de porco\nNon ce 'mporta se ce sta il pelo\nNoi je daremo 'na raschiatela\nBon Anno novo e bona Pasquella\nNoi je daremo 'na raschiatela\nBon Anno novo e Bona Pasquella\nLa quel fiume del Giordano\nDove l'acqua diventa vino\nE pe lav\u00e0 Ges\u00f9 Bambino\nE pe lavaje la faccia bella\nE pe lavaje la faccia bella\nBon Anno novo e Bona Pasquella\nCe venimo da chi d'intorno\nNon piate il palo del forno\nSemo venuti pe l'allegria\nSe non volete annamo via\nSemo venuti pe l'allegria\nSe non volete annamo via\n&lt;/poem&gt;"}
{"id": "1771365", "revid": "2091899", "url": "https://it.wikipedia.org/wiki?curid=1771365", "title": "Trattato di Westminster (1756)", "text": "Il trattato di Westminster (o convenzione di Westminster) fu un accordo siglato il 16 gennaio 1756 tra la Prussia di Federico II e la Gran Bretagna di Giorgio II, a Londra. Fu parte della rivoluzione diplomatica del 1756, rappresentando la goccia che fece traboccare il vaso nel complicato balletto diplomatico che avvenne alla fine della guerra di successione austriaca e accelerando il riavvicinamento tra Francia e Austria, nemici storici, sancito pochi mesi dopo dal primo trattato di Versailles.\nL'accordo diede quindi origine a una vera e propria alleanza militare anglo-prussiana col precipitare degli eventi. Infatti il rovesciamento delle alleanze port\u00f2 in breve tempo alla guerra dei sette anni.\nAntefatti.\nDagli esiti della guerra di successione austriaca erano emersi diversi motivi di frizione tra la Gran Bretagna e l'Austria, che minavano la tradizionale alleanza anglo-austriaca in funzione anti-borbonica. La Gran Bretagna, che sussidiava economicamente l'Austria, era rimasta scontenta della debolezza militare da essa dimostrata. Alla fine l'aveva praticamente abbandonata, forzando Maria Teresa alla cessione di diversi territori pur di finire la guerra, cosa che l'Asburgo aveva mal digerito.\nLa potenza inglese d'altro canto era concentrata sul commercio e l'espansione coloniale, che comportavano un inevitabile conflitto su scala mondiale con la Francia. Le preoccupazioni di Giorgio II per i possessi ereditari dell'Hannover, esposti a un attacco francese, ne guidavano la politica sul continente. Desiderando unicamente lo status quo sulla terraferma e non volendo impegnare le proprie forze in un conflitto continentale da cui non aveva nulla da guadagnare, la Gran Bretagna ignorava quindi le rivendicazioni di Maria Teresa. Del resto la diplomazia austriaca si era oramai allineata alle posizioni di von Kaunitz, nominato Cancelliere di Stato nel 1753, che sosteneva gi\u00e0 dal 1749 la necessit\u00e0 di riavvicinarsi alla Francia in funzione anti-prussiana, in quanto la Gran Bretagna aveva interessi troppo divergenti da quelli asburgici e la Prussia si era oramai definita come il maggior nemico dell'Austria. In particolare il Kaunitz riteneva vantaggioso per lo stato asburgico la perdita delle lontane e poco difendibili province olandesi, la cui economia era oltretutto minata dalla preponderanza inglese, in cambio della riacquisizione della Slesia. Ne aveva del resto gi\u00e0 discusso con diplomatici francesi durante le trattative del 1748. Maria Teresa, maggiormente interessata alle riforme interne, si era fatta convincere a seguire le sue posizioni, a difesa della legge, dell'Impero e del cattolicesimo contro l'eretico re prussiano.\nNelle trattative gioc\u00f2 un ruolo importante il de Bernis, protetto di Madame de Pompadour e ambasciatore francese a Venezia. I diplomatici francesi si rendevano conto che la Francia aveva parecchio da guadagnare nel suo stato di debolezza attuale, considerato che il vero nemico era oramai la Gran Bretagna, ma non intendevano rinnegare l'alleanza con la Prussia n\u00e9 tantomeno impegnarsi in un conflitto aperto contro di essa. Le trattative pertanto languivano.\nNel 1748 era inoltre emersa come vera nuova potenza la Russia, che aveva sconfitto la Svezia e manteneva una sorta di protettorato sulla Polonia, e Federico II non aveva tardato a rendersi conto del rischio di una manovra a tenaglia austro-russa. Si era inoltre reso conto che la Francia, indebolita dal conflitto precedente e impegnata nel confronto coloniale con la Gran Bretagna, non era granch\u00e9 interessata ad espandersi a occidente, fatto salvo l'antico interesse per le province olandesi meridionali, tanto che tra il 1749 e il 1754 si era piuttosto dedicata a rafforzare decisamente il naviglio militare in funzione antibritannica. Federico inoltre sospettava di contatti tra Francia e Austria.\nLa convenzione di Westminster.\nNei primi anni del '50 le relazioni tra Gran Bretagna e Prussia erano pessime: la Prussia con la conquista della Slesia aveva assunto l'obbligo di ripagare il cosiddetto \"debito slesiano\", originato da un prestito inglese a Carlo VI d'Asburgo durante la guerra di successione polacca, ma si rifiutava di adempiervi. Inoltre si poneva come campione della causa dei giacobiti. In cambio la Gran Bretagna aveva sequestrato navigli commerciali prussiani. Malgrado queste schermaglie, nell'estate del 1755 vi erano contatti diplomatici, con la richiesta a Federico II di porsi a garante della sicurezza dell'Hannover.\nContemporaneamente la Gran Bretagna era da tempo in contatto con la Russia per garantirsi la fornitura di contingenti militari a sicurezza dell'Hannover in cambio di sussidi. La zarina Elisabetta di Russia, dimostrando pi\u00f9 acume politico del suo ministro Bestu\u017eev, che spingeva per un'alleanza anglo-russa, riteneva gli interessi delle due potenze troppo divergenti. Alla fine si fece per\u00f2 convincere e nel settembre 1755 venne siglata una convenzione, detta di San Pietroburgo, ratificata solo nel febbraio 1756.\nA quel punto Federico II si vide nella rischiosa situazione di poter subire un attacco combinato anglo-austro-russo in caso il conflitto tra Francia e Gran Bretagna avesse interessato il continente. Le sue mosse successive vennero determinate dalla paura, anzich\u00e9 dalla cupidigia presente nelle linee programmatiche del suo \"Testamento spirituale\" del 1752. Quando i ministri inglesi gli recapitarono il trattato anglo-russo, non ancora ratificato, e una bozza di accordo volto a garantire come sempre la sicurezza dell'Hannover, Federico II prese la palla al balzo. Ponendosi come campione della pace in Europa, e in special modo in Germania, volle una proposta per la neutralizzazione della Germania e la difesa dello status-quo, chiedendo unicamente di aggiungere un articolo segreto per escludere i Paesi Bassi austriaci, in ossequio all'alleato francese.\nNel primo articolo le due parti si impegnavano a non attaccarsi reciprocamente e a fare del loro meglio per impedire attacchi da parte dei loro alleati. Nel secondo concordavano di unire le forze per impedire un passaggio di forze straniere sul suolo germanico. Malgrado sia stato firmato a Whitehall il 16 gennaio 1756, il trattato \u00e8 conosciuto come \"convenzione di Westminster\".\nConseguenze.\nMalgrado il trattato si presentasse come un semplice accordo difensivo per il mantenimento dello status quo in Germania, ebbe conseguenze gravi e inaspettate sul precario equilibrio europeo. Gli emissari di Newcastle, che aveva davvero mal calcolato le possibili conseguenze dell'accordo, si affrettarono invano ad assicurare all'Austria che i due trattati, con i russi e i prussiani, avevano lo scopo di limitare l'espansionismo prussiano e che la Gran Bretagna si sarebbe cos\u00ec potuta impegnare a proteggere i Paesi Bassi austriaci da un intervento francese.\nAnche Federico II, malgrado una maggior scaltrezza, fu sopraffatto dalle conseguenze. Sopravvalut\u00f2 infatti l'influenza inglese sulla corte russa e le proprie capacit\u00e0 di rassicurare l'alleato francese. L'ambasciatore francese de Nivernois, presentatosi a Berlino per rinnovare l'alleanza franco-prussiana, prima vide negare da Federico le trattative con gli inglesi, quindi si vide presentare a met\u00e0 gennaio la bozza dell'accordo, contrattato senza nemmeno informarne l'alleato francese e in via di sottoscrizione. Questo sollev\u00f2 l'indignazione francese. Nel frattempo per\u00f2 le proposte e controproposte tra Francia e Austria dimostravano ancora a dicembre 1755 la distanza tra le due linee politiche. L'incaricato austriaco Starhemberg, che aveva ricevuto istruzioni da Maria Teresa e Kaunitz, ancora ignari dell'accordo anglo-prussiano, si trov\u00f2 per\u00f2 dinanzi allo sdegno verso il comportamento dell'alleato prussiano e fece del suo meglio per approfittarne.\nLa Francia aveva a quel punto deciso di non rinnovare l'alleanza con la Prussia, che scadeva formalmente a giugno 1756, ma intendeva ancora avvalersi dell'alleanza difensiva franco-prusso-svedese stabilita nel 1747 e in scadenza a maggio 1757. De Bernis disse a Starhemberg che come l'Austria non intendeva impegnarsi attivamente contro la Gran Bretagna nel conflitto anglo-francese oramai in corso, cos\u00ec non poteva pretendere dalla Francia che essa si impegnasse attivamente contro la Prussia. Se ai francesi la perdita della Slesia da parte di Federico sembrava una punizione accettabile per la stipula della convenzione, i piani austriaci di smembramento totale dello stato prussiano suonavano eccessivi. Questo perch\u00e9 in Germania era preferibile una divisione dei poteri anzich\u00e9 un nuovo dominio asburgico e vi era ancora un forte partito filo-prussiano a corte.\nMalgrado ci\u00f2 le trattative proseguirono, visto che le cose erano andate troppo oltre e rimaneva il rischio che l'Austria ritornasse almeno temporaneamente al vecchio sistema di alleanze, cosa che avrebbe comportato un accerchiamento totale della Francia. Inoltre Luigi XV aveva fatto una questione di onore della necessit\u00e0 di punire l'alleato prussiano per la sua condotta e l'unico modo possibile sembrava un trattato con l'Austria. Le trattative finali iniziarono il 19 aprile 1756 e il consiglio dei ministri diede l'assenso alle due convenzioni, di neutralit\u00e0 e alleanza difensiva (comprensive di cinque articoli segreti), che assieme sono conosciute come trattato di Versailles, firmato il primo maggio.\nL'accordo comunque venne interpretato in modi completamente diversi dalle parti. Mentre la Francia intendeva garantirsi unicamente la neutralit\u00e0 sul continente, liberando risorse per il conflitto marittimo e coloniale in atto, per l'Austria era un semplice primo passo verso una guerra europea contro Federico. Del resto i diplomatici austriaci valutarono correttamente che il comportamento del re prussiano avrebbe prima o poi costretto la Francia a prendere parte attiva contro di lui. Starhemberg scrisse: \"prima o poi ce la faremo a raggiungere il nostro grande piano e forse lo stesso re di Prussia sar\u00e0 il nostro principale aiuto\". Gli accordi austro-francesi ebbero inoltre come effetto la neutralit\u00e0 olandese in cambio delle assicurazioni francesi di non aggressione, concesse da Luigi XV nel giugno 1756.\nRicevuta notizia della convenzione di Westminster due giorni dopo la ratifica di quella di San Pietroburgo, Elisabetta cap\u00ec che l'accordo anglo-russo era carta straccia. Volendo, costituiva anzi una minaccia diretta, visto che in pratica costringeva la Prussia a volgere le sue mire ad est. Diede perci\u00f2 sfogo all'odio personale verso Federico II e alla sua predilezione per la Francia e la sua cultura. Mentre Bestu\u017eev veniva in pratica messo da parte, cre\u00f2 un comitato speciale che doveva proporre delle misure per limitare il potere prussiano. Le misure ovviamente suggerite furono di procedere nell'avvicinamento gi\u00e0 in corso all'Austria, anche in chiave offensiva, e nel conquistarsi i favori francesi.\nVon Kaunitz aveva sempre dato per scontato un possibile aiuto russo contro la Prussia. Ci\u00f2 che lo preoccupava erano unicamente l'inaffidabilit\u00e0 della politica estera russa e l'aggressivit\u00e0 dimostrata dalla zarina, che si era via via volta contro Svezia, Prussia e Impero ottomano. Voleva infatti muovere contro la Prussia con tre armate (austriaca, russa e francese) ma in un momento scelto dall'Austria, non dalla Russia, che oltretutto sarebbe stata in competizione per i sussidi necessari a tenere in moto la sua pachidermica macchina bellica. Inoltre preferiva in ogni caso una guerra da aggredito pi\u00f9 che da aggressore.\nIl 13 marzo 1756 Maria Teresa istru\u00ec il suo ambasciatore a San Pietroburgo di informare la zarina delle trattative tra Austria e Francia e della possibilit\u00e0 di accordarsi per un attacco combinato contro la Prussia nel 1757, allo scadere dell'alleanza franco-prusso-svedese. Questo non fece altro che accelerare i preparativi russi per la guerra, che da aprile in avanti procedettero a ritmo spedito. Malgrado la salute della zarina si deteriorasse a partire dall'estate, la Russia ader\u00ec al trattato di Versailles il 31 dicembre 1756, con articoli segreti volti ad assicurare l'aiuto russo in caso di attacco inglese sul continente e sussidi francesi alla Russia in caso di attacco turco. La corte russa non venne comunque messa a parte degli articoli segreti stipulati tra Francia e Austria.\nNel frattempo gli eventi erano precipitati, togliendo al Kaunitz l'incombenza di dover convincere il titubante alleato francese a prendere parte attiva al conflitto sul continente. Francia e Gran Bretagna si scontravano apertamente nelle colonie nordamericane dal 1754, ma malgrado la dichiarazione formale di guerra nel maggio 1756 non avevano infatti interesse a un conflitto su larga scala sul territorio continentale europeo. Tuttavia le cose erano andate troppo oltre e troppe erano le questioni aperte, in primis quella slesiana. Alla paura dell'accerchiamento, malgrado gli ammonimenti francesi e la necessit\u00e0 di non scontentare l'alleato inglese, Federico reag\u00ec infatti nel modo aggressivo previsto in buona misura dagli austriaci, penetrando in Sassonia nell'agosto 1756. Questo port\u00f2 alla guerra aperta e al secondo trattato di Versailles, di natura questa volta offensiva."}
{"id": "1771366", "revid": "1543377", "url": "https://it.wikipedia.org/wiki?curid=1771366", "title": "Riserva delle foreste di Tannourine", "text": "La Riserva delle foreste di Tannourine \u00e8 una riserva naturale del Libano, creata il 25 febbraio 1999.\nTerritorio.\nLa riserva \u00e8 posta nel massiccio del Monte Libano e dista 45 minuti da Byblos e da Tripoli. Geograficamente la riserva \u00e8 posta leggermente pi\u00f9 a sud della riserva di Horsh Eden e in posizione pi\u00f9 centrale. L'ingresso principale della riserva si trova nei pressi del villaggio di Tannourine-El faouqa.\nImportanza.\nLa riserva ha la sua principale funzione nella protezione di una delle pi\u00f9 grandi foreste di cedro del libano (Cedrus libani), oltre ad essere una zona che per la sua difficolt\u00e0 di esplorazione \u00e8 quasi totalmente incontaminata.\nFlora e Fauna.\nLa biodiversit\u00e0 all'interno della riserva \u00e8 elevata: vi sono state catalogate 600 specie vegetali (tra cui vari endemismi), 42 variet\u00e0 di farfalle e 40 altre specie animali, ma rimane pi\u00f9 bassa rispetto ad altre riserve in Libano: il 90% degli alberi del parco \u00e8 infatti costituita da esemplari di \"Cedrus libani\", che rappresentano il 25% del totale di cedri rimanenti.\nCaratteristiche della riserva.\nLa riserva \u00e8 caratterizzata da una elevata rocciosit\u00e0 del territorio che la rendono difficile da visitare per chi non possiede una discreta preparazione fisica.\nQuesta riserva \u00e8 rimasta pertanto indenne dal turismo di massa proprio per le sue particolari caratteristiche.\nOrganizzazione.\nLa riserva \u00e8 gestita dalla Tannourine Cedars Forest Nature Reserve Committe sotto la supervisione del ministero dell'ambiente, riceve fondi dal governo e da organizzazioni ambientaliste non governative."}
{"id": "1771368", "revid": "6923", "url": "https://it.wikipedia.org/wiki?curid=1771368", "title": "Cantoniera di Palarana", "text": ""}
{"id": "1771372", "revid": "124983480", "url": "https://it.wikipedia.org/wiki?curid=1771372", "title": "Morning Glory (Oasis)", "text": "Morning Glory \u00e8 una canzone della band inglese Oasis, scritta da Noel Gallagher. Pubblicata nel settembre del 1995 come unico singolo per Australia, Nuova Zelanda e le radio degli USA, fu scelta per anticipare l'uscita dell'album \"(What's the Story) Morning Glory?\".\n\u00c8 presente nel greatest hits \"Stop the Clocks\" del 2006.\nVideo musicale.\nIl video musicale, diretto dal regista Jake Scott, vede la band esibirsi in un appartamento. Negli istanti iniziali della clip si vede la Balfron Tower, edificio residenziale di 26 piani situato a Londra est. Gli abitanti del palazzo (un uomo con un figlio neonato, un ragazzo, un anziano e una ciclista femminile, un'anziana con l'asciugacapelli, una donna di mezza et\u00e0 in vestaglia, un boss e due guardie del corpo, una coppia indiana, un tossicodipendente, un'altra anziana, una giovane donna e sua madre) protestano vivacemente per l'alto volume con cui la band suona, venendo a bussare alla porta della sala e guardando dallo spioncino. Il video si conclude con tutti i residenti raccolti davanti alla porta della stanza in cui si esibiscono gli Oasis, a bussare e urlare, mentre la band termina l'esecuzione del brano e rimette a posto gli strumenti.\nGenesi del brano.\nIn un'intervista a Talksport dell'agosto 2013 Noel Gallagher ha chiarito l'origine del nome della canzone e dell'album, affermando che \"What's the story morning glory? \u00e8 una frase che mi disse una ragazza americana al telefono\".\nNoel Gallagher ha raccontato che quando scrisse la canzone era ubriaco. A detta di Noel alcuni versi furono ispirati da una passeggiata con il walkman (\"walking to the sound of my favourite tune\", \"camminando con il suono della mia canzone preferita\") e dall'uso di cocaina (\"all your dreams are made / when you're chained to the mirror and the razor blade\", \"tutti i tuoi sogni sono realizzati quando sei incatenato allo specchio e alla lametta del rasoio\").\nIn un'intervista del 2005 Gallagher ha dichiarato che la canzone deriva da un brano di nome \"Blue\", riferimento alla depressione (in inglese anche \"blue\").\nIl verso \"Tomorrow never knows what it doesn't know too soon\" sembra riferirsi alla canzone dei Beatles \"Tomorrow Never Knows\", ma Gallagher sostiene di essersi completamente dimenticato dell'influenza del pezzo dei Beatles.\nUtilizzi.\nNell'ottobre 2005 un remix di \"Morning Glory\" comparve nella colonna sonora del film \"Goal!\"."}
{"id": "1771373", "revid": "125644199", "url": "https://it.wikipedia.org/wiki?curid=1771373", "title": "Massimo Osti", "text": "Innovatore nel campo dei tessuti, a cavallo degli anni ottanta, ha segnato l'industria dell'abbigliamento anche con la creazione di numerosi marchi di successo come Stone Island.\nBiografia.\nMassimo Osti nacque come grafico pubblicitario ma gi\u00e0 nei primi anni '70 si affacci\u00f2 nel mondo dell'abbigliamento disegnando una linea di magliette con stampe, servendosi di metodi allora usati solo per la stampa su carta, come la quadricromia e la serigrafia.\nIn seguito al successo di questa prima collezione di T-shirt, accett\u00f2 la proposta di disegnare una collezione completa per uomo e diventare socio dell'azienda produttrice che, per volont\u00e0 dello stesso Osti, venne chiamata Chester Perry, (in seguito \"C.P. Company\") come quella in cui lavorava Bristow, il protagonista di un fumetto popolare in quegli anni pubblicato su \"Linus\".\nCon C.P. Company Osti gett\u00f2 le basi della sua filosofia creativa interamente improntata sulla sperimentazione.\nLa sua prima idea di grande impatto fu la lavorazione del cosiddetto \"tinto in capo\", che rivoluzion\u00f2 il settore. Questo procedimento permetteva di ottenere effetti di tono su tono molto efficaci grazie alla diversa reazione ad un unico bagno di tintura da parte dei vari materiali che compongono il capo finito.\nNel 1981 alle linee CP Company e CP Company Baby si affianc\u00f2 il nuovo marchio \"Boneville\".\nLa continua ricerca su finissaggi e materiali port\u00f2, nel 1982, alla nascita della nuova linea Stone Island, la cui prima collezione fu interamente realizzata con un innovativo tessuto bicolore reversibile, ispirato alla tela da camion ed altamente resistente, a cui un lavaggio \"stone-wash\" conferiva un aspetto usato. Il successo fu tale che la nuova collezione and\u00f2 esaurita in soli 10 giorni dalla uscita nei negozi.\nNel 1983 Osti cedette le sue quote societarie alla Italiana Manifatture di San Benedetto del Tronto cui offr\u00ec una consulenza stagionale per il marchio Pooh jeans.\nL'anno seguente le quote della CP Company acquisite dalla Italiana Manifatture vennero cedute al Gruppo Finanziario Tessile di Torino. Massimo Osti rimase Presidente dell'azienda e con la sua \"\u00e9quipe\" si dedic\u00f2 interamente al prodotto e alle strategie comunicative.\nNel 1985, inaugurando una tendenza che nel settore verr\u00e0 poi seguita da molti, divenne editore del \"CP Magazine\", un giornale-catalogo venduto nelle edicole in formato extra large che racchiudeva le immagini fotografiche di tutti i capi delle varie collezioni CP Company. La tiratura arriv\u00f2 a superare le 50.000 copie confermando l'efficacia di quest'inusuale veicolo pubblicitario.\nA partire dal 1987 l'impulso alla sperimentazione, in sinergia con importanti aziende tessili italiane, diede vita a materiali brevettati come il Rubber Flax e il Rubber Wool. Il lino e la lana assunsero un nuovo aspetto ed una nuova \"mano\" attraverso la spalmatura gommata, che conferiva loro una maggiore resistenza ed una nuova impermeabilit\u00e0. Di quest'anno sono anche i primi esperimenti sulla smerigliatura di lane pettinate, procedimento fino ad allora mai tentato, oggi di uso comune in tutte le aziende laniere.\nLa \"Ice Jacket\" vide la sua nascita quello stesso anno. Avvalendosi di ricerche tecnologiche d'avanguardia Osti cre\u00f2 insieme all'azienda ITS Artea di San Lorenzo di Parabiago (Mi) questo nuovo tessuto in grado di cambiare colore al variare della temperatura.\nSempre nel 1987 Massimo Osti venne invitato a Berlino come rappresentante dell'Industria dell'Abbigliamento Italiano, per le celebrazioni del 750\u00ba anniversario della fondazione della citt\u00e0, del 150\u00ba anniversario della nascita della confezione tessile e del 15\u00ba anno della sua carriera. In occasione di questo evento venne allestita una mostra all'interno del Palazzo del Reichstag di Berlino.\nNel 1988, con la partecipazione come sponsor alle Mille Miglia, si apr\u00ec una nuova strada comunicativa dei prodotti firmati Massimo Osti. Segu\u00ec l'adesione alla Rainforest Foundation, l'iniziativa promossa dal cantante Sting e dal capo della trib\u00f9 amazzonica dei Kayap\u00f3 Raoni, volta alla sensibilizzazione dell'opinione pubblica mondiale al problema della deforestazione dell'Amazzonia.\nNel 1991, dopo avere inaugurato il negozio CP nello storico grattacielo Flatiron di New York, venne presentato per Stone Island un altro capo-icona, la \"Reflective Jacket\", realizzata con un innovativo materiale nato dalla ricerca tecnologica giapponese, che ad un tessuto impermeabile associa un sottilissimo strato di microsfere di vetro, in grado di riflettere con sorprendente efficacia sorgenti luminose anche molto deboli.\nDa una \"partnership\" con la ditta Allegri nacque nel 1993 il nuovo marchio \"Left Hand\", anch'esso forte dell'uso di un materiale esclusivo, un \"tessuto non tessuto\", realizzato con fibre di poliestere e poliammide pressate, che come il feltro consente il \"taglio vivo\".\nSolo l'anno seguente Osti fond\u00f2 la Massimo Osti Production, azienda che intendeva offrire la sintesi delle esperienze e dei successi di 20 anni di innovazioni tecniche e formali.\nNel 1995 nacque la linea ST 95 e l'anno seguente inizi\u00f2 la collaborazione con Superga per la quale Osti disegn\u00f2 una serie di capi immagine.\nSolo due anni pi\u00f9 tardi, nel 1998 ebbe la luce una nuova azienda per la produzione e la distribuzione del marchio OM Project, frutto di un accordo con il Gruppo Fratini. Anche questa nuova linea d'abbigliamento venne pensata per essere realizzata con nuovi tessuti: l'Electric-j, un materiale molto resistente ottenuto dalla trama di un filo di poliestere e uno di rame; il Cool Cotton realizzato combinando cotone e Coolmax, per conferire un aspetto pi\u00f9 naturale a una fibra cava che assorbe e trasporta all'esterno il vapore corporeo; il Mag Defender, un \"canvas\" di poliestere e carbonio a trama molto resistente in grado di proteggere dai campi magnetici e lo Steel, una tela di nylon tramata con cotone ritorto e acciaio inox, altamente resistente a tagli e strappi, concepito come una vera e propria \"armatura metropolitana\".\nNel 1999 Massimo Osti strinse una collaborazione con la Dockers Europe per la progettazione di una nuova linea di pantaloni ad alto contenuto tecnico chiamata \"Equipment for Legs\". All'interno della collezione, studiata sulla base di tessuti dal forte contenuto tecnico, spiccavano una serie di capi realizzati con il Kevlar, rielaborato per divenire pi\u00f9 morbido e funzionale al suo utilizzo nel campo dell'abbigliamento.\nTra gli ultimi lavori dello stilista ci fu la linea ICD, nata nel 2000 da una collaborazione con Levi's, che presentava una vasta gamma di giubbotti dalle \"performance\" altamente tecniche. Ad ICD si aggiunse poi la linea ICD+ frutto di un ulteriore accordo con la Philips, che inser\u00ec all'interno dei capi spalla un telefono cellulare ed un lettore musicale MP3 internamente collegati, dotati di auricolare e microfono.\nL'eredit\u00e0 dei suoi intensi 30 anni di lavoro sopravvive oggi in un archivio tessile, il Massimo Osti Archive sito a Bologna, composto da pi\u00f9 di 50.000 campioni di tessuti, provenienti da circa 300 fornitori tessili e laboratori di finissaggi internazionali, e da 5.000 capi di abbigliamento.\nMor\u00ec nel 2005 per un tumore. Aveva tre figli, due nati dal matrimonio con Daniela Facchinato e una femmina nata dalla relazione con Isabella Ferrari.\nArchivio.\nL'archivio di Massimo Osti \u00e8 conservato attualmente presso la sede del Massimo Osti Studio. La documentazione conservata e suddivisa in sezioni rispecchia l'attivit\u00e0 dello stilista, dallo studio e progettazione delle collezioni, con \"prove di colore\" sui tessuti, fino alla produzione dei capi d'abbigliamento."}
{"id": "1771375", "revid": "46291", "url": "https://it.wikipedia.org/wiki?curid=1771375", "title": "Campanula scheuchzeri", "text": "La campanula di Scheuchzer (nome scientifico Campanula scheuchzeri ) \u00e8 una piccola pianta erbacea perenne dai fiori blu a forma di campana appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\".\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\u201cscheuchzeri\u201d) \u00e8 stato dato in ricordo dei fratelli svizzeri, medici e naturalisti, Johann Jakob Scheuchzer (1672-1733) e Johannes Gaspar Scheuchzer (1684-1738).\nIl nome scientifico di questa specie \u00e8 stato definito per la prima volta dal botanico francese Dominique Villars (1745 - 1814) nella pubblicazione \"Prospectus de l'Histoire des Plantes de Dauphin\u00e9 - 22. 1779\" del 1779.\nDescrizione.\nQueste piante possono arrivare fino ad una altezza di 8 \u2013 40\u00a0cm. La forma biologica \u00e8 definita come emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Il portamento delle piante in genere \u00e8 cespitoso; al loro interno \u00e8 inoltre presente un succo lattiginoso (contengono infatti lattice lattescente e accumulano inulina).\nRadici.\nLe radici sono secondarie a partire dal rizoma.\nInfiorescenza.\nL'infiorescenza \u00e8 composta da fiori solitari e peduncolati; raramente in un racemo di 2 -3 fiori.\nFiori.\nI fiori sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Il fiore \u00e8 pendulo (al momento della fioritura \u00e8 eretto; il boccio prima ancora \u00e8 per\u00f2 nuovamente pendulo). Dimensione del fiore: 15 \u2013 30\u00a0mm.\nFrutti.\nIl frutto \u00e8 una capsula triloculare, fusiforme, deiscente contenente molti semi. Giunge a maturazione dopo la fioritura nei mesi di agosto\u00a0\u2013 settembre ed \u00e8 pendula come il fiore. La capsula \u00e8 deiscente per valve basali. Dimensione della capsula: 6 \u20137\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula scheuchzeri\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale, ossia hanno origine dai territori delle zone temperate dell'emisfero boreale (una ventina e forse pi\u00f9 sono originarie dell'America del Nord). \u00c8 comunque dalle regioni mediterranee che si pensa abbia avuto inizio la distribuzione, nel resto del mondo, di queste piante.\nIl Sistema Cronquist assegna al genere \"Campanula\" la famiglia delle Campanulaceae e l'ordine delle Campanulales mentre la moderna classificazione APG la colloca nell'ordine delle Asterales (stessa famiglia). Sempre in base alla classificazione APG sono cambiati anche i livelli superiori (vedi tabella in testa a questa voce).\nIl numero cromosomico di \"C. scheuchzeri\" \u00e8: 2n = 68.\nVariabilit\u00e0.\nQualche autore considera la specie \"Campanula scheuchzeri\" come un adattamento della specie \"Campanula rotundifolia\" (Campanula soldanella) a particolari habitat (come quello alpino). In effetti la \"Campanula rotundifolia\" \u00e8 una specie polimorfa e quindi si presenta con un alto numero di sottospecie e variet\u00e0, tuttavia la specie \"Campanula scheuchzeri\" ha delle precise caratteristiche che la distingue da quest'ultima: le foglie sono cigliate alla base, i boccioli sono penduli mentre i fiori sono eretti, la corolla \u00e8 grande e colorata pi\u00f9 intensamente (vedere inoltre il paragrafo \u201cSpecie simili\u201d). La variabilit\u00e0 in \"Campanula scheuchzeri\" si manifesta nella forma e nelle dimensioni delle foglie (nelle Alpi Occidentali sono presenti soprattutto individui con foglie larghe); la pelosit\u00e0 pi\u00f9 o meno abbondante (alcuni individui si presentano con un aspetto quasi cinereo); il portamento pu\u00f2 essere gracile e floscio; le corolle possono essere pi\u00f9 grandi e pi\u00f9 chiare.\nSul territorio italiano sono descritte due variet\u00e0 (non riconosciute per\u00f2 da altre checklist):\nSinonimi.\nLa specie \"C. scheuchzeri\", in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nSpecie simili.\nNella tabella seguente sono messi a confronto i caratteri morfologici delle due specie (\"Campanula cochleariifolia\" e \"Campanula rotundifolia\") molto simili alla \"Campanula scheuchzeri\": "}
{"id": "1771376", "revid": "124718308", "url": "https://it.wikipedia.org/wiki?curid=1771376", "title": "Donna di Haraldsk\u00e6r", "text": "La Donna di Haraldsk\u00e6r \u00e8 una mummia di palude risalente all'et\u00e0 del ferro, rinvenuta in una torbiera che ne aveva naturalmente preservati i resti. Fu ritrovata nello Jutland, in Danimarca, nel 1835: a scoprirla furono degli operai intenti allo scavo di torba sulla tenuta Haraldsk\u00e6r. Le controversie riguardanti l'et\u00e0 e l'identit\u00e0 di questo corpo ben conservato sono state risolte nel 1977, quando la datazione al radiocarbonio ha definitivamente collocato la sua morte intorno al 500 a.C. Questo ritrovamento archeologico costituisce una delle prime mummie di palude mai rinvenute, insieme alla mummia di Tollund e all'Uomo di Lindow.\nIl corpo della donna di Haraldsk\u00e6r si \u00e8 notevolmente conservato grazie all'ambiente anaerobico e ai tannini dell'ambiente di torbiera in cui fu ritrovata. Il reperto si presenta non solo con lo scheletro intatto (cosa molto rara nelle mummie di palude), ma anche con la pelle e gli organi interni in buone condizioni. Il corpo \u00e8 ora conservato in una teca di vetro dentro il Museo Culturale a Vejle, Danimarca.\nAttribuzione errata.\nDopo la scoperta del corpo, le prime teorie sulla sua identit\u00e0 vertevano attorno alla figura di Gunnhild di Norvegia, vissuta nel 1000 d.C. circa. La maggior parte dei corpi recuperati nelle torbiere sono vittime di un violento assassinio o sacrificio rituale; infatti, queste persone venivano sepolte nelle paludi e non in terra asciutta.\nNella \"J\u00f3msv\u00edkinga saga\" si racconta che la regina Gunhild fu assassinata e poi sepolta in una palude, dopo che la sua morte era stata ordinata dal re danese Araldo Denteazzurro. Convinto che il corpo appartenesse alla regina, Federico VI di Danimarca ordin\u00f2 la creazione di un elaborato sarcofago scolpito per conservare i resti. Questo trattamento speciale spiega l'eccellente stato di conservazione del cadavere; non ebbe un trattamento simile la mummia di Tollund, scoperta successivamente, che per questo motivo non fu adeguatamente preservata: del ritrovamento originale della mummia di Tollund rimane oggi solo la testa, essendo andata persa la maggior parte del corpo,\nUn giovane archeologo del XIX secolo, J.J.A. Worsaae, avrebbe sostenuto invece l'opposta teoria, facendo risalire la Donna di Haraldsk\u00e6r all'et\u00e0 del Ferro.\nLa datazione al radiocarbonio, eseguita nel 1977, ha successivamente svelato che la donna mor\u00ec all'incirca nel 500 a.C. circa, escludendo che potesse trattarsi della regina Gunhild.\nDettagli sulla Donna Haraldsk\u00e6r.\nIl corpo possiede ancora la pelle completamente intatta, cos\u00ec come gli organi interni e le articolazioni del corpo; a prima vista pu\u00f2 sembrare una persona che sia deceduta da circa un anno. Secondo le varie stime fatte dagli studiosi, al momento della morte, il soggetto, doveva avere circa 50 anni. Il cadavere ha una ferita alla giunzione del ginocchio, dove qualche oggetto molto affilato \u00e8 penetrato con una certa profondit\u00e0. Non \u00e8 chiaro se la donna fu vittima di un omicidio o se fu sacrificata durante qualche rito religioso.\nNel 2000 sono stati eseguiti dei test forensi sul contenuto dello stomaco, dai quali si \u00e8 appurato che l'ultimo pasto effettuato dalla donna era a base di miglio e more. Inoltre si \u00e8 appurato che sul collo c'erano dei segni come se una corda fosse stata stretta per tortura o strangolamento. Da tutto ci\u00f2 si \u00e8 dedotto che, molto probabilmente, si tratt\u00f2 di un'uccisione rituale, dal momento che nello Jutland non era utilizzata la sepoltura come pratica pi\u00f9 diffusa per inumare i morti, bens\u00ec la cremazione.\nProcessi chimici.\nEsiste solo un numero limitato di paludi vecchie di millenni dove sussistono le condizioni migliori per la corretta conservazione dei tessuti di mammiferi. La maggior parte di queste si trova nel nord Europa, nelle quali sono stati scoperti circa 700 corpi fino al 2006. Queste paludi si sono formate in zone prive di drenaggio dove si verifica un ricambio di acqua dolce limitato, ma sono anche caratterizzate da un ambiente quasi completamente anaerobico che, privo di ossigeno, impedisce ai microrganismi aerobici di attaccare e decomporre i tessuti. Inoltre l'ambiente \u00e8 completamente saturo di acidi organici e aldeidi.\nQueste torbiere acide hanno la capacit\u00e0 di conservare capelli, vestiti e oggetti in pelle. Un ottimo esempio di cuoio capelluto completamente preservato, insieme all'abbigliamento, \u00e8 la Ragazza di Egtved risalente all'et\u00e0 del bronzo, recuperata sempre nello Jutland, Danimarca.\nLa maggior parte delle mummie di palude mostra segni di deterioramento posteriori alla loro scoperta. Infatti, quando tali campioni sono esposti alla normale atmosfera, senza speciali tecniche di conservazione, pu\u00f2 iniziare rapidamente il processo di decomposizione. Il risultato \u00e8 che molti esemplari sono andati effettivamente distrutti.\nRelazioni con le altre mummie di palude.\nGeograficamente i principali luoghi in cui sono state scoperte mummie di palude sono Danimarca, Germania settentrionale, i Paesi Bassi (almeno 65), il Regno Unito e in Irlanda. Il pi\u00f9 antico di questi reperti risale al'8000 a.C. circa, mentre la maggior parte dei campioni provengono dall'et\u00e0 del ferro all'epoca romana (circa 800 a.C. al 400 d.C.). Nello Jutland sono state avviate grandi campagne di scavo da quando si \u00e8 scoperto che le torbiere anaerobiche possedevano questa capacit\u00e0 di conservazione.\nLa Donna di Haraldsk\u00e6r nella letteratura.\nIl primo riferimento letterario alla Donna di Haraldsk\u00e6r fu nel 1845 nel lavoro del drammaturgo danese Jens Christian Hostrup. Nell'opera drammatica \"La danza del passero e della gru\", ritrae la regina Gunhild come un misterioso fantasma che si materializza davanti a un sarto e che reca con s\u00e9 un misterioso anello. Il dono altera il modo in cui le persone percepiscono l'uomo e lo trasforma in una figura eroica. L'opera schernisce la borghesia del XIX secolo e critica l'ipotesi che il corpo ritrovato appartenga alla regina Gunhild."}
{"id": "1771381", "revid": "729019", "url": "https://it.wikipedia.org/wiki?curid=1771381", "title": "Hot Bird 1", "text": "Hot Bird 1 \u00e8 stato un satellite per le trasmissioni televisive del gruppo, con sede a Parigi, Eutelsat Communications."}
{"id": "1771383", "revid": "599013", "url": "https://it.wikipedia.org/wiki?curid=1771383", "title": "Ricardo Tavarelli", "text": ""}
{"id": "1771385", "revid": "59976", "url": "https://it.wikipedia.org/wiki?curid=1771385", "title": "Hotbird 1", "text": ""}
{"id": "1771389", "revid": "648716", "url": "https://it.wikipedia.org/wiki?curid=1771389", "title": "Su Noduladu", "text": "Su Noduladu era un'antica frazione, situata nelle montagne selvagge del territorio di Oschiri, in Sardegna, nella regione storica del Monteacuto.\n\u00c8 raggiungibile solo attraverso un lungo percorso, di oltre , su tracciato sterrato disagevole, che richiede l'utilizzo di fuoristrada. Sul luogo si possono trovare i resti di abitazioni, delle quali appaiono ancora intatte solo le mura perimetrali, a parte un'unica costruzione recentemente ristrutturata dal proprietario.\nUna delle curiosit\u00e0 che si possono sentire nel paese di Oschiri a proposito della frazione di \"Su Noduladu\", \u00e8 che la gente che vi risiedeva, per via dell'isolamento e dei pochi contatti con altre genti, aveva sviluppato un modo di parlare completamente avulso da ogni elementare logica di comprensione. . \u00c8 invece chiaro che tali distorsioni erano semplicemente dovute al gi\u00e0 citato isolamento che spingeva la popolazione, mai superiore comunque ad una decina di famiglie, a ricercare all'interno della stessa ristretta comunit\u00e0 anche l'unione coniugale.\nIl luogo si trova sul versante destro del Rio Rizzolu, \u00e8 posto ad una quota di 302\u00a0 e non \u00e8 non visibile da alcun punto di osservazione a terra."}
{"id": "1771390", "revid": "416175", "url": "https://it.wikipedia.org/wiki?curid=1771390", "title": "David D'Antoni", "text": "Carriera.\nCalciatore.\nDopo vari anni trascorsi nel settore giovanile della Roma, passa ai dilettanti al Ladispoli, per poi trasferirsi all'Empoli in Serie A, ma, in conseguenza del pochissimo spazio trovato (l'unica partita giocata \u00e8 l'esordio in Serie A il 25 ottobre 1998, all'82' di Sampdoria-Empoli 3-0), passa all'Alessandria, per poi fare ritorno nuovamente all'Empoli, che a sua volta, lo manda alla Vis Pesaro.\nDa l\u00ec in poi, girovaga tra varie squadre, quali , , Genoa e , prima di accasarsi al Frosinone nel 2005. Nell'estate 2009 cambia squadra, passando al , in Prima Divisione.\nA fine stagione resta svincolato a causa della mancata iscrizione del Rimini al campionato. Il 14 settembre 2010 si accasa alla dove resta fino al 2011. Dal 2011 al 2013 ha giocato in Serie D al Flaminia Civitacastellana, appendendo gli scarpini al chiodo dopo 40 presenze.\nAllenatore.\nRitiratosi dal calcio giocato, nel 2014 diventa l'allenatore della Nuova Sorianese. L'anno dopo diventa l'allenatore del Nuova Monterosi, societ\u00e0 nata dalla fusione della Nuova Sorianese e del Monterosi, con la quale nella stagione 2015-2016 vince il campionato di Eccellenza Laziale girone A approdando cos\u00ec in Serie D girone G nella stagione 2016-2017, come Monterosi, dove conclude il campionato in seconda posizione.\nNell'estate 2017 viene ingaggiato dal alla guida della propria Primavera.\nA giugno 2019 ritorna al Monterosi in Serie D e nella stagione 2019-2020 conquista ancora il 2\u00b0 posto. Nella stagione successiva, il 30 maggio 2021, battendo 2-0 il Latina, la sua squadra conquista l'aritmetica promozione in Serie C. Nella terza serie, dopo una buona partenza, il 9 novembre 2021, in seguito alla sconfitta contro la Turris, viene esonerato con la squadra invischiata in zona playout.\nStatistiche da allenatore.\n\"Statistiche aggiornate al 9 novembre 2021.\""}
{"id": "1771394", "revid": "307923", "url": "https://it.wikipedia.org/wiki?curid=1771394", "title": "Igor' Denisov", "text": "Caratteristiche tecniche.\nAgiva da mediano.\nCarriera.\nClub.\nDenisov inizia a giocare con il Turbostroitel, poi passa allo Smena, il vivaio dello . Firma il primo contratto professionistico con lo Zenit dopo aver conseguito il diploma di scuola secondaria, nel 2002. Esordisce in Prem'er-Liga poco dopo, contro il . L'anno seguente segna 2 gol in 19 presenze, diventando un elemento chiave per la squadra. \nSotto la guida del tecnico Dick Advocaat, si afferma come uno dei migliori centrocampisti avanzati del campionato russo, risultando decisivo per la vittoria del primo titolo russo dello Zenit, nel 2007. Nel 2007-2008 \u00e8 uno dei marcatori nella sfida di ritorno dei quarti di finale di Coppa UEFA in casa del , partita che proietta i russi nella semifinale vinta contro il , prima della vittoriosa finale contro i . Nella finale Denisov apre le marcature andando in gol al 72\u00ba minuto e contribuendo al 2-0 finale, che vale al club la sua prima coppa internazionale. \u00c8 titolare anche nella sfida di Supercoppa europea vinta contro il nell'agosto 2008, in cui Denisov fornisce l'assist per il gol di Pavel Pogrebnjak.\nNel giugno 2010 prolunga il contratto con lo Zenit per altri cinque anni. A dicembre \u00e8 votato \"calciatore dell'anno\" dai propri tifosi. Il 27 ottobre 2011 taglia il traguardo delle 300 presenze in partite ufficiali con lo Zenit, in occasione dell'incontro vinto per 3-0 contro il Volga Ni\u017enij Novgorod. Nel 2011-2012 gioca 57 partite, tutte da titolare, segna 9 gol e fornisce 8 assist. Il 26 maggio 2012 \u00e8 eletto \"calciatore dell'anno del campionato russo\" e la sua compagine, allenata da Luciano Spalletti, \u00e8 nominata \"squadra russa dell'anno\". \nDopo dodici stagioni allo Zenit, il 21 giugno 2013 si trasferisce all'An\u017ei per circa 15 milioni di euro, ma ad agosto rescinde il contratto, dopo solo tre presenze, a causa di alcuni litigi con gli altri giocatori e anche in considerazione della crisi finanziaria del club. \nNell'agosto 2013 firma per la . Nell'aprile 2015 \u00e8 sospeso dal club e messo sul mercato per aver insultato l'allenatore Stanislav \u010cer\u010desov. Rientra in squadra nel luglio seguente, dopo la sostituzione di \u010cer\u010desov con Andrej Kobelev.\nNel maggio 2019 annuncia il proprio ritiro dall'attivit\u00e0 agonistica.\nNazionale.\nGi\u00e0 capitano della nazionale russa Under-21, riceve la prima convocazione in nazionale maggiore nel marzo 2007. Nel maggio 2008 rifiuta la convocazione del CT Guus Hiddink per il campionato europeo del 2008. Esordisce da titolare al campionato europeo del 2012 nella partita contro la Repubblica Ceca (4-1).\nConvocato per il campionato europeo del 2016, non pu\u00f2 parteciparvi per infortunio ed \u00e8 sostituito da Artur Rimovi\u010d Jusupov."}
{"id": "1771403", "revid": "599013", "url": "https://it.wikipedia.org/wiki?curid=1771403", "title": "Juan Carlos Franco", "text": ""}
{"id": "1771405", "revid": "767487", "url": "https://it.wikipedia.org/wiki?curid=1771405", "title": "Victims of Circumstance", "text": "Victims of Circumstance \u00e8 il tredicesimo album della band rock britannica Barclay James Harvest, pubblicato nel 1984."}
{"id": "1771410", "revid": "6923", "url": "https://it.wikipedia.org/wiki?curid=1771410", "title": "Sant'Annea", "text": "Sant'Ann\u00e8a (o \"Santann\u00e8a\") \u00e8 una localit\u00e0 che prende il nome da un'antica ed estesa villa romana situata alle porte del Gargano, su un'altura elevata meno di 100 m s.l.m. a circa 3 km a Sud del Lago di Lesina.Fondata probabilmente nella tarda et\u00e0 repubblicana, si svilupp\u00f2 notevolmente nel periodo imperiale, soprattutto verso il III-IV secolo d.C.\nNe restano pochi ruderi, visibili attraverso murature emergenti costruite in \"opus reticulatum\", \"opus listatum\" e \"opus incertum\".\nIl fondo della \"villa rustica\" doveva svilupparsi per molte decine di ettari a giudicare dalla estensione dei fabbricati di pertinenza, che ne testimoniano verosimilmente l'importanza socio-economica locale.\nCon molta probabilit\u00e0 fu definitivamente abbandonata negli ultimi secoli del I millennio d.C. La tradizione locale la tramanda come luogo i cui abitanti fuggiaschi, a seguito di scorrerie nemiche, si spostarono in una zona maggiormente difendibile fondando San Nicandro Garganico, nel cui territorio comunale tuttora insiste."}
{"id": "1771411", "revid": "194688", "url": "https://it.wikipedia.org/wiki?curid=1771411", "title": "Chauvon", "text": ""}
{"id": "1771412", "revid": "767487", "url": "https://it.wikipedia.org/wiki?curid=1771412", "title": "Apollo 54", "text": "Apollo 54 \u00e8 un film del 2007 per la regia di Giordano Giulivi. Pellicola a basso costo ideata e prodotta dalla The 54 Production, \u00e8 una commedia fantascientifica, satira di altri film di fantascienza.\nTrama.\nCosa sono quegli strani simboli che da giorni stanno interrompendo le trasmissioni televisive? Chi li manda? Anche i media si interrogano sulla natura del fenomeno che minaccia di diventare sempre pi\u00f9 incontrollabile.\nE cosa sar\u00e0 mai quello strano cavo che il giovane scienziato Bobby Joe trova inaspettatamente nel bosco?\nQuesti gli eventi alla base dell'avventura che porter\u00e0 Bobby Joe ad avventurarsi nello spazio insieme al suo co-pilota Jim Bob, su quella che lui stesso reputa un'astronave robusta ed impeccabile, la Apollo 54.\nProduzione.\nFilm di fantascienza a basso costo (circa 15.000 euro) \u00e8 stato realizzato da un gruppo di ragazzi romani sotto l'etichetta The 54 Production.\nIl film riprende un cortometraggio con lo stesso titolo realizzato dal gruppo nel 1996.\nRiprese.\nLe riprese del film sono durate tre anni, dal 2003 al 2006. Gli interni sono stati girati interamente all'interno di un'abitazione, in cui sono stati ricostruiti la sala comandi dell'astronave e i suoi condotti di aerazione. \u00c8 stato anche allestito un \"blue screen\". Le difficolt\u00e0 legate alla costruzione delle scenografie in ambiente domestico sono state una delle cause che ha reso i tempi di realizzazione particolarmente lunghi.\nGli esterni sono stati girati tra il 2005 ed il 2006 presso il Lago di Martignano, la Caldara di Manziana, le cascate di Castel Giuliano.\nPostproduzione.\nLa maggior parte degli effetti speciali sono stati realizzati in computer grafica, in particolare tutte le sequenze ambientate nello spazio. La scelta fotografica di convertire in monocromatico seppiato l'intero film \u00e8 stata determinata dall'esigenza di rendere omogenea la fotografia degli interni con le immagini create in computer grafica.\nL'intera post-produzione \u00e8 stata in realt\u00e0 realizzata parallelamente alla riprese ed \u00e8 continuata fino al 2007, ad opera degli stessi produttori .\nAccoglienza e critica.\nVincitore dello Spirit Award al Brooklyn International Film Festival, ha guadagnato da parte di alcuni critici statunitensi la definizione di \"Spaghetti Sci \u2013 Fi\". \u00c8 stato presentato anche al Festival di Anchorage e al Seattle International Film Festival, in cui era in concorso nella sezione \"New Director Showcase\"."}
{"id": "1771413", "revid": "1442080", "url": "https://it.wikipedia.org/wiki?curid=1771413", "title": "Groat", "text": "Groat \u00e8 il nome tradizionale per la moneta inglese d'argento dal valore di quattro penny coniata dal 1351 al 1660 circa e poi dal 1831 al 1888 con la dizione \"four pence\" (4 penny). Ci furono con varie interruzioni in entrambi i periodi. L'ultimo fu coniato la regina Vittoria nel 1888. In seguito la moneta \u00e8 stata coniate per il Maundy set.\nIn Scozia fu battuto dal 1357 al 1558: inizialmente il groat aveva il valore di quattro penny, ma nel tempo il valore sal\u00ec prima a 8 e poi a 12 penny. All'inizio era una moneta d'argento e nelle ultime emissioni fu coniato in biglione.\nNome.\nIl nome viene da quello delle monete spesse o grandi come il \"Groschen\" o \"grosso\", monete d'argento coniate in Tirolo nel 1271 e a Venezia nel XIII secolo, che furono le prime di queste dimensioni a circolare nel Sacro Romano Impero ed in altre parti dell'Europa.\nNel caso del groat il precedente diretto fu il \"gros tournois\" (grosso di Tours), che era anche noto come \"groot\" (olandese per \"grande\" o \"largo\") nei Paesi Bassi.\nCon il nome \"groat\" in inglese ci si riferisce pi\u00f9 un generale alle monete europee note con il nome \"grosso\", come ad esempio il grosso di Venezia citato da Marco Polo.\nStoria.\nInghilterra.\nSolo dopo che il \"gros tournier\" ebbe preso a circolare in Inghilterra, il \"groat\" inglese fu coniato sotto re Edoardo I.\nTeoricamente il \"groat\" inglese avrebbe dovuto contenere il peso corrispondente a quattro penny cio\u00e8 96 grani (6,2 g) di sterling silver. Il primo \"groat\" emesso pesava invece 89 grani (5,8 g) e le emissioni successive divennero progressivamente pi\u00f9 leggere. Il peso fu ridotto a 72 grani (4,7 g) sotto Edoardo III, 60 grains (3,9 g) sotto Enrico IV, e 48 grani (3,1 g) sotto Edoardo IV.\nDal 1544 al 1560 (mentre il peso era diminuito nel 1559 a 32 grani, 2,1 g) il titolo dell'argento divenne minore di quello dello \"sterling silver\" e dopo il 1561 per quasi un secolo non ci furono pi\u00f9 emissioni.\nScozia.\nIn Scozia il groat fu introdotto sotto il regno di Davide II di Scozia (1329 - 1371), assieme al mezzo \"groat\".\nFu coniato fino al regno di Maria Stuarda.\nIl groat scozzese inizialmente valeva 4 penny, in seguiti pass\u00f2 ad 8 e poi a 12 penny (1 scellino).\nIrlanda.\nIl \"groat\" fu introdotto il Irlanda sotto Enrico VI, durante il suo primo regno, dopo il 1425.\nIl peso legale all'inizio era di 45 grani ma nel suo secondo regno era gi\u00e0 sceso a 27,2 grani.\nAccanto al \"groat\" furono introdotti da Edoardo IV anche il mezzo \"groat\" ed il doppio \"groat\" chiamato anche \"double\".\nLa successiva monetazione di \"groat\" fu quella di Riccardo III, in diverse zecche tra cui quella di Drogheda; il peso era di 30 grani.\nCon Enrico VII il peso sale a 32 grani e con Enrico VIII a 35-40.\nSotto Maria I ci fu una prima emissione dal peso di 32 grani seguita, dopo il matrimonio con Filippo, da una seconda emissione negli anni 1555, 57 e 58, dal peso di 47,5 grani.\nCon Elisabetta I ci furono diverse emissioni di \"groat\" per tutto il periodo del suo regno.\nSotto Giacomo I non fu coniato nessun \"groat\" mentre sotto Carlo I questa denominazione fu battuta solo come moneta di necessit\u00e0, durante la rivoluzione irlandese del 1641, all'interno del cosiddetto \"Inchiquin money\": si trattava di pezzi d'argento su cui furono battute le legende che indicavano il valore del pezzo. Il groat pesava 33,3 grani ed era inserito in una serie che andava dalla mezza corona alla moneta da tre penny.\nIl groat successivo fu quello coniato da Giacomo II in \"white metal\", un'altra moneta di necessit\u00e0 emesse nel 1689-90.\nDopo questa data in Irlanda non furono pi\u00f9 coniate monete con questo valore.\nUnione delle corone.\nDal regno di Carlo II a quello di Giorgio III i \"groat\" (spesso indicati come \"fourpences\", quattro penny) furono emessi irregolarmente per la circolazione generale; furono prevalentemente coniati invece come Maundy money.\nFurono coniati in questo senso da:\nI \"groat\" provenienti dai \"Maundy money\", a partire dal regno di Guglielmo e Maria, hanno al rovescio il numerale \"4\" coronato.\nEra opinione che la coniazione standard del \"groat\" nel XIX secolo fosse ripresa su sollecitazione di Joseph Hume e per questo motivo la moneta era soprannominata \"Joeys\".\nQueste ultime monete avevano il peso ulteriormente ridotto a circa 27 grani (1,9 g) ed avevano lo stesso diametro della moneta da tre penny contemporanea ma leggermente pi\u00f9 spessi. Inoltre al rovescio avevano la Britannia,\nAlcune moneta da un groat continuarono a circulare in Scozia anche nel XX secolo.\nLa moneta da due penny d'argento era anche chiamata \"half-groat\" (mezzo groat)."}
{"id": "1771415", "revid": "60364", "url": "https://it.wikipedia.org/wiki?curid=1771415", "title": "Return on debt", "text": ""}
{"id": "1771416", "revid": "767487", "url": "https://it.wikipedia.org/wiki?curid=1771416", "title": "Monti M\u0103cin", "text": "I Monti M\u0103cin sono una catena montuosa che si trova a Tulcea, in Dobrugia (Romania).\nSono tra le pi\u00f9 antiche catene montuose d'Europa, formatesi circa 400 milioni di anni fa. Il picco pi\u00f9 alto \u00e8 il \"\u0162u\u0163uiatu\" (chiamato anche \"Greci\"), che ha un'altezza di 467 metri."}
{"id": "1771418", "revid": "78273", "url": "https://it.wikipedia.org/wiki?curid=1771418", "title": "Opus listatum", "text": ""}
{"id": "1771419", "revid": "287204", "url": "https://it.wikipedia.org/wiki?curid=1771419", "title": "XII (album)", "text": "XII \u00e8 il nono album della band rock britannica Barclay James Harvest, pubblicato nel 1978. \u00c8 l'ultimo a presentare il membro fondatore Stuart \"Wolly\" Wolstenholme alla tastiera."}
{"id": "1771429", "revid": "123385758", "url": "https://it.wikipedia.org/wiki?curid=1771429", "title": "Cristina Deutekom", "text": "Biografia e carriera.\nDeutekom \u00e8 nata \"Stientje Engel\" nel 1931 ad Amsterdam.\nDopo aver compiuto gli studi al Conservatorio della citt\u00e0, inizi\u00f2 un lungo tirocinio come comprimaria all'Opera di Amsterdam. Il debutto risale al 1963, quando interpret\u00f2 con strepitoso successo la Regina della Notte nel \"Flauto magico\" di Mozart, ruolo che sosterr\u00e0 nei principali teatri europei e al Metropolitan Opera di New York (1967). Al Wiener Staatsoper \u00e8 la Regina della Notte in Die Zauberfl\u00f6te con Lisa Della Casa e Christa Ludwig nel 1967, Amelia in Un ballo in maschera con Piero Cappuccilli nel 1972 e Norma nel 1977.\nAl Teatro La Fenice di Venezia \u00e8 Fiordiligi nella ripresa di \"Cos\u00ec fan tutte\" di Wolfgang Amadeus Mozart nel 1968 con Tatiana Troyanos, la Regina della Notte nella ripresa eseguita in lingua italiana di Il flauto magico di W. A. Mozart nel 1969, Elvira Valton nella ripresa di \"I Puritani\" di Vincenzo Bellini nel 1969 e nel 1976, Lucia nella ripresa di \"Lucia di Lammermoor\" di Gaetano Donizetti nel 1969, Armida nella prima rappresentazione di Armida (Rossini) con Ottavio Garaventa nel 1970, canta in un concerto diretta da Riccardo Muti nel 1970, Costanza ne Il ratto dal serraglio nel 1971 e Norma (opera) nel 1972.\nIl 21 ottobre del 1968 \u00e8 la Regina della Notte in una rappresentazione del Die Zauberfl\u00f6te al Covent Garden di Londra eseguita nella nuova versione inglese dell'opera di Adrian Mitchell con Stuart Burrows e Margaret Price.\nAl San Francisco Opera \u00e8 nuovamente la Regina della Notte in Die Zauberfl\u00f6te nel 1969(ancora una volta in una versione cantata in lingua inglese, su libretto di Ruth e Thomas Martin. e Norma con Tatiana Troyanos nel 1975. All'Opera di Chicago nel 1970 \u00e8 Lucia di Lammermoor con Richard Tucker. Nel 1971 \u00e8 Norma nella ripresa nel Teatro Regio di Parma di Norma (opera) di Vincenzo Bellini. Al Teatro Verdi (Trieste) \u00e8 Elvira Valton nella ripresa di \"I puritani\" con Renato Bruson nel 1972 e Norma nel 1973. Nel 1974 inaugur\u00f2 la stagione lirica del Met con Pl\u00e1cido Domingo e Sherrill Milnes nel ruolo di Elena ne \"I vespri siciliani\" di Giuseppe Verdi diretta da James Levine.\nNel frattempo ampliava il suo repertorio ad altre opere mozartiane (Donna Anna in \"Don Giovanni\" al Met nel 1974, \"Cos\u00ec fan tutte\" e \"La clemenza di Tito\") e al repertorio belcantistico italiano dell'Ottocento (Rossini, Bellini, Donizetti), fino a comprendere i ruoli drammatici di Verdi (Abigaille, Lady Macbeth) e Puccini (Turandot). Nel 1975 \u00e8 Amelia in Un ballo in maschera ad Edimburgo. All'Arena di Verona nel 1976 \u00e8 Lucia di Lammermoor con Luciano Pavarotti e Bruson.\nA Bilbao canta ne I Lombardi alla prima crociata ed I masnadieri (Verdi) nel 1976, Rigoletto nel 1977 e Amaya di Jes\u00fas Guridi nel 1986. Nel 1977 \u00e8 Abigaille nella ripresa nel Teatro Comunale di Firenze di \"Nabucco\" di Giuseppe Verdi diretta da Riccardo Muti. Al Grand Th\u00e9\u00e2tre di Ginevra \u00e8 Medea (Cherubini) nel 1978 e Vitellia in La clemenza di Tito nel 1980. Al San Diego Opera canta ne I Lombardi alla prima crociata con Carlo Bergonzi nel 1979, il Requiem (Verdi) ed in Nabucco nel 1981, Turandot nel 1982, Enrico VIII di Camille Saint-Sa\u00ebns nel 1983 e Norma nel 1986.\nHa cantato con i maggiori tenori del tempo: Franco Corelli, Luciano Pavarotti, Pl\u00e1cido Domingo, Jos\u00e9 Carreras, Alfredo Kraus, Carlo Bergonzi e Nicolai Gedda. Si ritir\u00f2 dalle scene nel 1987 dopo un attacco cardiaco, dedicandosi all'insegnamento in vari conservatori, dove tenne dei corsi di perfezionamento (\"master classes\"). Nel 2004, in seguito ad un ictus, si \u00e8 ritirata anche dalla vita pubblica.\nVocalit\u00e0 e personalit\u00e0 interpretativa.\nVoce ricca e piena, limpida, estesa e sonora, molto duttile e agile, \u00e8 stata una grande interprete del repertorio soprano drammatico d'agilit\u00e0 del dopo-Callas, con una maggiore incisivit\u00e0 nel settore della coloratura estrema, insuperata Regina della notte grazie all'impeccabile tecnica di coloratura; hanno invece suscitato perplessit\u00e0 certe sue interpretazioni di personaggi drammatici a causa di una mancanza d'incisivit\u00e0 nel fraseggio. Come attrice possedeva vivacit\u00e0, grazia, fascino e senso della misura.\nMorte.\nMuore la notte del 7 agosto del 2014, dopo le conseguenze di una caduta, all'ospedale VU di Amsterdam, sua citt\u00e0 natale. Il suo ex manager ha affermato che \u00e8 stata attiva e in forma fino alla morte."}
{"id": "1771433", "revid": "339392", "url": "https://it.wikipedia.org/wiki?curid=1771433", "title": "Classe Petya (fregata)", "text": ""}
{"id": "1771434", "revid": "123542788", "url": "https://it.wikipedia.org/wiki?curid=1771434", "title": "When I Think of You", "text": "When I Think of You \u00e8 il terzo singolo estratto dall'album del 1986 della cantautrice statunitense Janet Jackson, \"Control\". Il singolo venne prodotto da Jimmy Jam e Terry Lewis e fu il primo della Jackson a conquistare la vetta della classifica dei singoli di \"Billboard\" oltre ad ottenere un buon successo internazionalmente.\nLa canzone torn\u00f2 ad essere popolare nel 1995 grazie allo spot pubblicitario per il singolo della stessa cantante \"Runaway\", dove veniva utilizzata come tema in una versione remixata da David Morales.."}
{"id": "1771442", "revid": "767487", "url": "https://it.wikipedia.org/wiki?curid=1771442", "title": "Liberty X", "text": "I Liberty X sono stati un gruppo musicale inglese di genere pop-R&amp;B.\nCarriera.\nI Liberty X si formano nel corso della trasmissione inglese \"Popstars\", inizialmente con il semplice nome di \"Liberty\". Poi in seguito alle richieste legali di un gruppo R&amp;B omonimo degli anni novanta, il gruppo fu costretto ad aggiungere la \"X\" al nome. Nel 2001 i Liberty X pubblicano il loro primo album \"Thinking It Over\".\nIl gruppo ottiene istantaneamente un ottimo successo in patria, piazzando i loro primi due singoli (\"Thinking It Over\" e \"Doin' It\") nella top 20 inglese. Ma \u00e8 il loro terzo singolo \"Just a Little\" del 2003 che rende il gruppo popolare in tutta Europa. Il brano vince il riconoscimento come \"miglior singolo britannico\" ai Brit Awards 2003 e diventa il nono singolo pi\u00f9 venduto dell'anno.\nNonostante l'enorme successo iniziale, il disco successivo \"Being Somebody\" ottiene una tiepida accoglienza e i Liberty X vengono criticati aspramente dai fans per aver cambiato genere: nei nuovi dischi si \u00e8 passati dall'R&amp;B ballabile che li aveva contraddistinti, ad un pop pi\u00f9 melodico e tendente alle ballate romantiche. In seguito, i componenti si dedicano a progetti da solisti mentre nel 2005, la loro casa discografica, la V2 Records, rompe il contratto, ed il gruppo passa alla Unique Corp, con il quale pubblicano il loro terzo lavoro \"X\".\nIl 20 maggio 2007, i Liberty X annunciano sul proprio sito internet il loro scioglimento, ed eseguono la loro ultima performance insieme il 2 settembre 2007."}
{"id": "1771444", "revid": "92723", "url": "https://it.wikipedia.org/wiki?curid=1771444", "title": "Dei Filius", "text": " Dei Filius \u00e8 una costituzione dogmatica del Concilio Vaticano I sulla fede cattolica, approvata il 24 aprile 1870, pontefice papa Pio IX.\nPreparazione.\nIl Concilio Vaticano I si apr\u00ec l'8 dicembre 1869. Alla fine del mese cominciarono le discussioni sul primo schema intorno agli errori del razionalismo, schema redatto dalla Commissione preparatoria al Concilio nei mesi precedenti la sua apertura. Dopo qualche settimana di studio e di esame, i Padri conciliari bocciarono lo schema ritenendolo oscuro, prolisso, polemico, troppo legato ad un linguaggio del passato, con sottigliezze note solo a pochi specialisti: pi\u00f9 che un testo conciliare, fu ritenuto un lavoro erudito da professore di universit\u00e0. Una speciale commissione (la \"deputazione della fede\") venne incaricata di preparare un'altra redazione.\nIl rigetto dello schema iniziale fu un colpo per papa Pio IX, che pensava ad una rapida approvazione degli schemi preparatori e dunque ad una rapida conclusione del Concilio. Dall'altra parte, i Padri conciliari se ne rallegrarono perch\u00e9 era evidente che il Concilio al suo interno godeva di una certa libert\u00e0 di movimento e vennero cos\u00ec fugati i timori di quelli che avevano giudicato il Concilio una semplice parata.\nApprovazione.\nIl nuovo testo venne preparato dal gesuita Josef Kleutgen, assieme ai vescovi Dechamps, Pie, Martin; fu presentato all'assemblea conciliare il 18 marzo 1870, che lo discusse fino al 6 aprile. \nIl 12 aprile lo schema venne approvato dal Concilio con 667 voti favorevoli, senza astensioni n\u00e9 voti contrari; furono solo introdotte piccole modifiche per venire incontro alle esigenze di alcuni Padri, che ritenevano il linguaggio troppo polemico nei confronti dei protestanti; il 24 aprile la costituzione venne promulgata solennemente.\nContenuti.\nIl testo della \"Dei Filius\" si compone di un prologo, di quattro capitoli, e di alcuni canoni finali."}
{"id": "1771448", "revid": "92723", "url": "https://it.wikipedia.org/wiki?curid=1771448", "title": "Pastor Aeternus", "text": "La Pastor Aeternus \u00e8 una costituzione dogmatica del Concilio Vaticano I sulla Chiesa di Cristo, approvata il 18 luglio 1870, essendo papa Pio IX.\nCon questa costituzione, il concilio ha definito due dogmi della Chiesa cattolica: il primato papale e l'Infallibilit\u00e0 papale.\nLa preparazione.\nFin dall'inizio del Concilio il problema dell'infallibilit\u00e0 papale preoccupava ed agitava un po' tutti, la Curia romana, i Padri conciliari, i Governi e le Cancellerie europee, e l'opinione pubblica. Il Concilio Vaticano I era iniziato l'8 dicembre 1869, e gi\u00e0 alla fine del mese furono raccolte firme tra i Padri perch\u00e9 si iniziasse al pi\u00f9 presto la discussione sulla questione dell'infallibilit\u00e0. Dall'altra parte, anche coloro che erano contrari ad una definizione del dogma raccolsero firme per manifestare la loro contrariet\u00e0. Cos\u00ec, a febbraio 1870, furono raccolte circa 450 firme favorevoli all'apertura della discussione, mentre circa 150 si dimostrarono contrari: la maggioranza dunque voleva la discussione.\nGi\u00e0 il 21 gennaio ai Padri conciliari era stato sottoposto un lungo schema dottrinale sulla chiesa (\"De Ecclesia\"), redatto dalla Commissione preparatoria al Concilio nei mesi precedenti la sua apertura, in cui per\u00f2 mancava ogni accenno all'infallibilit\u00e0. Il 1\u00ba marzo Pio IX decise di intervenire direttamente, annunciando la sua volont\u00e0 che il Concilio affrontasse la questione che lo riguardava cos\u00ec da vicino. Cos\u00ec allo schema sulla chiesa, venne aggiunto un capitolo, quasi un'appendice, dedicato all'infallibilit\u00e0 del magistero pontificio. Ma in questo modo lo schema risultava ancora pi\u00f9 lungo del testo originale, e, facendo due conti, i Padri conciliari si accorsero che la discussione sull'infallibilit\u00e0 sarebbe stata affrontata solo nella primavera del 1871.\nAlcuni Padri conciliari proposero allora che il Concilio iniziasse immediatamente l'esame e la discussione dell'ultimo capitolo dello schema sulla chiesa. Dopo vari interventi a favore o contro tale proposta, alla fine del mese di aprile, Pio IX dette ordine di iniziare l'esame del capitolo sull'infallibilit\u00e0. Per ovviare agli inconvenienti di questa inversione di discussione, il capitolo fu estrapolato dallo schema originale (\"De Ecclesia\") e trasformato in un nuovo testo (\"De Romano Pontifice\"), suddiviso in quattro capitoli.\nLa discussione su questo nuovo schema si prolung\u00f2 vivacissima dal 13 maggio al 18 luglio 1870. Secondo la prassi consueta, la discussione inizialmente verteva sullo schema nel suo insieme, e poi si affrontavano i singoli capitoli. Il primo esame occup\u00f2 i Padri conciliari dal 13 maggio fino agli inizi di giugno; il 6 giugno inizi\u00f2 invece la discussione sui singoli capitoli del testo. In due giorni si affrontarono e si approvarono i primi due capitoli; il terzo capitolo fu discusso nella settimana successiva; e il 15 giugno cominci\u00f2 l'esame e la discussione sul quarto capitolo, dedicato all'infallibilit\u00e0.\nDopo interminabili discussioni, tra il caldo dell'estate romana, il 13 luglio si vot\u00f2 lo schema nel suo insieme: 50 Padri circa non parteciparono alla seduta, e dei 601 presenti, 88 dettero un voto negativo e 62 approvarono con la riserva \"iuxta modum\". Sommando questi ultimi voti con quelli dei non presenti, quasi un terzo dell'assemblea si mostr\u00f2 contraria all'approvazione dello schema. Cos\u00ec in quelle ore e in quei giorni, si fecero pressanti gli appelli e gli interventi dell'una e dell'altra parte: i favorevoli, per spiegare il senso dell'infallibilit\u00e0; i contrari, per limitare i poteri del papa infallibile. Su decisione di Pio IX, nel testo di proclamazione del dogma dell'infallibilit\u00e0 fu inserita la famosa espressione \"non autem ex consensu Ecclesiae\" (\"e non per il consenso della Chiesa\"), che fece molto arrabbiare ed amareggiare gli antinfallibilisti, e che tanto fece discutere in seguito.\nIl 18 luglio fu letto il testo definitivo della \"Pastor Aeternus\" e si procedette alla votazione. La minoranza antinfallibilista aveva gi\u00e0 comunicato a Pio IX la sua decisione di non partecipare alle votazioni, e la sera precedente aveva abbandonato il Concilio. Su 535 vescovi presenti, 533 dettero la loro approvazione: gli unici due vescovi contrari aderirono subito al parere unanime dei loro colleghi. Pio IX sanzion\u00f2 immediatamente il testo e si cant\u00f2 il \"Te Deum\" di ringraziamento.\nI contenuti.\nLa \"Pastor Aeternus\", significativamente approvata col titolo di \"Prima costituzione dogmatica sulla chiesa di Cristo\", si compone di un prologo e di quattro capitoli.\nLe discussioni seguite alla definizione.\nI vescovi che non avevano partecipato alla votazione finale aderirono pi\u00f9 o meno prontamente al nuovo dogma. Primi furono i vescovi francesi, che scrissero al Papa o accettando senza commenti le decisioni del concilio. Pi\u00f9 lenta fu l'adesione dei vescovi austriaci e tedeschi, che poi per\u00f2 finirono per accettare la fede comune. Solo D\u00f6llinger, professore di teologia, non volle riconoscere il nuovo dogma e il 17 aprile 1871 venne scomunicato: i suoi discepoli abbandonarono la Chiesa cattolica e fondarono la Chiesa vetero-cattolica.\nIl governo austriaco colse il pretesto del nuovo dogma per denunziare il Concordato stipulato con la Santa Sede nel 1855, in quanto esso era stato fatto con un pontefice che non si presentava come infallibile, mentre ora una delle due parti contraenti si arrogava una posizione sostanzialmente diversa dalle precedenti; in questo modo, secondo il governo austriaco, cadeva ogni obbligo di fedelt\u00e0 al patto precedentemente concluso.\nL'intervento dei vescovi tedeschi.\nIn Germania, il Bismarck diram\u00f2 un dispaccio, il 14 maggio 1872 (ma rimasto segreto fino al 1874), nel quale si sosteneva che in occasione di un futuro conclave si sarebbe dovuto prestare speciale attenzione all'elezione del papa, dato che dopo il Concilio Vaticano I i vescovi non avevano pi\u00f9 alcuna importanza, essendo stati ridotti a semplici rappresentanti locali del pontefice di Roma. I vescovi tedeschi, quando il documento divenne di dominio pubblico, presero la decisione di indirizzare al Cancelliere una risposta collettiva. Questa lettera \u00e8 importante per due motivi:\nLa reazione dei vescovi tedeschi al dispaccio di Bismarck era imperniata su due punti: \nIn particolare, la risposta dell'Episcopato tedesco affermava:\nNella sua risposta, papa Pio IX approv\u00f2 la dichiarazione dei vescovi tedeschi, in quanto essa \u00abfornisce la pura dottrina cattolica e conseguentemente quella del santo concilio e di questa Santa Sede\u00bb."}
{"id": "1771455", "revid": "18885", "url": "https://it.wikipedia.org/wiki?curid=1771455", "title": "Folc II de Cardona", "text": ""}
{"id": "1771475", "revid": "767487", "url": "https://it.wikipedia.org/wiki?curid=1771475", "title": "Emm Gryner", "text": ""}
{"id": "1771492", "revid": "124573659", "url": "https://it.wikipedia.org/wiki?curid=1771492", "title": "Il navigatore del diluvio", "text": "Il navigatore del diluvio \u00e8 un saggio romanzato di Mario Brelich del 1954 (pubblicato per la prima volta nel 1979) che rilegge con sapienza, ironia ed umana comprensione la storia di No\u00e8, ed in particolare il suo ruolo prima, durante e dopo il Diluvio Universale.\nTrama.\nL'annuncio a No\u00e8 da parte del Signore della Sua intenzione di scatenare il Diluvio Universale sull'umanit\u00e0 coglie il patriarca completamente di sorpresa. Comincia da qui l'indagine di Brelich su quello che deve aver provato No\u00e8, sui suoi dubbi, sul suo sconforto, sulle conclusioni che trae da un angosciato ed inesausto riflettere su quello che stava per accadere. E No\u00e8 passa quindi dalla tranquilla vecchiaia priva di prole dei suoi cinquecento anni ad un sorprendente furore riproduttivo che gli d\u00e0 in rapida successione i tre figli Sem, Cam e Jafet, e che d\u00e0 il via ad una stirpe che sar\u00e0 la sola a salvarsi dal Diluvio.\nEssendo l'unico a conoscenza dell'immane disastro che sta per scatenarsi, causa lo sconcerto della sua famiglia mettendo tutti all'opera nella costruzione di un'arca nel bel mezzo della pianura, viene preso per pazzo e rasenta effettivamente la pazzia, combattuto com'\u00e8 tra il voler servire il suo Dio e la voglia di avvertire tutte le genti dell'umanit\u00e0 della catastrofe che sta per abbattersi su di loro.\nQuando poi l'inevitabile si compie, No\u00e8 si ritrova con la sua famiglia ed i suoi animali su una Terra deserta e priva di vita, e compie un atto intorno al quale ruota tutta l'inchiesta a posteriori di Mario Brelich: produce il vino, primo uomo della Storia, e si ubriaca.\nLe motivazioni recondite che Brelich suggerisce di quest'atto che, apparentemente, cos\u00ec poco si addice ad un uomo dell'importanza di No\u00e8, ci regalano un patriarca sorprendentemente, meravigliosamente, gioiosamente umano, come risuona molto umano e terreno l'inno alla vita che l'atto stesso di No\u00e8 sembra cantare nelle ultime pagine del libro."}
{"id": "1771502", "revid": "1305772", "url": "https://it.wikipedia.org/wiki?curid=1771502", "title": "Giuseppe Farina", "text": ""}
{"id": "1771508", "revid": "110157", "url": "https://it.wikipedia.org/wiki?curid=1771508", "title": "Chiesa di San Benedetto (Brindisi)", "text": "La chiesa di San Benedetto \u00e8 un edificio sacro romanico che si trova a Brindisi. Aperta al culto, \u00e8 stata sede della Parrocchia di Sant'Anna e di San Benedetto. Ad oggi \u00e8 rettoria della parrocchia Cattedrale.\nStoria.\nEsistente forse gi\u00e0 prima dell'XI secolo, il monastero delle Benedettine di Santa Maria Veterana fu largamente beneficato nell'XI secolo da Goffredo, conte di Conversano e signore di Brindisi, e dalla moglie Sichelgaita.\nNel corso del XVIII secolo fu abbandonato il vecchio monastero, che si sviluppava su tre lati del chiostro medievale, per la costruzione del nuovo, ad occidente dell'antico complesso. La nuova struttura occludeva cos\u00ec la facciata da cui fu smontato il portale e ricostruito sulla fiancata destra. La presenza delle Benedettine ebbe termine nel 1866 allorch\u00e9, in conseguenza di provvedimento soppressivo, abbandonarono il monastero, attuale sede della Polstrada. La chiesa, con il chiostro pi\u00f9 antico, venne invece consegnata all'arcivescovo di Brindisi per divenire sede della parrocchia vicariale gi\u00e0 in Sant'Anna. Nel corso del XX secolo ha subito rimaneggiamenti e inversioni di direzione, fino a un restauro (anni cinquanta) che ha eliminato e disperso gli altari barocchi.\nDescrizione.\nA destra si leva il massiccio campanile romanico (XI secolo) a trifore e ad arcatelle.\nNel fianco, corso da arcate cieche su pilastri, \u00e8 un interessante portale incorniciato da una fascia intagliata a intrecci viminei, con architrave a figure appiattite (\"Scene di combattimento tra uomini e draghi\") (XI secolo) sormontato da una nicchietta.\nL'interno, nuovamente restaurato di recente, si presenta nella ridefinizione del XI-XII secolo, secondo lo schema delle chiese a cupole in asse diffuso in Puglia: la navata centrale \u00e8 coperta da quattro volte a crociera, con larghi costoloni, le laterali sono a quarto di botte. Le colonne di marmo hanno ricchi capitelli romanici (XI secolo): quattro sono di tipo corinzio ed uno, quello posto sulla prima colonna di sinistra, rappresenta buoi, leoni ed arieti a teste unite.\nVi si trova una \"Adorazione dei pastori\" di Jacopo De Vanis (1570).\nNel locale adiacente (ex sagrestia), adibito a sezione del Museo Diocesano, sono esposti: una statua settecentesca di \"San Benedetto\" in cartapesta: una statua, pure in cartapesta, di \"Sant'Anna con Maria bambina\"; una tela con l\"'Assunzione della Vergine\", forse del XVII secolo; una \"Madonna col Bambino\" (\"Madonna della Neve\"), pregevole scultura in pietra policroma recentemente attribuita all'ambito di Stefano da Putignano (inizi del XVI secolo). \nDa questo ambiente si accede al grazioso chiostro quadrato dell'ex monastero, cinto da portico a quadrifore con colonnine poligonali e capitelli a stampella, alcuni dei quali figurati (XI secolo), altri di restauro. Nella parete che lo chiude a levante sono i resti del palazzo abbaziale di Santa Maria Veterana.\nScavi nei bracci del chiostro hanno evidenziato edifici di et\u00e0 romana."}
{"id": "1771520", "revid": "1982", "url": "https://it.wikipedia.org/wiki?curid=1771520", "title": "C/2007 W1 (Boattini)", "text": ""}
{"id": "1771521", "revid": "1982", "url": "https://it.wikipedia.org/wiki?curid=1771521", "title": "C/2008 J1 (Boattini)", "text": ""}
{"id": "1771525", "revid": "2084601", "url": "https://it.wikipedia.org/wiki?curid=1771525", "title": "Al-Mutanabbi", "text": "Ab\u016b l-\u1e6cayyib A\u1e25mad, detto al-Mutanabb\u012b, deve il suo soprannome, con cui \u00e8 comunemente noto, al-Mutanabbi, \"il sedicente Profeta\" a una disavventura patita a \u1e24im\u1e63 (Homs).\n\u00c8 considerato uno dei massimi esponenti della poesia araba classica.\nBiografia.\nNacque a K\u016bfa, in Iraq, da padre acquaiolo; il poeta sostenne peraltro di discendere da una trib\u00f9 sudarabica. Dimostr\u00f2 subito una notevole intelligenza e frequent\u00f2 la scuola dei nobili della citt\u00e0; quando comp\u00ec 10 anni, abbandon\u00f2 Kufa, poich\u00e9 minacciata dai Carmati, e si rifugi\u00f2 presso le trib\u00f9 beduine del deserto. Ivi apprese l'arabo pi\u00f9 puro (\"\u02bfarabiyya\") alla perfezione, rimanendovi due anni. Al suo ritorno a Kufa nel 927 entr\u00f2 forse in contatto con ambienti sciiti e carmati, acquisendo una visione pessimistica dell'esistenza.\nAspirando alla fama e alla ricchezza si dedic\u00f2 completamente alla composizione di panegirici e nel 928 si rec\u00f2 a Baghdad.\nInizi\u00f2 poi un pellegrinaggio nelle diverse citt\u00e0 del Califfato abbaside, alla ricerca di un mecenate che ne sostenesse l'aspirazione artistica.\nNel 933 le fonti registrano la sua presenza a Homs, dove venne incarcerato con l'accusa di aver partecipato, se non addirittura guidato, un tentativo di rivolta carmata, in veste di sedicente profeta. Si proclam\u00f2 innocente dell'accusa e venne liberato, ma ci\u00f2 gli valse da allora il negativo epiteto di al-Mutanabbi (colui che si spaccia per profeta).\nDopo questo episodio, continu\u00f2 a vagare alla ricerca di opportunit\u00e0 che gli permettessero di raggiungere la fama, ma dovette accontentarsi di entrare al servizio di vari esponenti della borghesia della regione siriana, finch\u00e9 non entr\u00f2 in rapporto con il signore di Damasco, Badr b. \u02bfAmm\u0101r. Il sodalizio per\u00f2 s'interruppe dopo appena un anno e mezzo.\nAttraversato un nuovo periodo di crisi, al-Mutanabb\u012b fu introdotto nel 948 alla corte di Ali Sayf al-Dawla, signore hamdanide di Aleppo (dal 947 al 967) sotto la cui protezione rest\u00f2 per 9 anni celebrando le gesta e le virt\u00f9 dell'emiro hamdanide. Le poesie di questo periodo, note in arabo come \"Sayfiyy\u0101t\", sono ispirate alle campagne militari contro i Bizantini e i beduini e ai piccoli e grandi fatti di corte. Ad Aleppo vi erano altri poeti ufficiali e al-Mutanabb\u012b entr\u00f2 in rivalit\u00e0 con molti di essi; queste inimicizie lo misero a pi\u00f9 riprese in cattiva luce, finch\u00e9 nel 957 egli dovette abbandonare la corte hamdanide e far ritorno a Damasco e da l\u00ec al Cairo, dove lo aspettava K\u0101f\u016br (Ab\u016b l-Misk K\u0101f\u016br al-L\u0101b\u012b, eunuco nero ed ex schiavo, reggente degli impuberi Ikhshididi egiziani \u016an\u016bj\u016br e, poi, \u02bfAl\u012b ibn al-Ikhsh\u012bd), cui egli aveva rivolto in precedenza una feroce invettiva (\"\u1e25ij\u0101\u02be\"), ispirata da compiacenza nei confronti del suo protettore hamdanide.\nAl-Mutanabb\u012b rimase al Cairo 4 anni, coltivando la speranza di diventare governatore di Sidone, allora sotto dominio egiziano. I rapporti per\u00f2 andarono rapidamente peggiorando e al-Mutanabb\u012b inizi\u00f2 a dar segni di insofferenza. Dopo la morte di un alto ufficiale turco, Ab\u016b Shuj\u0101\u02be F\u0101tik, che lo aveva preso sotto la sua protezione, fu imprigionato. Approfittando della festa del sacrificio del 961 evase e prese la via del deserto, inseguito dagli emissari di K\u0101f\u016br. Attravers\u00f2 l'Arabia e approd\u00f2 finalmente in Iraq nei primi mesi del 962. Una sua celebre poesia descrive l'avventuroso viaggio e si conclude con un'impietosa satira del sovrano egiziano.\nSi stabil\u00ec poi a Baghdad dove conobbe il vizir del califfo e vari letterati. Oramai noto, fu circondato da eruditi che si offrirono di trascrivere un'antologia delle sue opere (\"d\u012bw\u0101n\"). Tra gli ammiratori si distingueva in particolare il grammatico Ibn Jinn\u012b. Fu tuttavia bersaglio anche di numerose critiche da parte di un gruppo di detrattori, guidati dal \u1e62\u0101\u1e25ib b. \u02bfAbb\u0101d che gli rimproverava un'insufficiente conoscenza della grammatica e un'abitudine al plagio. Nel 965 fu invitato prima ad Arrajan e poi a Shiraz dal potente emiro buwayhide \u02bfA\u1e0dud al-Dawla. Nonostante l'ottima accoglienza ricevuta, ripart\u00ec nuovamente per Kufa. Nella sua citt\u00e0 natale, tuttavia, non arriv\u00f2 mai perch\u00e9 venne assassinato lungo la via del ritorno da presunti briganti.\nLa fama lo raggiunse prestissimo. Inizialmente la critica si divise: alcuni lo indicarono come un plagiario fin troppo criptico mentre chi lo apprezz\u00f2 ne lod\u00f2 la capacit\u00e0 linguistica e comunicativa e l'uso immaginifico della metafora quale figura retorica per eccellenza. Tuttavia, nel giro di due secoli, al-Mutanabb\u012b consegu\u00ec un favore pressoch\u00e9 unanime e venne riconosciuto come poeta arabo per eccellenza, preferito persino ai poeti antichi.\nOpere.\n\"D\u012bw\u0101n\".\nContinuamente ristampato, il \"D\u012bw\u0101n\" \u00e8 accompagnato generalmente da un commentario. Tra i pi\u00f9 apprezzati vi \u00e8 quello classico di al-W\u0101\u1e25\u012bd\u012b, che \u00e8 stato oggetto di un'edizione critica: \"D\u012bw\u0101n Ab\u012b l-\u1e6cayyib al-Mutanabb\u012b wa f\u012b a\u1e6fn\u0101\u02be matnihi shar\u1e25 al-im\u0101m al-\u02bfall\u0101ma al-W\u0101\u1e25id\u012b\" / \"Mutanabbii carmina cum commentario Wahidii\", ed. Friedrich Dietrici, Berolini (Berlin), 1861."}
{"id": "1771529", "revid": "29988073", "url": "https://it.wikipedia.org/wiki?curid=1771529", "title": "Friedensturm", "text": ""}
{"id": "1771530", "revid": "47767", "url": "https://it.wikipedia.org/wiki?curid=1771530", "title": "Chiesa del Cristo (Brindisi)", "text": "La chiesa del Cristo o del Crocifisso (anche chiesa di San Domenico), si trova a Brindisi.\nFu eretta nel 1232 da frate Nicola Paglia di Giovinazzo: fu insediamento dei Domenicani.\nHa una facciata cuspidata a corsi alternati di pietre bianche e grigie, con coronamento d'archetti a scalea e un grande e ricco rosone (di restauro).\nL'interno \u00e8 a un'unica navata, con tetto a capriate e arco trionfale a sesto acuto, a cui si collega direttamente la modesta parte absidale, quattrocentesca (l'originaria venne demolita per consentire la costruzione delle mura cittadine). A destra dell'ingresso, in una nicchia, \"Madonna in trono\", d'intagliatore italo-francese (di recente restaurata), e all'altare maggiore, \"Crocifisso\" (probabilmente di arte tedesca), ambedue considerate tra le pi\u00f9 notevoli sculture lignee dipinte del XIII secolo in Puglia.\nAlle pareti due altari barocchi: quello destro dedicato alla \"Madonna del Rosario\" fu commissionato dal comandante del Castello a Mare, Marco Antonio Noguerol (1640)."}
{"id": "1771533", "revid": "1982", "url": "https://it.wikipedia.org/wiki?curid=1771533", "title": "D/1770 L1", "text": ""}
{"id": "1771539", "revid": "320578", "url": "https://it.wikipedia.org/wiki?curid=1771539", "title": "Al mutanabbi", "text": ""}
{"id": "1771541", "revid": "1543377", "url": "https://it.wikipedia.org/wiki?curid=1771541", "title": "Federazione calcistica delle Isole Vergini americane", "text": "La Federazione calcistica delle Isole Vergini americane, ufficialmente \"U.S. Virgin Islands Soccer Federation\", fondata nel 1989, \u00e8 il massimo organo amministrativo del calcio nelle Isole Vergini americane. Affiliata alla FIFA dal 1998, essa \u00e8 responsabile della gestione del campionato di calcio e della nazionale di calcio dell'arcipelago."}
{"id": "1771543", "revid": "287204", "url": "https://it.wikipedia.org/wiki?curid=1771543", "title": "Alfa Romeo Tipo A", "text": "LAlfa Romeo Tipo A Monoposto \u00e8 un'autovettura da competizione prodotta dall'Alfa Romeo nel 1931. Fu la prima monoposto costruita dalla casa automobilistica milanese.\nStoria.\nProgettata da Vittorio Jano, era dotata di due motori a sei cilindri in linea da 1.752\u00a0cm\u00b3 di cilindrata. Ad essi erano associate due scatole del cambio affiancate ed un sistema di sovralimentazione. Il motore, che aveva una potenza di 230 bhp, permetteva al veicolo di raggiungere una velocit\u00e0 massima di 194 km/h. Il motore era anteriore, mentre la trazione era posteriore. Il cambio era manuale a tre rapporti. Il modello, che era quindi straordinariamente potente grazie all'installazione dei due motori, era per\u00f2 poco robusto e difficile da controllare.\nVinse la Coppa Acerbo nel 1931 con Giuseppe Campari, mentre Tazio Nuvolari si classific\u00f2 terzo.\nLa morte sul circuito di Monza di Luigi Arcangeli mentre provava per il Gran Premio d'Italia del 1933 ed i problemi tecnici dati dal modello, spinsero l'Alfa Romeo a iniziare il progetto di una nuova auto da corsa, la Tipo B (conosciuta anche come \"P3'\"), sempre sotto la supervisione di Vittorio Jano.\nFurono realizzati solo 4 esemplari. Esiste una replica al Museo storico Alfa Romeo di Arese."}
{"id": "1771552", "revid": "254059", "url": "https://it.wikipedia.org/wiki?curid=1771552", "title": "Emmanuel Armand de Vignerot du Plessis", "text": "Biografia.\nDopo la carriera militare, divenne governatore di Bretagna, dal 1771 Ministro degli esteri e per quattro mesi, nel 1774 Ministro della difesa di sua Maest\u00e0 Luigi XV."}
{"id": "1771577", "revid": "2205737", "url": "https://it.wikipedia.org/wiki?curid=1771577", "title": "Liberian Girl", "text": "Liberian Girl (\u00abragazza liberiana\u00bb) \u00e8 una canzone del cantante statunitense Michael Jackson, scritta e composta dallo stesso Michael Jackson, estratta come nono singolo del suo album \"Bad\" (1987). Il singolo fu pubblicato in Europa e in Australia e vendette 200.000 copie. Sia la canzone che il video promozionale furono dedicati da Jackson alla sua amica Elizabeth Taylor. Nel brano \u00e8 presente un passaggio in lingua swahili, cantato da Letta Mbulu.\nIl videoclip.\nIl video fu diretto da Jim Yukich e in esso compaiono molti personaggi famosi amici di Michael. Ecco le celebrit\u00e0 apparse nel video:\nCitazioni.\nQuesta canzone viene citata nei seguenti brani musicali:"}
{"id": "1771579", "revid": "339392", "url": "https://it.wikipedia.org/wiki?curid=1771579", "title": "Teorema fondamentale del calcolo", "text": ""}
{"id": "1771592", "revid": "1543377", "url": "https://it.wikipedia.org/wiki?curid=1771592", "title": "If I Never See Your Face Again", "text": "If I Never See Your Face Again \u00e8 un singolo del gruppo musicale statunitense Maroon 5, pubblicato il 2 maggio 2008 come quarto estratto dal secondo album in studio \"It Won't Be Soon Before Long\".\nRegistrato in una nuova versione, ha visto la partecipazione della cantante barbadiana Rihanna.\nIl brano \u00e8 stato scritto da Adam Levine e James Valentine.\nLa canzone \u00e8 inclusa nelle nuove edizioni di \"It Won't Be Soon Before Long\" e di \"Good Girl Gone Bad\" - quest'ultima nella versione di \"Good Girl Gone Bad: Reloaded\". I produttori sono stati Mike Elizondo, Mark \"Spike\" Stent e gli stessi Maroon 5. Ai Grammy Awards 2009 il brano \u00e8 stato candidato nella categoria miglior collaborazione pop vocale.\nIl singolo.\n\"If I Never See Your Face Again\" \u00e8 stato trasmesso dalle radio in America dal 13 maggio 2008.. La canzone ha debuttato alla #57 della Billabord Hot 100 e dopo una settimana dalla distribuzione, ha raggiunto la #11 della U.S. \"iTunes\" Chart.\nVideo musicale.\nIl videoclip, diretto da Anthony Mandler, \u00e8 andata in onda a Total Request Live il 13 maggio 2008. Nel video ci sono scene di Rihanna che canta con tutto il gruppo, alternate ad altre in cui \u00e8 sola insieme ad Adam Levine in una camera da letto o in una sala da pranzo. Altre la ritraggono sempre insieme a Levine, su un letto o che pronunzia suoni o rumori nella canzone.."}
{"id": "1771614", "revid": "87909", "url": "https://it.wikipedia.org/wiki?curid=1771614", "title": "Stealer's wheel", "text": ""}
{"id": "1771620", "revid": "691922", "url": "https://it.wikipedia.org/wiki?curid=1771620", "title": "Marco Damilano", "text": "Biografia.\nFiglio di padre piemontese e madre irpina, allievo dello storico Pietro Scoppola, aderisce nel 1991 a \"La Rete\". Dopo essersi diplomato al Liceo classico, si laurea in storia contemporanea presso la facolt\u00e0 di \"scienze politiche\" dell'Universit\u00e0 La Sapienza di Roma con una tesi su televisione italiana e politica negli anni cinquanta e sessanta del Novecento; ha successivamente conseguito un dottorato di ricerca in storia dell'Italia contemporanea presso l'Universit\u00e0 degli Studi Roma Tre.\nHa intrapreso la professione giornalistica nel 1995 come redattore di \"Segno 7\", settimanale dell'Azione Cattolica; lascia il giornale nel 2000 assieme al direttore Piero Pisarra in polemica con i vertici dell'Azione Cattolica. Ha collaborato con \"Diario\" e \"Sette\", magazine del \"Corriere della Sera\". Dal 2001 \u00e8 parlamentarista e cronista politico de \"l'Espresso\", di cui diventa prima vicedirettore nel 2015 e poi direttore il 25 ottobre 2017.\nEra ospite fisso della trasmissione \"Gazebo\", andata in onda su Rai 3, e lo \u00e8 tuttora della trasmissione \"Propaganda Live\", entrambe condotte da Diego Bianchi (in arte \"Zoro\") in onda su LA7. \u00c8 inoltre opinionista ricorrente in programmi politici come \"Maratona Mentana\", \"Tagad\u00e0\", \"Agor\u00e0\" e \"Dimarted\u00ec\".\nCinema.\n\u00c8 coautore del soggetto e della sceneggiatura del film \"Piovono mucche\", che racconta in chiave umoristica la vita di un gruppo di obiettori di coscienza in una comunit\u00e0 di disabili, insignito del Premio Solinas 1996 come miglior soggetto e migliore sceneggiatura."}
{"id": "1771630", "revid": "287204", "url": "https://it.wikipedia.org/wiki?curid=1771630", "title": "San Bernardino (Vernazza)", "text": "San Bernardino \u00e8 una frazione del comune di Vernazza, nella Riviera spezzina-Cinque Terre in provincia della Spezia.\nGeografia fisica.\nSituato all'interno del Parco Nazionale delle Cinque Terre, ad un'altitudine di circa 385 metri sul livello del mare, il paese fa parte di quella che viene chiamata la \"strada dei Santuari\". Meta di numerosi visitatori in quanto offre tra le altre cose ristoro e posti letti sia convenzionati che privati.\nSi arriva a San Bernardino dalla Spezia in auto tramite la strada Provinciale 51 (litoranea) svoltando al bivio per Vernazza tramite la Strada Provinciale 61; oppure tramite il treno arrivando a Vernazza (dova passa la linea Genova-Livorno) e salendo verso la frazione mediante i bus del Parco. Vi \u00e8 un piazzale d'arrivo nel paesino dove si interrompe la strada e dove si trova il Santuario mentre il resto del centro abitato \u00e8 raggiungibile solo a piedi.\nDal piazzale \u00e8 visibile sia Corniglia, altro paese del parco delle Cinque Terre, nonch\u00e9 la spiaggia naturista di Guvano, graziosa insenatura posta proprio sotto la frazione."}
{"id": "1771634", "revid": "115941995", "url": "https://it.wikipedia.org/wiki?curid=1771634", "title": "Chiesa di San Giovanni al Sepolcro", "text": "La chiesa di San Giovanni al Sepolcro (nota anche come chiesa del Santo Sepolcro e tempietto del Sepolcro) \u00e8 una chiesa romanica sita nel centro storico di Brindisi, chiusa al culto, ma aperta al pubblico con visite guidate.\nStoria.\nL'edificio, una costruzione di et\u00e0 normanna (XI secolo), fu forse eretto da Boemondo di ritorno dalle crociate come vuole la tradizione locale. \u00c8 stato ritenuto, senza motivo, un battistero e alcuni l'hanno anche creduto, ma erroneamente, ricostruito su una primitivo tempio paleocristiano.\nDal punto di vista architettonico, la forma della chiesa riporta ai modelli diffusi nell'Italia del medioevo, delle chiese circolari o di forma ottagonale. Queste ultime erano spesso ispirate alla Rotonda dell'\"Anastasis\" e cio\u00e8 dell'edificio circolare costruito, sempre nel medioevo, intorno al Santo Sepolcro a Gerusalemme, oggetto di secolare protezione da parte dei Crociati. D'altra parte, a far pensare che la costruzione avesse la funzione di evocare il Santo Sepolcro di Ges\u00f9 a Gerusalemme, \u00e8 il fatto che edifici religiosi con forme e funzioni simili, furono eretti nelle stesse epoche in altri luoghi anche lontani, come ad esempio la Basilica del Santo Sepolcro a Bologna o la rotonda di San Lorenzo, a Mantova.\nLa chiesa doveva appartenere ai canonici del Santo Sepolcro, attestati a Brindisi gi\u00e0 intorno al 1126, quando Arnone, priore del Santo Sepolcro di Brindisi, \u00e8 nominato da papa Onorio II fra i giudici chiamati a dirimere la controversia fra le benedettine di Santa Maria Veterana e l'arcivescovo Bailardo; sempre a tale Ordine risulta appartenere negli anni 1128, 1139, 1146, 1182 come si apprende da alcuni documenti pontifici a favore dei Canonici. \nAlcuni studiosi hanno ipotizzato che la chiesa possa essere stata edificata dai templari, ma tale ipotesi non risulta essere suffragata da alcuni riscontro documentario.\nApparteneva ai canonici del Santo Sepolcro ancora nel 1220, quando viene citata come tale nel noto privilegio di papa Onorio III con il quale il pontefice da Orvieto accoglieva sotto la sua protezione diretta le chiese dell'Ordine.\nCon bolla del 28 marzo 1489 papa Innocenzo VIII dichiarava estinto l'Ordine dei canonici del Santo Sepolcro e decret\u00f2 che i suoi beni passassero all'Ordine dell'ospedale di San Giovanni di Gerusalemme e di Rodi. Da questo momento in poi la chiesa, assunta l'attuale denominazione, appartenne a questo Ordine.\nNel 1761 si verific\u00f2 un terremoto che distrusse gran parte degli edifici brindisini; la Chiesa di San Giovanni al Sepolcro non croll\u00f2 ma sub\u00ec notevoli danni in seguito al crollo totale delle capriate e del tetto, oltre allo spostamento dell'asse delle colonne portanti che a tutt'oggi risulta deviato. Ci\u00f2 comport\u00f2 un lungo degrado e la perdita dell'80% della superficie affrescata, fino al restauro di met\u00e0 Ottocento che lo port\u00f2 a fungere da provvisoria sede del Museo Civico dal 1850 al 1955. Numerose campagne di scavo al suo interno hanno portato alla luce antiche testimonianze di epoca romana, tra le quali il pavimento di un edificio identificato come una domus oggi visibile mediante un'apertura sul pavimento.\nDescrizione.\nHa pianta circolare, le pareti perimetrali sono costituite da grossi conci di carparo. Notevole il portale principale architravato e incorniciato da un protiro cuspidato su due colonne sostenute da leoni, con capitelli a figure fantastiche. Gli stipiti del portale sono riccamente ornati di rilievi, con il tralcio abitato, tipico motivo del romanico pugliese: sono presenti scene di lotta tra animali mitologici e reali, scene che rimandano all'Antico testamento (Sansone, No\u00e8), e la raffigurazione di un guerriero normanno riconoscibile dallo scudo lungo ed ovale. Di notevole interesse \u00e8 anche la figura inserita nella parte superiore dello stupite sinistro. Trattasi probabilmente di un sovrano (con il capo coronato), posto davanti a quella che pare una cortina di tessuto, una tenda, tipica delle rappresentazioni degli imperatori bizantini, ancora presenti nei mosaici del tempo.\nUna piccola porta a sud ha stipiti decorati con formelle di animali della tradizione vetero-cristiana a rilievo schiacciato (X secolo).\nNell'interno, con pianta a ferro di cavallo, un giro di otto colonne di marmo cipollino e di granito dai capitelli svariati (alcune di provenienza antica), sostiene il tetto, ricostruito nel restauro in luogo della cupola centrale crollata; attorno gira l'ambulacro, interrotto nel fondo da una parete a cui si appoggiano le ultime due colonne.\nAlle pareti sono resti di affreschi (\"Deposizione di Cristo\", \"Madonna col Bambino\", \"San Giorgio\" e altri \"Santi\") attribuibili al XIII-XIV secolo."}
{"id": "1771636", "revid": "998297", "url": "https://it.wikipedia.org/wiki?curid=1771636", "title": "Esafluoruro di zolfo", "text": "Lesafluoruro di zolfo \u00e8 un composto inorganico con formula SF6. \u00c8 un gas trasparente, privo di odore, non-tossico e non-infiammabile (sotto condizioni standard); ad 1 bar ha densit\u00e0 6,164 g/L (\u00e8 circa 5,1 volte pi\u00f9 denso dell'aria). Ha una geometria ottaedrica, consistente in sei atomi di fluoro legati ad un atomo centrale di zolfo. \u00c8 una molecola ipervalente. \u00c8 poco solubile in acqua ma solubile in solventi organici apolari. \u00c8 generalmente trasportato in forma liquefatta.\nSintesi e reazioni.\nSF6 pu\u00f2 essere preparato a partire dagli elementi, tramite esposizione di S8 (solido) a F2 (gas). Questo \u00e8 il metodo scoperto e usato da Henri Moissan e Paul Lebeau nel 1901. Durante la sintesi si formano altri fluoruri i quali vengono eliminati tramite calore e lavando il prodotto con NaOH.\nSF6 \u00e8 un gas inerte e non \u00e8 praticamente usato in reazioni di sintesi di altri prodotti.\nApplicazioni.\nData la sua elevata densit\u00e0 l'esafluoruro di zolfo \u00e8 usato come trucco magico per simulare la presenza di \"acqua invisibile\" sulla quale far galleggiare oggetti leggeri (ad esempio una barchetta di alluminio).\nL'esafluoruro di zolfo altera la voce: inalandone una piccola quantit\u00e0 si ottiene un tono pi\u00f9 profondo, effetto opposto a quello che si ottiene inalando elio che, essendo meno denso dell'aria, provoca un innalzamento del tono.\nAspetti ambientali.\nSF6 \u00e8 un gas serra, cio\u00e8 uno dei gas che contribuiscono all'aumento dell'effetto serra, e risulta 24000 volte pi\u00f9 pericoloso per l'ambiente dell'anidride carbonica."}
{"id": "1771659", "revid": "110157", "url": "https://it.wikipedia.org/wiki?curid=1771659", "title": "Chiesa di Santa Teresa (Brindisi)", "text": "La chiesa di Santa Teresa \u00e8 una chiesa barocca che prospetta sulla omonima piazza a Brindisi.\nFu costruita per munificienza del sacerdote Francesco Monetta (1670) e fu sede del convento dei teresiani (carmelitani Scalzi) con l'intitolazione a San Gioacchino. Soppresso il convento, nel 1807 divenne sede militare: dopo i restauri del 1980 circa \u00e8 la sede dell'Archivio di Stato.\nLa facciata ha le forme di un modesto barocco con pochi inserti in pietra (nicchie, pinnacoli e volute) su un paramento in tufo carparo.\nAll'interno, ai lati dell'altare maggiore, due tele di Diego Bianchi (\"San Giuseppe\" e \"Estasi di Santa Teresa\"); nella prima cappella a destra, \"Presepe\", quadro del '600 estremamente interessante per le raffigurazioni di costumi salentini dell'epoca; a sinistra tela con Sant'Andrea (sec. XVII), \"Madonna del Carmelo che consegna lo scapolare\" del leccese Serafino Elmo; statua in pietra \"San Francesco di Paola\"; epigrafe marmorea di don Aloysio Ferreira (sec. XVIII) benefettore. \nSulla sovraporta \"Educazione di Maria Vergine\" (sec. XVIII)."}
{"id": "1771676", "revid": "287204", "url": "https://it.wikipedia.org/wiki?curid=1771676", "title": "Yannick Deschamps", "text": "Carriera.\nNel 2003 ha partecipato con successo alle categorie promozionali francesi, aggiudicandosi il titolo nazionale a bordo di una Aprilia.\nPer quanto riguarda le competizioni del motomondiale ha usufruito di 3 wild card per partecipare alle edizioni del 2004, del 2005 e del 2006 del Gran Premio motociclistico di Francia, nella classe 125 in sella ad una Honda.\nIn nessuna delle tre occasioni ha per\u00f2 raggiunto piazzamenti tali da ottenere punti validi per la classifica mondiale.\nNel 2006 ha partecipato, sempre nella stessa classe e con la stessa motocicletta anche al campionato Europeo Velocit\u00e0, classificandosi al 50\u00ba posto."}
{"id": "1771691", "revid": "767487", "url": "https://it.wikipedia.org/wiki?curid=1771691", "title": "Consiglio sovrano della Nuova Francia", "text": "Il Consiglio sovrano della Nuova Francia fu un organismo politico, nominato dal Re di Francia, all'epoca della colonizzazione francese in Nordamerica, consistente in un governatore generale, un intendente e un vescovo della Chiesa cattolica. Tutti i membri del Consiglio rispondeva al Ministro della Marina. Inoltre, da tener presente, i membri venivano scelti all'interno del corpo della nobilt\u00e0 francese.\nVeniva messo in atto per la prima volta nel 1663, rimpiazzando la Compagnia dei cento associati poich\u00e9 questa aveva fallito il suo obiettivo, secondo il punto di vista reale, di stabilire una colonia di popolamento in America settentrionale. Questa struttura di governo dur\u00f2 fino alla caduta della Nuova Francia. La sua ultima riunione si ebbe il giorno 28 aprile 1760.\nMembri del consiglio.\nIntendente della Nuova Francia.\nL'intendente era presidente del consiglio."}
{"id": "1771696", "revid": "1305772", "url": "https://it.wikipedia.org/wiki?curid=1771696", "title": "Santa Bartolomea", "text": ""}
{"id": "1771702", "revid": "1573940", "url": "https://it.wikipedia.org/wiki?curid=1771702", "title": "Abbazia di Monkwearmouth-Jarrow", "text": "L'abbazia di Monkwearmouth\u2013Jarrow , \u00e8 una struttura religiosa benedettina composta da due monasteri gemelli. I monasteri sono dedicati a San Pietro.\nIl primo, di Wearmouth, fu fondato nel 674 da San Benedetto Biscop su una terra donata dal re northumbro Ecgfrith, \u00e8 situato sul fiume Wear (Tyne and Wear). L'intento di San Benedetto Biscop era quello di istituire un monastero che fungesse da modello per tutta l'Inghilterra, facendo tesoro e condividendo le conoscenze acquisite nella sua esperienza all'interno dell'ambiente della Chiesa romana; tutto questo all'interno di una regione dove prevaleva il Cristianesimo celtico, sorto dalle esperienze di Melrose e di Iona. Qui visse tra il 679 e il 735 (anno della morte) il venerabile Beda.\nIl secondo, di Jarrow, venne fondato nel 682."}
{"id": "1771706", "revid": "15756", "url": "https://it.wikipedia.org/wiki?curid=1771706", "title": "Mutus liber", "text": "Il Mutus liber (dal latino: Libro Muto) \u00e8 un libro di alchimia pubblicato nel 1677 a La Rochelle per i tipi di Pierre Savourette.\nIl frontespizio recita:\n\"Mutus liber, in quo tamen tota Philosophia hermetica, figuris hieroglyphicis depingitur, ter optimo maximo Deo misericordi consecratus, solisque filiis artis dedicatus, authore cuius nomen est Altus\".\n(Latino: \"Il Libro Muto, nel quale l'intera filosofia ermetica viene rappresentata in figure geroglifiche, consacrato al tre volte massimo ottimo Dio misericordioso, e dedicato ai soli figli dell'Arte, da un autore il cui nome \u00e8 Altus\").\nLa caratteristica originale di questa pubblicazione, che affida l'esposizione dei principi della grande opera al simbolismo di 15 tavole, \u00e8 la quasi totale assenza di ogni testo di accompagnamento.\nFanno eccezione il frontespizio latino che abbiamo gi\u00e0 visto, un brevissimo \"Au lecteur\" (al lettore) in Lingua francese interposto tra frontespizio e la seconda tavola, il motto latino \"Ora, Lege, Lege, Lege, Relege, Labora et Invenies\" ovvero \"Prega, leggi, leggi, leggi, rileggi, lavora e troverai\" che accompagna la tavola 14, ed il motto \"Oculatus Abis\" (provvisto di occhi vai) che si legge nell'ultima tavola.\nL'opera conobbe una seconda edizione alla fine del primo volume della \"Bibliotheca Chemica Curiosa\" di Jean Jacques Manget (1652-1742). Le tavole di questa seconda edizione non provengono dalle incisioni in rame della prima, ma sono semplicemente riprodotte \"ex-novo\", senza la breve prefazione e con qualche infedelt\u00e0 iconografica di minor conto.\nSi registra anche un'altra rarissima edizione del 1725.\nL'autore.\nMolto a lungo la paternit\u00e0 dell'opera \u00e8 rimasta avvolta nell'oscurit\u00e0, ed \u00e8 stata oggetto di speculazioni. Il frontespizio attribuisce l'opera ad un fantomatico \"Altus\" (in latino \u201calto\u201d, \u201cprofondo\u201d).\nNonostante l'attribuzione del libro ad un certo Toll\u00e9, medico a la Rochelle, da parte di un autore settecentesco a lungo si \u00e8 pensato che si potesse attribuire la paternit\u00e0 dell'opera ad un altrettanto ignoto Iacob Saulat (essendo, peraltro, \"Saulat\" angramma imperfetto di \"Altus\"), \"sieur de Marez\" (signore di Mares) citato come beneficiario del privilegio decennale del re che conclude la pubblicazione.\nTuttavia nessuna notizia o ulteriore traccia storica \u00e8 mai stata trovata su un tale Saulat.\nIl probabile autore \u00e8 tuttavia stato in tempi pi\u00f9 recenti identificato grazie alla scoperta di una copia dell'edizione di La Rochelle in una biblioteca di Dublino, appartenente ad un lotto di libri originariamente propriet\u00e0 di un medico protestante di La Rochelle, tal Bouherau, contemporaneo dell'autore del \"Mutus Liber\", costretto dalla revoca dell'Editto di Nantes ad abbandonare la propria patria.\nLa Rochelle, in precedenza una delle roccaforti protestanti, dopo la revoca dell'editto di Nantes, conobbe un fenomeno diffuso di emigrazione dei riformati che, variamente perseguitati dall'autorit\u00e0 cattolica, scelsero paesi di maggior tolleranza religiosa per manifestare la loro religione.\nSotto il breve \"Au lecteur\", nella copia di Dublino, una annotazione manoscritta recita \u201c\"Author Isaac Baulot\"\u201d, ed il catalogo della biblioteca annota in latino \u00ab\"Authori nomen est Is\u00e2cus Baulot, cuius Anagramma legitur in ultima tabula. Oculatus Abis. Fuit autem pharmacopeus Rupellensis peritissimus\"\u00bb (Il nome dell'autore \u00e8 Isaac Baulot, il cui anagramma si legge nell'ultima tavola: Oculatus Abis. Fu d'altra parte un peritissimo farmacista di La Rochelle). In effetti, oltre all'anagramma \"Oculatus Abis\", a rivelare il nome di Isaac Baulot, \u00e8 anche un altro anagramma reperibile nell'opera, ovvero il citato nome - a questo punto evidentemente fittizio - di Iacob Saulat.\nDi Isaac Baulot si conoscono precisi riferimenti storici.\nNato il 23 settembre 1619 da Jean, autorevole chirurgo, e ricevuto maestro speziale a La Rochelle, a partire dal 1649 subisce una serie di procedimenti da parte della \"Communaut\u00e9 pharmaceutique\", l'organo direttivo della corporazione degli speziali della citt\u00e0 controllato dall'autorit\u00e0 cattolica, che, in un primo momento, gli impedisce di esercitare con bottega a proprio nome. Baulot per questo eserciter\u00e0 per alcuni anni sotto l'insegna della bottega di Andr\u00e9e Goron, vedova del collega Pierre Marbeuf.\nAlla morte di costei, esercita per qualche tempo sotto l'insegna di un'altra vedova, la Chaumon, ma, quando questa perde il privilegio di tener bottega, \u00e8 costretto a passare, nel 1663, alle dipendenze del collega Mayaud, che gli riconosce un terzo delle entrate della sua bottega. Ben presto, nel 1679, un ulteriore procedimento - stavolta intentato anche a Mayaud - conseguente all'entrata in vigore nel 1677 dei nuovi statuti degli speziali che proibivano del tutto l'esercizio della professione a chi non fosse di religione cattolica, costringono Baulot, come molti altri protestanti, ad abbandonare La Rochelle.\nA questo punto egli si rifugia ad Amsterdam.\nDell'ultima parte della vita di Baulot non abbiamo ulteriori notizie.\nIntellettuale in vista a La Rochelle, Isaac Baulot viene visitato nel 1678 da John Locke, quando il filosofo passa per La Rochelle; Locke, nel suo \"Journal de voyage\", si dilunga sulle ricette ed i \"consilia\" medici di Baulot.\nAnche Pierre Savouret, l'editore del \"Mutus Liber\", era di conosciuta fede protestante. Come Baulot anch'egli fu costretto all'esilio, e\u00b8 a partire dal 1685, continu\u00f2 ad Amsterdam la propria attivit\u00e0 di editore impegnato nella produzione della pubblicistica filo-protestante.\nLe edizioni e i commentari.\nEra fatale che un libro dal simbolismo enigmatico come il \"Mutus Liber\", provocasse l'attenzione di una folta schiera di commentatori contemporanei di diversa scuola e provenienza.\nLa prima edizione contemporanea in lingua francese risale al 1914 con un commento a firma di Magophon, ovvero l'occultista francese Pierre Dujols (1862-1926). Un'ulteriore edizione si ebbe nel 1942 con una introduzione dell'occultista Marc Haven (al secolo l'occultista Emmanuel Lalande, 1868-1926). Sempre in lingua francese, nel 1966 viene pubblicato il commento di Serge Hutin; l'anno dopo esce l'edizione curata da Eug\u00e8ne Canseliet e nel 1979 quella del suo allievo Jean Laplace.\nNel 1991 in lingua inglese esce il commentario di Adam McLean, \"A commentary on the Mutus Liber\", per i tipi della Phanes Press.\nIn italiano, nel 1974, per i tipi della Arch\u00e9 di Milano, esce il \"Commentario al Mutus Liber\" di Mino Gabriele."}
{"id": "1771709", "revid": "247222", "url": "https://it.wikipedia.org/wiki?curid=1771709", "title": "CONCACAF Champions' Cup 1962", "text": "La CONCACAF Champions' Cup 1962 \u00e8 stata la 1\u00aa edizione della massima competizione calcistica per club centronordamericana, la CONCACAF Champions' Cup. \nIl torneo venne disputato da 8 squadre provenienti da 7 nazioni diverse: Antille Olandesi, Costa Rica, El Salvador, Guatemala, Haiti, Honduras e Messico. Le vincenti dei tre gruppi eliminatori (Nord America, Centro America e Caraibi) si qualificavano alla fase finale; i campioni del Centro America e dei Caraibi si affrontavano tra di loro in semifinale per decidere chi avrebbe affrontato il campione del Nord America nella finale.\nIl Club Deportivo Guadalajara vinse la finale e conquist\u00f2 il suo primo titolo."}
{"id": "1771712", "revid": "37401", "url": "https://it.wikipedia.org/wiki?curid=1771712", "title": "Witta", "text": ""}
{"id": "1771721", "revid": "42081", "url": "https://it.wikipedia.org/wiki?curid=1771721", "title": "Partito Radicale Valoisien", "text": ""}
{"id": "1771722", "revid": "215017", "url": "https://it.wikipedia.org/wiki?curid=1771722", "title": "Costo medio del capitale (WACC)", "text": ""}
{"id": "1771746", "revid": "1805885", "url": "https://it.wikipedia.org/wiki?curid=1771746", "title": "Chiesa del Cristo", "text": ""}
{"id": "1771752", "revid": "2057018", "url": "https://it.wikipedia.org/wiki?curid=1771752", "title": "Martin Stocklasa", "text": "\u00c8 il fratello di Michael Stocklasa.\nCarriera.\nClub.\nDopo aver iniziato nel 1997 nel , approd\u00f2 nell'estate 1999 allo Zurigo. Milit\u00f2 nella stagione 2000-2001 in prestito al Kriens prima di ritornare a Zurigo per una stagione e poi al Vaduz, nel 2002. Dal 2006 al 2008 milit\u00f2 nella Dinamo Dresda, tra la seconda e la terza divisione tedesca.\nAcquistato dal Ried, esordisce nella Bundesliga austriaca nel 2008. Con i neroverdi vince la Coppa d'Austria 2010-2011.\nNazionale.\nFinora Stocklasa ha giocato con la maglia del 76 partite, impreziosite da cinque reti. Debutt\u00f2 il 31 agosto 1996 contro l' (0-5) durante un match valido per le qualificazioni a ."}
{"id": "1771763", "revid": "287204", "url": "https://it.wikipedia.org/wiki?curid=1771763", "title": "Dick Huemer", "text": "Biografia.\nFu uno degli animatori della prima serie a cartoni animati di \"Mutt and Jeff\" del 1916 (lavorava negli studios di Raoul Barr\u00e9 che co-produsse la serie). Dal 1923 divenne uno degli animatori chiave della serie dei fratelli Fleischer \"Out of the Inkwell\": svilupp\u00f2 il personaggio principale della serie Koko il Clown, cre\u00f2 la sua spalla Fitz il cane e contribu\u00ec grazie al suo tratto di disegno e alla sua tecnica ad aumentare la qualit\u00e0 della serie, considerata un caposaldo dell'animazione. Partecipa poi alla realizzazione dei cortometraggi prodotti da Walt Disney."}
{"id": "1771764", "revid": "125080746", "url": "https://it.wikipedia.org/wiki?curid=1771764", "title": "Bsharre", "text": "Bsharre () \u00e8 una cittadina del Libano, di circa 20\u00a0000 abitanti, capoluogo del Distretto di Bsharre. Si trova nel nord del paese, ai bordi della valle di Qadisha, a circa 110\u00a0km da Beirut, a un'altitudine di oltre 1.500 metri.\nLa citt\u00e0 ha dato i natali al celebre scrittore, poeta, pittore e scultore Khalil Gibran.\nSalendo oltre questa localit\u00e0, a pochi chilometri sorge una millenaria foresta di Cedrus libani, i famosi alberi celebrati nella Bibbia.\nDa Bsharre si pu\u00f2 partire per recarsi a sciare sulle montagne innevate soprastanti, effettuare sci di fondo o provare il parapendio. \nIl Museo di Gibran (che contiene anche la tomba del grande personaggio) espone anche diverse tele originali dell'artista. Nei pressi dello stesso \u00e8 visibile anche un'antica tomba fenicia.\nScendendo ai piedi della roccia che fa da zoccolo alla cittadina, si pu\u00f2 visitare l'antico monastero maronita di Sant'Eliseo (\"Deir Mar Elisha\"). \nGli abitanti di Bsharre appartengono pressoch\u00e9 interamente alla Chiesa maronita."}
{"id": "1771803", "revid": "767487", "url": "https://it.wikipedia.org/wiki?curid=1771803", "title": "Antonio Labonia", "text": "Era soprannominato \"El Tano\" (\"L'Italiano\")."}
{"id": "1771823", "revid": "31886", "url": "https://it.wikipedia.org/wiki?curid=1771823", "title": "Personaggi di Stargate Atlantis", "text": "Questa voce contiene un elenco dei personaggi presenti nella serie televisiva \"Stargate Atlantis\".\nAsgard.\nHermiod.\nTecnico Asgard assegnato alla \"Dedalus\" come operatore del \"teletrasportatore Asgard\" e dell\"'hyperdrive\". Lavora costantemente con l'ingegnere Lindsey Novak e ha l'abitudine di mormorare tra s\u00e9 e s\u00e9 nella sua lingua madre. Scomparir\u00e0 assieme alla sua razza nella decima stagione di Stargate SG-1, dopo che gli Asgard consegnano la loro conoscenza e storia ai Terrestri.\nAsurani.\nOberoth.\nOberoth \u00e8 il capo dei Replicanti creati dagli Antichi per distruggere i Wraith, ritiene di non avere interesse in un'alleanza con i Terrestri, che li ritiene una minaccia, e tenta pi\u00f9 volte di impadronirsi di Atlantide o di distruggerla definitivamente. Sar\u00e0 a bordo della nave spaziale-citt\u00e0 (come Atlantide) quando essa si autodistrugger\u00e0. In seguito verr\u00e0 rigenerato dagli altri Replicanti e riterr\u00e0 Atlantide un bersaglio primario da distruggere.\nNiam.\nNiam \u00e8 un Replicante che tenta di aiutare la squadra di Atlantide a distruggere i propri simili. Egli ritiene che il loro vero scopo sia l'ascensione, proprio come i loro padri, gli Antichi. Convince Oberoth a non uccidere la squadra di Atlantide e fugge con loro. Quando gli altri Replicanti scoprono il suo tradimento lo resettano e la squadra \u00e8 costretta a sganciarlo nello spazio aperto. Per fermare l'invasione di Atlantide da parte degli Asurani, la squadra recupera il suo corpo dallo spazio per ottenere i codici di controllo dei Replicanti. Quando inaspettatamente Niam si risveglia McKay \u00e8 costretto a disintegrarlo con un'arma Anti-Replicante.\nAthosiani.\nHalling.\nAthosiano del villaggio di Teyla, con molta influenza sul popolo e padre di Jinto. Halling \u00e8 l'Athosiano che conduce la squadra del maggiore Sheppard al suo villaggio dove incontreranno Emmagan. Haling, in seguito, sar\u00e0 uno degli Athonsiani catturati dai Wraith e tratti in salvo su Atlantide dallo stesso Sheppard. Sempre Halling chieder\u00e0 alla dottoressa Weir di poter cominciare i preparativi per la probabile morte di Emmagan, richiesta per altro rifiutata. Dopo un diverbio con i membri della spedizione, Halling informa la dottoressa Weir della decisione presa dagli Athosiani di abbandonare Atlantide. Halling verr\u00e0 catturato da Michael assieme ad altri Athosiani ma verranno liberato dalla squadra di Atlantide.\nKanaan.\nKanaan \u00e8 un Athosiano che ha vissuto con Teyla l'intera infanzia. Solo di recente per\u00f2 i due si sono innamorati e dal loro amore \u00e8 nato un figlio, desiderato da Michael per completare i suoi esperimenti. Kanaan sar\u00e0 trasformato in un ibrido umano-Wraith da Michael. Solo Teyla riesce a risvegliare la sua vera natura in modo che egli possa aiutarla a fuggire dalla nave di Michael assieme alla squadra di Atlantide. Kanaan sar\u00e0 ritrasformato in umano dal retrovirus creato dal dottor Beckett ma sar\u00e0 obbligato a rimanere sulla terraferma, con il resto degli Athosiani, senza poter entrare ad Atlantide.\nJinto.\nBambino Athosiano del villaggio di Teyla, figlio di Halling. Amico di Wex, sar\u00e0 con lui quando incontra la squadra della spedizione di Atlantide e la conduce dal padre. Giocando con Wex attiver\u00e0 un trasportatore di Atlantide che lo condurr\u00e0 in un laboratorio dove rilascer\u00e0 accidentalmente una creatura intrappolata dagli Stargate. Sar\u00e0 compito del maggiore Sheppard risolvere la situazione e riportare Jinto dal padre.\nWex.\nBambino Athosiano del villaggio di Teyla. Grande Amico di Jinto, sar\u00e0 con lui quando i due incontrano la spedizione di Atlantide e quando Jinto liberer\u00e0 la massa oscura intrappolata su Atlantide.\nCharin.\nCharin \u00e8 un'anziana Athosiana che fece da madre a Teyla. Molto anziana e debole, il dottor Beckett dovette impiantare un peacemaker nel suo cuore per permetterle di vivere ancora un po' di tempo. La donna spir\u00f2 comunque tempo dopo e le ultime parole per Teyla furono: \"Il nostro viaggio comincia\".\nGenii.\nCowen.\nCowen \u00e8 il capo del popolo dei Genii. Inizialmente si accorda con Atlantide per un'alleanza militare contro i Wraith, dopo che il maggiore Sheppard e il dottor McKay scoprono un bunker Genii segreto. In seguito si accordano per rubare delle informazioni ai Wraith, ma Cowen ricatta Atlantide per avere delle armi per poter combattere i Wraith. Questo tentativo, per\u00f2, viene sventato dal maggiore Sheppard, che aveva previsto un tradimento. Cowen in seguito ordiner\u00e0 al comandante Acastus Kolya di assaltare Atlantide nonostante i suoi uomini non fossero adeguatamente pronti. Cowen tenter\u00e0 inoltre di ottenere il gene ATA, rapendo la squadra del maggiore Lorne. Nel frattempo mander\u00e0 Ladon Radim su Atlantide, il quale far\u00e0 credere alla spedizione su Atlantide che Radim stesso \u00e8 il pianificatore di un colpo di stato ai danni di Cowen. Il suo vero scopo per\u00f2 era quello di attirare la squadra di Sheppard in una trappola. In realt\u00e0 Radim attuer\u00e0 davvero un colpo di stato contro Cowen, uccidendolo con un'esplosione nucleare nel suo covo segreto. Radim diviene cos\u00ec il capo dei Genii.\nAcastus Kolya.\nAcastus Kolya \u00e8 un capo militare del popolo dei Genii. Guider\u00e0 la squadra che tenter\u00e0 di impadronirsi di Atlantide ma verr\u00e0 fermato dal maggiore Sheppard, che diverr\u00e0 il suo acerrimo nemico per tutta la serie. I due si rincontrano quando Kolya cattura la squadra di Sheppard, i quali riescono a liberarsi e nello scontro finale Sheppard risparmia la vita a Kolya promettendogli che non sarebbe stato cos\u00ec clemente la volta successiva. In seguito Kolya, che si pensava fosse morto, rapir\u00e0 Sheppard per scambiarlo con Radim e prendere il controllo dei Genii. Sheppard riesce a liberarsi e promette nuovamente a Kolya che lo avrebbe ucciso se si fossero incontrati un'altra volta. I due si incontreranno nuovamente per l'ultima volta, dopodich\u00e9 Sheppard lo uccider\u00e0. Kolya apparir\u00e0 nell'ultima stagione ma si riveler\u00e0 solo un'allucinazione provocata da una tecnologia aliena.\nLadon Radim.\nInizialmente Ladon Radim fu un sottoposto di Kolya durante l'assalto ad atlantide. Radim controllava la postazione di controllo dello Stargate e Sheppard lo stord\u00ec per attivare lo scudo dello Stargate ed uccidere 55 Genii in arrivo. Radim contatto Atlantide per scambiare uno ZPM in cambio di armi contro Cowen. Le sue vere intenzioni si rivelarono quando la squadra di Sheppard venne catturata. Dopo che il dottor Beckett cur\u00f2 la sorella di Radim, egli riveler\u00e0 che ha realmente pianificato un colpo di stato e liberer\u00e0 la squadra di Sheppard prima di uccidere Cowen con un'esplosione nucleare. Prender\u00e0 cos\u00ec il controllo dei Genii. Radim aiuter\u00e0 a trovare Sheppard quando Kolya lo rapir\u00e0 per ottenere il controllo della sua gente e offrir\u00e0 a Teyla e Ronon un posto dove stare quando i due vengono mandati via da Atlantide da un gruppo di Antichi che prende il controllo della citt\u00e0.\nSora.\nSora \u00e8 un soldato Genii e un'amica di Teyla. Durante la missione per ottenere informazioni da una nave Wraith, la squadra di Sheppard \u00e8 costretta a lasciare il padre di Sora sulla nave e lei accuser\u00e0 Teyla della sua morte. Sora fa parte del gruppo di Genii che attaccher\u00e0 Atlantide. Sapendo che Teyla \u00e8 nella citt\u00e0, Sora cerca di vendicare la morte del padre. Teyla la sconfigge in duello ma si rifiuta di ucciderla.\nTau'ri.\nAbrams.\nAbrams \u00e8 uno degli scienziati che assieme al dottor Brendan Gall, a Rodney McKay e a John Sheppard fu inviato a studiare un satellite degli Antichi, scoperto dai sensori di Atlantide. Quando lui e Gall vanno con Sheppard ad esaminare una navi da rifornimento dei Wraith, i due scienziati incontrano un Wraith appenasi svegliato che scaraventa via Gall e si nutre di Abrams, uccidendolo.\nBates.\nSergente del Corpo dei Marines a capo della sicurezza di Atlantide. Accusa ripetutamente Teyla di tradimento e quando scopre la sua innocenza viene gravemente ferito da un Wraith. Tornato sulla Terra lavorer\u00e0 per l'IOA e collaborer\u00e0 ancora con Sheppard e Ronon.\nDr. Biro.\nLa dottoressa Biro \u00e8 una patologa della squadra medica del dottor Beckett. Esegu\u00ec l'autopsia su un paziente ucciso dai nanovirus, fece parte della riunione fra dottori per trovare una cura per il colonnello Sheppard e si vide anche quando il dottor Beckett perse la vita.\nKatie Brown.\nBotanica nella missione Atlantis, che ebbe un appuntamento con Mckay. Entrambi provarono un interesse reciproco per diverso tempo, finch\u00e9 decisero di interrompere il loro legame.\nLaura Cadman.\nTenente dei Marines esperta in esplosivi. Viene smaterializzata da un Dardo Wraith e per un po' dovr\u00e0 convivere con McKay nel suo stesso corpo prima di tornare nel suo. Aiut\u00f2 a scoprire un sabotaggio effettuato dal NID su Atlantide.\nEbbe una breve relazione con il dottor Beckett.\nSteven Caldwell.\nIl Colonnello Steven Caldwell \u00e8 un ufficiale della Air Force interpretato da Mitch Pileggi nella serie televisiva Stargate Atlantis.\n\u00c8 il comandante della nave da battaglia terrestre \"Daedalus\", e compare per la prima volta nella stagione 2 in \"L'assedio, parte III\". Caldwell \u00e8 un personaggio ricorrente.\nA differenza del Colonnello Dillion Everett, Caldwell non ha tentato di sollevare Elizabeth Weir dal comando ed \u00e8 soddisfatto della attuale catena del comando. Soltanto una volta ha assunto il comando di Atlantide, quando sia la dottoressa Weir che il colonnello Sheppard erano sotto l'effetto di entit\u00e0 aliene. Caldwell venne posseduto da un Goa'uld del NID, ma venne liberato per mezzo di una tecnologia Asgard.\nChuck.\nChuck \u00e8 il tecnico responsabile del controllo dello Stargate su Atlantide, dopo la morte di Peter Grodin.\nCorrigan.\nCorrigan \u00e8 un antropologo della squadra di Stackhouse. Durante una missione comincer\u00e0 a tradurre dei simboli su delle antiche rovine ma un attacco dei Wraith lo costringe a lasciare il pianeta dove stava lavorando con la sua squadra.\nEverett Dillon.\nColonnello dei Marines sottoposto al trattamento per ricevere il gene degli Antichi. Fu mandato su Atlantide dalla Terra per aiutare la spedizione a fermare l'attacco dei Wraith. Durante la battaglia un Wraith si nutr\u00ec di lui ma non mor\u00ec. Fu poi rimandato sulla Terra.\nAbraham Ellis.\nColonnello della U.S.A.F. e ufficiale comandante dell'\"Apollo\". La prima missione del colonnello \u00e8 di monitorare una nave Ori nei pressi della Terra. In seguito verr\u00e0 inviato nella galassia di Pegaso per aiutare Atlantide contro i Replicatori Il colonnello e la sua nave combatter\u00e0 con una flotta di navi di diverse razze (unite nello stesso fronte) contro i Replicatori.\nAiden Ford.\nIl tenente Ford ama dare nomi alle cose, John Sheppard invece rifiuta di accettare i nomi che lui inventa. Questo porta a una rivalit\u00e0 leggera quando qualcosa ha bisogno di un nome. Aiden ha \"vinto\" la gara quando si era trattato di dare un nome al pianeta Atlantica, un suggerimento che fece quando John e lui stavano facendo un viaggio di ricognizione del pianeta.\nQuasi un anno dopo, durante la battaglia di Atlantis, venne attaccato da un Wraith e quasi ucciso. Quando venne trovato di nuovo, un Wraith aveva gi\u00e0 cominciato a nutrirsi di lui. Nel processo il suo corpo ricevette una grande dose di enzima, che i Wraith iniettano nelle vittime per farle rimanere vive. Da allora, \u00e8 diventato dipendente dalla sostanza. La ricerca di altro enzima lo ha portato a lasciare Atlantis, cercando Wraith da solo in modo che possa ucciderli e procurarsi l'enzima in quantit\u00e0.\nForma un esercito di drogati di enzima Wraith per poter combattere pi\u00f9 efficacemente i Wraith. Nella seconda stagione di Stargate Atlantis rapisce la squadra del colonnello Sheppard per, insieme ai suoi compagni, distruggere una nave alveare Wraith.\nBrendan Gall.\nDottore britannico nella spedizione Atlantis.\nPeter Grodin.\nTecnico civile britannico nella missione Atlantis perito nel tentativo di distruggere con un satellite degli Antichi le tre navi alveare Wraith dirette verso Atlantide. Infatti, riuscito a distruggere una nave nemica, il laser del satellite and\u00f2 in sovraccarico e le altre due navi lo distrussero con Grodin ancora a bordo.\nKate Heightmeyer.\nPsicologa americana della spedizione Atlantis, aiut\u00f2 il dottor Beckett a guidare Teyla nella mente del Wraith. Cerc\u00f2 di aiutare il Wraith Michael ad integrarsi e mor\u00ec gettandosi dall'edificio centrale della citt\u00e0, dopo essere stata impossessata durante il sonno da un'entit\u00e0 aliena.\nPeter Kavanagh.\nPeter Kavanagh \u00e8 uno scienziato civile della spedizione su Atlantide. Fu uno degli scienziati che aiut\u00f2 Sheppard e McKay a salvarsi quando rimasero bloccati con il \"Jumper\" nello Stargate attivo. Kavanagh ebbe diversi diverbi con la dottoressa Weir ed invi\u00f2 un rapporto al generale O'Neill elencando tutti gli errori che secondo lui la dottoressa aveva commesso fin da quando era stata mandata su Atlantide. In seguito se ne andr\u00e0 da Atlantide ma comparir\u00e0 pi\u00f9 volte nella serie, spesso come membro della \"Daedalus\".\nDave Kleinman.\nKleinman \u00e8 un capitano della Daedalus.\nFrank Levine.\nFrank Levine \u00e8 un ufficiale dell'aviazione imbarcato sulla \"Daedalus\". Viene visto nuovamente mentre conduce Ronon Dex ferito in infermeria, come capitano appena promosso e come pilota di un \"Jumper\".\nEvan Lorne.\nMaggiore della USAF, Evan Lorne viene mandato su Atlantide dopo l'attacco dei Wraith. Lorne possiede il gene ATA, il cui origine \u00e8 sconosciuto, ma pu\u00f2 cos\u00ec pilotare i \"Jumper\". In un universo parallelo Lorne copre il ruolo di Generale dell'SGC, e in un altro universo parallelo e il comandante dell'SG-1.\nMarkham.\nSergente dei Marines in possesso del gene ATA, sar\u00e0 il pilota che rimarr\u00e0 smaterializzato all'interno dello Stargate mentre il \"Jumper\" \u00e8 incastrato nell'orizzonte degli eventi. Markham morir\u00e0 difendendo la citt\u00e0 dai \"dardi\" Wraith.\nMiller.\nIl tenente Miller \u00e8 un pilota di \"Jumper\", visto la prima volta mentre riportava su Atlantide il Dr. McKay e il Dr. Grodin.. Appare anche in \"La riunificazione\".\nJeannie Miller.\nJeannie Miller \u00e8 la sorella minore di McKay (anche nella realt\u00e0 i due attori sono fratello e sorella) che prefer\u00ec avere una famiglia che avere una carriera di brillante scienziata quale \u00e8. Questa scelta port\u00f2 alla rottura dei legami tra Jeannie e il fratello per cinque anni, fino a quando la Spedizione Atlantide (e quindi McKay) non ha bisogno di lei per risolvere un problema con gli universi paralleli. Sar\u00e0 l'occasione per i due per fare pace.\nJeannie Miller ricorrer\u00e0 pi\u00f9 volte nelle stagioni seguenti.\nLindsey Novak.\nLindsey Novak \u00e8 un ingegnere che a bordo della \"Daedalus\" lavora assieme all'Asgard Hermiod.\nSimpson.\nLa dottoressa Simpson \u00e8 uno scienziato civile che contribu\u00ec con la componente scientifica della spedizione a salvare gli uomini a bordo del Jumper intrappolato in uno Stargate attivo.\nStakhouse.\nSergente dei USMC, Stakhouse fa parte della squadra del colonnello Sheppard, al quale fornire un diversivo mentre il colonnello libera i prigionieri dei Wraith. Stakhouse era in pattugliamento quando un'entit\u00e0 che si nutriva di energia attacca il tenente Ford.. Stakhouse \u00e8 uno degli uomini intrappolati nell'orizzonte degli eventi in \"38 minuti\" ed appare per l'ultima volta quando viene incaricato di trovare un luogo sicuro per il Sito Alpha.\nMarshall Sumner.\nColonnello a capo della spedizione Atlantis nei primi due episodi. Viene ucciso dai Wraith, e il Mag. Sheppard prende il suo posto come capo militare della spedizione.\nAlicia Vega.\nAlicia Vega \u00e8 un capitano dell'USMC che salver\u00e0 delle vittime di Atlantide finite sotto le macerie di un edificio su M2S-445. Verr\u00e0 uccisa da uno degli esperimenti malriusciti di Michael.\nWraith.\nBob.\nBob il Wraith \u00e8 un personaggio immaginario della serie televisiva di fantascienza \"Stargate Atlantis\". Come la maggior parte dei Wraith visti nella serie, \u00e8 interpretato da James Lafazanos, che ha anche coperto il ruolo di altri Wraith (come Steve).\nQuesto Wraith venne chiamato \"Bob\" nella stessa maniera in cui John Sheppard aveva dato il nome \"Steve\" ad un altro della sua specie, che si era rifiutato di rivelare il proprio vero nome. \nBob pilot\u00f2 una dardo wraith in missione su Atlantis durante l'assalto dei Wraith (episodio \"The Brotherhood\").\nSu Atlantis, Bob riusc\u00ec a ferire gravemente il Sergente Bates e cominci\u00f2 ad apparire nei sogni di Teyla Emmagan, nei quali vide s\u00e9 stessa come Wraith. Non si sa se questo accada per l'uso volontario dei poteri telepatici di Bob o perch\u00e9 stesse avendo un incubo. Bob riusc\u00ec a nascondersi in Atlantis per due settimane. Bob venne scoperto quando i sensori biometrici di Atlantis vennero calibrati per rilevare la presenza di Wraith.\nQuando venne scoperto, Bob attacc\u00f2 il maggiore John Sheppard con il suo fucile stordente. Il suo piano di nutrirsi di Sheppard venne sventato dall'arrivo del Tenente Aiden Ford, che stord\u00ec il Wraith. Bob venne portato in cella e interrogato. Si rifiut\u00f2 di rivelare qualunque informazione riguardante la sua missione, la flotta Wraith, e persino il suo nome. Teyla tent\u00f2 un contatto telepatico con Bob, che rispose introducendosi nella mente della donna. Sheppard dovette sparare diverse volte al Wraith, che non riusc\u00ec a rigenerarsi (forse perch\u00e9 non si era nutrito da molto tempo) e mor\u00ec (episodio \"L'assedio\", parte 1).\nEllie.\nEllie \u00e8 un Wraith trasformata in umana. Appare nella seconda stagione, \"Ellie\" e interpretata da Jewel Staite.\nMichael.\nMichael Kenmore \u00e8 un Wraith che sottoposto ad una cura sperimentale viene ritrasformato in umano. La trasformazione \u00e8 per\u00f2 temporanea, se dovesse smettere di assumere l'antidoto ritornerebbe in parte Wraith. Michael scopre la verit\u00e0 e fugge da Atlantide riunendosi alla sua gente e ridivenendo un Wraith. Rifiutato dalla sua gente, Michael decide di creare il proprio esercito mescolando il DNA umano con quello dell'insetto iratus, creando cos\u00ec un ibrido ed uccidendo migliaia di umani negli esperimenti. Sar\u00e0 Michael a liberare il virus degli Hoffan per uccidere i Wraith e a catturare gli Athosiani per i suoi esperimenti. In seguito alla distruzione della sua nave da parte della Daedalus, viene creduto morto ma tenter\u00e0 di conquistare Atlantide. Verr\u00e0 definitivamente ucciso da Teyla facendolo volare per decine di metri dalla sala di controllo della citt\u00e0.\nSteve.\n\"Steve\" il Wraith \u00e8 un personaggio immaginario della serie televisiva di fantascienza \"Stargate Atlantis\". Il personaggio \u00e8 interpretato da James Lafazanos, che ha anche coperto il ruolo di altri Wraith (come Bob).\n\"Steve\" era un comandante dei Wraith incaricato di ritrovare Teyla Emmagan tramite un dispositivo nascosto nella sua collana. Dopo la scoperta la squadra di esplorazione Atlantis sotto il Maggiore John Sheppard mise a punto una trappola per i Wraith, sperando di catturarne uno e interrogarlo; \"Steve\" fu l'unico sopravvissuto alla trappola (episodio \"Suspicion\").\n\"Steve\" venne tenuto in una prigione con un campo di forza nella base Atlantis. \"Steve\" prov\u00f2 a usare allucinazioni telepatiche senza successo per distrarre le guardie.\nIl Wraith non rivel\u00f2 il suo vero nome, quindi Sheppard lo chiam\u00f2 \"Steve\" durante l'interrogatorio. Steve mor\u00ec dopo essere stato esposto a un prototipo di vaccino anti-Wraith (episodio \"Poisoning the Well\") sviluppato da Carson Beckett e gli Hoffan, cosa che Elizabeth Weir ritenne violasse la convenzione di Ginevra riguardo al trattamento dei prigionieri (episodio \"Letters from Pegasus\").\nJohn Sheppard spieg\u00f2 il motivo dell'esperimento affermando che il Wraith avrebbe mangiato gli attendees se fossero stati presenti. Weir venne convinta ad usare Steve nell'esperimento. Steve non riusc\u00ec a nutrirsi del soggetto del test, ma il vaccino caus\u00f2 una reazione tossica nel Wraith, facendo fermare i suoi organi interni e uccidendo Steve.\nTodd.\nTodd \u00e8 un Wraith (il nome gli sar\u00e0 dato durante la quarta stagione) usato da Kolya per cibarsi di Sheppard. Todd e Sheppard si accorderanno per fuggire assieme da Kolya. Todd proporr\u00e0 un'alleanza ad Atlantide per combattere con i Replicanti e sar\u00e0 costretto a collaborare con la Spedizione sui codici dei Replicanti. Verr\u00e0 rilasciato solo quando convincer\u00e0 altre navi-alveari Wraith a combattere con Atlantide contro i Replicanti. In una realt\u00e0 parallela, Todd morir\u00e0 combattendo a fianco di Ronon, permettendo alla squadra comandata da Ronon di fuggire. I due moriranno nella seguente esplosione del laboratorio di Michael.\nAltri.\nLarrin.\nLarrin \u00e8 il leader dei Viaggiatori, un gruppo di persone che ha deciso di vivere su navi spaziali per fuggire ai Wraith. Inizialmente ostile, Larrin cattura Sheppard per obbligarlo a far funzionare un'antica nave degli Antichi, (classe \"Aurora\"), con il suo gene ATA. Respinto un attacco dei Wraith, si crea un sentimento di rispetto tra Larrin e Sheppard. Larrin impiegher\u00e0 la sua nave nella battaglia contro i Replicanti, assieme a Tau'ri e Wraith.\nLucius Lavine.\nLucius Lavine \u00e8 un umano della Galassia di Pegaso. La squadra del colonnello Sheppard lo incontra la prima volta su un pianeta dove \u00e8 adorato come un eroe, trovandolo inizialmente irritante. In seguito Sheppard e Beckett scoprono il segreto di Lucius e il dottore realizza un antidoto all'effetto che le sue erbe provocano agli altri. La squadra di Atlantide lo incontra nuovamente su un pianeta dove Lucius usa un congegno di invulnerabilit\u00e0 per fare la parte dell'eroe, sconfiggendo dei mercenari Genii pagati da Lucius stesso per fare i criminali. Tutto precipita con l'arrivo di Kolya. Quest'ultimo viene ucciso da Sheppard con l'aiuto di Lucis al quale il colonnello concede di tenere il congegno senza dirgli che il suo potere era quasi esaurito."}
{"id": "1771824", "revid": "92723", "url": "https://it.wikipedia.org/wiki?curid=1771824", "title": "Sant'Adalberto", "text": ""}
{"id": "1771838", "revid": "745179", "url": "https://it.wikipedia.org/wiki?curid=1771838", "title": "Stargate Personaggi", "text": ""}
{"id": "1771857", "revid": "1543377", "url": "https://it.wikipedia.org/wiki?curid=1771857", "title": "Pocket Coffee", "text": "Pocket-Coffee \u00e8 un tipo di cioccolatino prodotto dalla Ferrero, commercializzato in Italia a partire dal 1968.\nI cioccolatini Pocket Coffee, confezionati singolarmente, consistono in un involucro di cioccolato al latte ripieno di caff\u00e8 zuccherato. \nWilliam Salice, braccio destro del proprietario della Ferrero, Michele, ha detto in un'intervista che l'idea gli venne quando not\u00f2 che non c\u2019erano i bar negli Autogrill. Si era negli anni 60 e l'Autogrill era una novit\u00e0 in via di rodaggio: Michele Ferrero aveva in mente un prodotto per chi, come i camionisti, doveva affrontare giornate di fatica e lavoro. Anche lo slogan, che ha accompagnato per molti anni le campagne pubblicitarie, \u00e8 stato ideato da Michele Ferrero \u201cL\u2019energia del cioccolato e la carica del caff\u00e8\u201d.\nPer molti anni \u00e8 stato molto difficile reperire i Pocket Coffee fuori dall'Italia, e bench\u00e9 la distribuzione sia ancora molto limitata, \u00e8 possibile trovarli in alcuni negozi alimentari online. La produzione limita la vendita ai mesi non estivi (come per Ferrero Rocher, Mon Ch\u00e9ri e Raffaello), ovvero da ottobre a maggio.\nDal 2015 \u00e8 stata introdotta la vendita di un prodotto simile, ma con caff\u00e8 decaffeinato."}
{"id": "1771859", "revid": "215017", "url": "https://it.wikipedia.org/wiki?curid=1771859", "title": "WACC", "text": ""}
{"id": "1771862", "revid": "1305772", "url": "https://it.wikipedia.org/wiki?curid=1771862", "title": "Dirty Diana", "text": "Dirty Diana \u00e8 un brano musicale scritto, composto e interpretato dal cantante statunitense Michael Jackson, estratto il 18 aprile 1988 come quinto singolo dal suo settimo album in studio \"Bad\" (1987).\nFu uno dei cinque singoli consecutivi estratti dall'album ad arrivare alla posizione numero 1 della classifica generale di \"Billboard\", piazzandosi alla numero 1 anche nella classifica europea.\nNel 2018 \u00e8 stato certificato Disco di platino dalla RIAA per vendite oltre un milione di copie negli Stati Uniti.\nDescrizione.\nComposizione.\nIl pezzo, di genere hard rock, \u00e8 stato scritto e composto dallo stesso Michael Jackson, prodotto da Quincy Jones e registrato con la collaborazione di Steve Stevens, storico chitarrista di Billy Idol, che esegue l'assolo centrale. Jackson si era cimentato gi\u00e0 in un pezzo stile hard rock nell'album precedente nella canzone \"Beat It\". Sia Jackson che Quincy Jones volevano dare inoltre al pezzo un'atmosfera live, per questo inserirono all'inizio e alla fine della canzone delle urla di una folla ad un concerto ed inoltre un'atmosfera cinematografica con un intro volutamente teso e drammatico.\nSignificato.\nPer anni si \u00e8 discusso sull'identit\u00e0 della ragazza della canzone: alcuni sostenevano che si trattasse di Diana Ross, che da giovane si pensa abbia avuto una relazione con Jackson, altri invece che si trattasse di una groupie, altri ancora che fosse stata ispirata da Lady Diana. Quincy Jones, nel 2001, in un'intervista inserita nell'edizione speciale di \"Bad\", afferm\u00f2 che la canzone fu ispirata dalle groupie, ovvero quelle ragazze che accompagnavano le \"rockstar\" in gran parte delle loro \"tourn\u00e9e\". L'ipotesi che si tratti della Ross \u00e8 stata ampiamente smentita, dato che la stessa ha poi spesso usato il brano come introduzione durante i suoi concerti prima di salire sul palco. Michael Jackson ha inoltre confermato nel corso di un'intervista del 1997 con Barbara Walters, che il testo non fa riferimento nemmeno alla principessa Diana; lei anzi aveva personalmente confidato al cantante che si trattava del suo brano preferito nel repertorio di Jackson. Pare semplicemente che Jackson avesse scelto il nome \"Diana\" perch\u00e9 suonava bene all'interno del pezzo.\nAccoglienza.\nLa canzone ha ricevuto in complesso pareri contrastanti tra loro da parte dei critici di musica contemporanea: Stephen Thomas Erlewine di AllMusic ha ritenuto che il singolo, insieme a \"Man in the Mirror\", mostrava il lato musicale peggiore di Michael Jackson, mentre invece Robert Christgau ha definito \"Dirty Diana\" come una delle migliori canzoni hard rock composte da Jackson in tutta la sua carriera. Jon Pareles, giornalista del \"New York Times\", ha fatto notare come il brano \u00abmescola le paure sessuali di \"Billie Jean\" con la chitarra hard rock di \"Beat It\"\u00bb. Davitt Sigerson di \"Rolling Stone\" ha dato alla canzone una recensione molto positiva e ha considerato che sono pezzi come questo che hanno reso l'album \"Bad\" \u00abpi\u00f9 ricco, pi\u00f9 sexy e pi\u00f9 variegato musicalmente rispetto al dimenticabile \"Thriller\"\u00bb. Jennifer Clay di Yahoo! Music ha invece commentato che, nonostante l'ottimo lavoro svolto da Jackson, il pezzo non raggiungeva i livelli toccati con \"Thriller\".\nVideo musicale.\nIl video musicale della canzone \u00e8 stato diretto da Joe Pytka e lo scenario \u00e8 quello di un concerto dal vivo; in realt\u00e0 il video fu registrato in studio con comparse nelle parti degli spettatori. Il videoclip mostra Jackson mentre si esibisce davanti ad un pubblico, illuminato dall'alto con un'unica fonte di luce di colore blu, accompagnato dalla sua band e dai chitarristi\u00a0Jennifer Batten e Steve Stevens, inframezzato dalle immagini di una donna, di cui vediamo solo le gambe, la modella Lisa Dean, che interpreta la misteriosa \"Diana\". Finito il concerto, Jackson viene accompagnato alla sua macchina e, con grande sconcerto, al suo interno trova ad aspettarlo la ragazza che interpreta la protagonista del pezzo, ovvero Diana.\nIl video \u00e8 stato premiato come \"Video Numero Uno dell'Anno\" durante la prima edizione dei World Music Awards, tenutasi il 14 aprile 1989.\nIl video \u00e8 stato pubblicato per la prima volta nel 2003 nella compilation video su DVD, \"Number Ones\", nel 2006 \u00e8 stato ripubblicato in DualDisc nel box set \"\" mentre nel 2010 nel box set \"Michael Jackson's Vision\".\nPromozione.\n\"Dirty Diana \" \u00e8 stata eseguita durante tutte le date del \"Bad World Tour\" tra il 1987 e il 1989. Michael Jackson ha rivelato che la canzone era prevista in scaletta anche per il concerto tenuto al Wembley Stadium il 16 luglio del 1988; tuttavia il cantante sentiva che il testo del brano poteva rivelarsi offensivo nei confronti di Diana Spencer, principessa del Galles, che avrebbe assistito al concerto quella sera, e decise dunque inizialmente di rimuoverlo. Jackson incontr\u00f2 poi la principessa insieme al marito Carlo, principe di Galles, riferendole che aveva rimosso la canzone dalla scaletta; \u00e8 stato a quel punto che Diana lo avvert\u00ec che quella era invece una delle sue canzoni preferite, convincendolo quindi a eseguirla anche in quell'occasione, davanti alla famiglia reale. Tale esibizione pu\u00f2 essere vista nel DVD pubblicato nel 2012, \"Michael Jackson Live at Wembley July 16, 1988\".\nLa canzone \u00e8 stata provata da Jackson anche per il residency show \"This Is It\" del 2009, poi cancellato a causa dell'improvvisa morte del cantante avvenuta il 25 giugno dello stesso anno.\nSuccesso commerciale.\nIl brano ha ottenuto successo in tutto il mondo, raggiungendo la top 10 di diversi paesi come Regno Unito, Francia, Spagna, Germania e Nuova Zelanda. Fu il quinto singolo consecutivo (e anche l'ultimo) estratto da \"Bad\" ad arrivare alla posizione numero 1 della Billboard Hot 100 negli Stati Uniti. Ci\u00f2 permise a Jackson di diventare il primo artista di sempre ad aver avuto cinque hit consecutive tratte dallo stesso disco capaci di raggiungere la vetta della classifica.\nIl singolo \u00e8 rientrato in classifica nel 2006, a seguito della ristampa come parte del cofanetto \"\", e nel 2009, dopo la prematura morte di Jackson."}
{"id": "1771880", "revid": "812213", "url": "https://it.wikipedia.org/wiki?curid=1771880", "title": "William Crapo Durant", "text": ""}
{"id": "1771906", "revid": "729019", "url": "https://it.wikipedia.org/wiki?curid=1771906", "title": "XDCAM", "text": "Lo XDCAM \u00e8 un sistema di videoregistrazione professionale, commercializzato dalla Sony nel 2003 e che utilizza come supporto un disco ottico.\n\u00c8 in grado di registrare nei formati DVCAM, MPEG IMX e, nella variante XDCAM HD, HDV. Vengono registrati anche metadati MXF e un flusso video a bassa risoluzione, chiamato \"proxy\".\nIl supporto di registrazione \u00e8 un disco simile al Blu-ray, il \"Professional Disc\", con capacit\u00e0 di 23.3 GB nella versione PFD23 e 50 GB nella PFD50. La gamma XDCAM comprende camcorder, dorsetti e macchine da banco.\nIl sistema \u00e8 in grado di sostituire i tradizionali videoregistratori a nastro mantenendo lo stesso schema di lavoro, e inoltre le macchine banco possono trasferire i file registrati direttamente ai sistemi di montaggio non lineare tramite IEEE 1394 e Ethernet.\nIl \"proxy\" pu\u00f2 essere agevolmente scaricato e visualizzato senza bisogno di trasferire il flusso video completo, e questo torna comodo per diverse operazioni, come la creazione di uno storyboard o la scalettatura del girato da parte della segretaria di edizione.\nMetodi di compressione.\nDefinizione standard.\nFormato IMX (MPEG IMX).\nIl formato MPEG IMX usa la compressione MPEG-2 con tutti i fotogrammi di tipi \"intraframe\"; di conseguenza la compressione \u00e8 solo spaziale e non temporale, il che rende questo formato adatto per il montaggio.Il bitrate pu\u00f2 essere di 30, 40 o 50 Mbit/s. A 50 Mbit/s, la qualit\u00e0 video di questo formato \u00e8 paragonabile al Digital Betacam. Anche se quest'ultimo formato offre una maggiore risoluzione cromatica (10 bit invece di 8), l'MPEG IMX su XDCAM \u00e8 pi\u00f9 adatto per applicazioni ENG, per via della sua natura nativamente non lineare.\nFormato DVCAM (DV25).\nIl formato DVCAM usa la codifica standard DV a 25 Mbit/s. Questa modalit\u00e0 permette di registrare quasi il doppio di materiale su uno stesso disco ed \u00e8 compatibile con praticamente tutti i sistemi di montaggio non lineare a basso costo, largamente presenti sul mercato.\nLa maggior parte dei camcorder XDCAM pu\u00f2 registrare sia in IMX che in DVCAM, anche se ne esistono modelli con implementato uno solo dei due standard.\nAlta definizione.\nFormato XDCAM HD (XDCAM HD420, MPEG HD420).\nLa versione ad alta definizione del formato (XDCAM HD), supporta modalit\u00e0 con qualit\u00e0 differente. La versione HQ registra un flusso video fino a 35 Mbit/s con compressione MPEG-2 a bitrate variabile (VBR), compressione che \u00e8 anche di tipo temporale. Come alternitiva, sono disponibili due modalit\u00e0 a 18 Mbit/s VBR e 25 Mbit/s a bitrate costante (CBR), che incrementano il tempo di registrazione con un degrado della qualit\u00e0.\nFormato XDCAM HD422 (MPEG HD422).\nLa terza generazione del formato XDCAM utilizza il profilo del codec MPEG-2, che ne raddoppia la risoluzione cromatica. Il bitrate \u00e8 stato portato a 50 Mbit/s per via della maggior richiesta di banda.\nFlusso Proxy.\nIl flusso proxy a bassa qualit\u00e0 \u00e8 registrato a 1.5 Mbit/s con l'audio a 64 kbit/s, con risoluzione tipica CIF.\nLa versione ad alta definizione XDCAM HD registra MPEG-2 long-GOP fino a 35 Mbit/s (modo HQ mode), oppure a 18Mbit/s o 25 Mbit/s, come opzione. I formati a 18 e 35 Mbis/s sono VBR, il 25 25 \u00e8 CBR.\nXDCAM e XDCAM HD \"Professional Disc\".\nIl Professional Disc, concepito inizialmente come supporto informatico, \u00e8 stato scelto dalla Sony come supporto per alcune ragioni, spiegate in questo white paper \"Why Sony Adopted Professional Disc\".\nFondamentalmente, il supporto Professional Disc fu ritenuto adatto per via delle sue caratteristiche e del costo vantaggioso. I dischi sono affidabili e robusti, particolarmente adatti al lavoro in esterna e sul campo, problema questo piuttosto limitante per i formati su dischi fissi o rimovibili presentati in precedenza. L'affidabilit\u00e0 dei Professional Disc \u00e8 ritenuta vicina a quella delle vidocassette, a un costo paragonabile.\nXDCAM EX su schede SxS a stato solido.\nUna seconda implementazione dello XDCAM, chiamata XDCAM EX, \u00e8 stata sviluppata per la registrazione su schede di memoria SxS. Impiegata per la prima volta sulla telecamera PMW-EX1, la modalit\u00e0 di registrazione \u00e8 simile allo XDCAM HD. Il codec ha una modalit\u00e0 SP (25 Mbis/s, 1440x1080) e una HQ (35Mbit/s,1920x1080). Il flusso video \u00e8 registrato in un wrapper MP4 invece che MXF. Questo significa che i software di montaggio progettati per l'XDCAM HD non funzionano con l'XDCAM EX, anche se il modo SP \u00e8 comunque compatibile (ha la stessa risoluzione e lo stesso bitrate, CBR) con un flusso video HDV. Il modo HQ \u00e8 invece VBR.\nIl camcorder PMW-EX1 usa tre sensori CMOS da 1/2 pollice \"Exmor\" con pi\u00f9 di 2 milioni di pixel. Presentata nel 2007, questa telecamera registra con la compressione MPEG-2 long-GOP e ha una sottocampionatura 4:2:2 sull'uscita HD-SDI. Fa parte della gamma Sony CineAlta ed \u00e8 in grado di girare da 1 a 60 fps (da 1 a 30 in 1080p).\nNell'aprile del 2008, \u00e8 stata presentata la PMW-EX3, ad ottica intercambiabile.\nXDCAM HD422 su Professional Disc a doppio strato.\nLa terza generazione di XDCAM, la XDCAM HD422, usa Professional Disc a doppio strato, con capacit\u00e0 di 50 GB e un codec MPEG HD422 a 50 Mbit/s."}
{"id": "1771917", "revid": "114396750", "url": "https://it.wikipedia.org/wiki?curid=1771917", "title": "Coppa Mitropa 1969-1970", "text": "La Coppa Mitropa 1969-1970 fu la trentesima edizione del torneo e venne vinta dagli ungheresi del Vasas, al quinto titolo.\nTorneo.\nOttavi di finale.\n\"Gare giocate dal 29 ottobre al 10 dicembre\"\nFinale.\n\"Gare giocate il 10 e 20 giugno\""}
{"id": "1771925", "revid": "729019", "url": "https://it.wikipedia.org/wiki?curid=1771925", "title": "Metropolitana di Sofia", "text": "La metropolitana di Sofia (in bulgaro: \u0421\u043e\u0444\u0438\u0439\u0441\u043a\u043e \u043c\u0435\u0442\u0440\u043e, \"Sofijsko metro\") \u00e8 la rete di trasporto rapido ferroviario urbano della citt\u00e0 di Sofia, in Bulgaria. \u00c8 la prima e unica rete del genere della nazione; consiste di quattro linee, e si estende per un totale di 48 km con 43 stazioni.\nStoria.\nPur essendo in progetto sin dagli anni sessanta, la costruzione della metropolitana non inizi\u00f2 ufficialmente fino agli anni novanta, principalmente perch\u00e9 la citt\u00e0 non aveva un bisogno urgente della rete metropolitana. Un altro fattore fu la profondit\u00e0 a cui dovevano essere svolti i lavori: essendo una delle citt\u00e0 pi\u00f9 antiche d'Europa, Sofia sorge su una grande quantit\u00e0 di strati geologici. Le tracce dell'antichit\u00e0 si possono trovare alla stazione Serdika, che comprende una serie di rovine romane e della Tracia, oltre che l'architettura moderna. Durante la costruzione del Palazzo Nazionale della Cultura nel 1982, furono costruite due stazioni della metropolitana e il tunnel che le collega.\nLa costruzione della metropolitana inizi\u00f2 dalle aree soggette a maggior traffico, dove il flusso di passeggeri raggiunge le 40.000 unit\u00e0 all'ora di punta.\nLa prima tratta della linea 1 fu completata il 28 gennaio 1998, con 5 stazioni e una lunghezza di 6,5 km, dal viale Slivnica, attraverso Ljulin, fino al viale K. Veli\u010dkov. La stazione Op\u0103l\u010denska fu aperta il 17 settembre 1999 e la stazione Serdika, in piazza Sv. Nedelja segu\u00ec il 31 ottobre 2000, facendo raggiungere alla linea gli 8,1\u00a0km di estensione. Nell'aprile 2003 la tratta in servizio fu prolungata a Obelia, con l'aggiunta di 1,8\u00a0km di tracciato.\nLa linea 1 fu allungata nel 2005 (come definito nel 2004), da piazza Sv. Nedelja, attraverso il centro cittadino, verso Interpred a Izgrev, con 3 stazioni e 4,8\u00a0km di percorso. Nel frattempo, nel 2006, inizi\u00f2 la costruzione di una nuova sezione della stessa linea da Interpred a Mladost 1, per 3,2\u00a0km con altre tre stazioni. Il completamento di tre nuove stazioni era previsto per l'autunno 2007, ma visti i ritardi, l'apertura \u00e8 avvenuta l'8 maggio 2009.\nLa linea \u00e8 stata estesa con due diramazioni: da Mladost all'Aeroporto di Sofia (11\u00a0km con 6 stazioni) e da Mladost al Parco degli Affari (4 stazioni), entrambe entrate in servizio nel 2015.\nLa costruzione della seconda linea da Nade\u017eda al boulevard \u010cerni Vr\u0103h, passando per la Stazione Centrale e il Palazzo Nazionale della Cultura (NDK), \u00e8 iniziata nel 2007 ed \u00e8 stata aperta il 31 agosto 2012. Attualmente la linea 2 \u00e8 lunga 11\u00a0km per 11 stazioni.\nEsistono progetti per una terza linea, che effettuerebbe il percorso dal quartiere Bojana al complesso residenziale Levski per 11,6 km e 12 stazioni. I lavori per la parte principale sono cominciati tra il 2016 ed il 2017. Si prevede di inaugurare la linea nel 2020. Il progetto \u00e8 totalmente finanziato dall'Unione Europea.\nStazioni.\nLinea 1.\nSeguono due diramazioni:\nDiramazione Business Park Sofia:\nDiramazione Sofia Aeroporto:"}
{"id": "1771926", "revid": "1718925", "url": "https://it.wikipedia.org/wiki?curid=1771926", "title": "Cultura della vergogna", "text": "L'espressione cultura della vergogna (in inglese shame culture), o civilt\u00e0 della vergogna, fu utilizzata per prima dall'antropologa americana Ruth Benedict in un saggio sulla cultura giapponese intitolato \"Il crisantemo e la spada. Modelli di cultura giapponese\". Il saggio fu pubblicato nel 1946, ma nacque da uno studio commissionato dal governo degli Stati Uniti durante la seconda guerra mondiale.\nTale teoria ha trovato sia sostenitori sia detrattori.\nLa sua pubblicazione ha dato origine alla contrapposizione tra cultura della vergogna e cultura della colpa (\"guilt culture\"). \nCultura greca.\nL'espressione fu poi applicata da E. R. Dodds, nell'opera \"I Greci e l'irrazionale\", al modello sociale su cui si basa la civilt\u00e0 omerica. Infatti i grandi eroi (quali Achille, Agamennone, Ettore), non si sentivano realizzati sapendo nella propria coscienza di essere gloriosi e pieni di onori, ma dovevano sentirsi considerati tali dagli altri del gruppo. Solo in questo modo sapevano di \"esistere\". Appare quindi ovvio capire che non bastava il sentimento interiore, ma il giudizio degli altri. Nel caso in cui un eroe avesse perso la pubblica stima, sarebbe potuto arrivare anche a uccidersi, come fece Aiace Telamonio. Si tenga conto che l'onore, da cui poi deriva la gloria, non \u00e8 un concetto astratto, ma il risultato di atti e comportamenti concreti.\nVoci correlate.\n \n "}
{"id": "1771927", "revid": "1543377", "url": "https://it.wikipedia.org/wiki?curid=1771927", "title": "Mezzo interplanetario", "text": "Il mezzo interplanetario \u00e8 il materiale che riempie il sistema solare e attraverso cui si muovono tutti i corpi del sistema solare, come i pianeti, gli asteroidi e le comete.\nComposizione e caratteristiche fisiche.\nIl mezzo interplanetario include la polvere interplanetaria, i raggi cosmici e il plasma caldo proveniente dal vento solare. La temperatura del mezzo varia da 165 a 200 K e la sua densit\u00e0 \u00e8 estremamente bassa, circa 5 particelle per centimetro cubico nei pressi della Terra, e decresce con l'aumento della distanza dal Sole. La densit\u00e0 \u00e8 variabile anche in funzione del campo magnetico e di eventi come le espulsioni di massa dalla corona solare; pu\u00f2 raggiungere al massimo la densit\u00e0 di 100 particelle /cm\u00b3.\nFinch\u00e9 il mezzo interplanetario \u00e8 in forma di plasma, mantiene le caratteristiche del plasma, piuttosto che quelle di un semplice gas; ad esempio, viaggia col campo magnetico solare, \u00e8 un efficace conduttore elettrico, forma plasma a doppio strato e quando viene a contatto con la magnetosfera planetaria o con l'eliopausa forma dei filamenti luminosi (come le aurore boreali).\nLe regioni pi\u00f9 esterne del sistema solare sono al confine tra il flusso del vento solare ed il mezzo interstellare; questo confine \u00e8 noto come eliopausa e si pensa che si trovi in una fascia compresa fra le 110 e le 160 UA dal Sole.\nInterazioni con i pianeti.\nIl modo in cui il mezzo interplanetario interagisce con i pianeti dipende dal fatto che questi abbiano o meno un campo magnetico; corpi come la Luna non hanno campo magnetico, cos\u00ec il vento solare pu\u00f2 impattare direttamente con la loro superficie. Per diversi miliardi di anni la regolite lunare \u00e8 stata esposta alle particelle del vento solare, intrappolandole, cos\u00ec gli studi di questo minerale della superficie lunare fornisce dati sul vento solare stesso.\nL'impatto delle particelle ad alta energia provenienti dal vento solare sulla Luna causa anche una debole emissione di raggi X.\nI pianeti che possiedono un campo magnetico proprio, come la Terra e Giove, sono circondati da una magnetosfera il cui campo magnetico prevale su quello del Sole; il flusso del vento solare viene cos\u00ec incanalato intorno alla magnetosfera, mentre parte del materiale del vento solare si \"infiltra\" nella magnetosfera, causando il fenomeno delle aurore polari e incrementando le fasce di van Allen con altra materia ionizzata.\nFenomeni osservabili nel mezzo interplanetario.\nIl mezzo interplanetario \u00e8 responsabile di molti effetti visibili da terra; la luce zodiacale \u00e8 una larga banda di luce chiara che talvolta pu\u00f2 essere osservata dopo il tramonto e prima dell'alba, lungo l'eclittica e pi\u00f9 luminosa verso l'orizzonte. \u00c8 causata dai raggi del Sole riflessi dalla polvere del mezzo interplanetario tra la Terra ed il Sole.\nUn effetto simile \u00e8 il gegenschein, che si osserva nel punto del cielo opposto alla posizione del Sole; \u00e8 molto pi\u00f9 debole della luce zodiacale ed \u00e8 causato dai raggi di Sole riflessi dalle polveri al di fuori dell'orbita terrestre.\nStoria.\nIl termine \"interplanetario\" sembra sia stato usato per la prima volta in una stampa nel 1691 ad opera dello scienziato Robert Boyle. Il concetto che lo spazio fosse considerato un \"vacuum\" riempito di \"etere\" o un vacuum freddo e scuro continu\u00f2 ad esistere fino agli anni cinquanta (vedi sotto).\nNel 1898 l'astronomo americano Charles Augustus Young scrisse: \"Lo spazio interplanetario \u00e8 un vacuum, molto pi\u00f9 perfetto di ci\u00f2 che pu\u00f2 essere prodotto artificialmente...\" (\"The Elements of Astronomy\", Charles Augustus Young, 1898). \nSolo dalla met\u00e0 del XX secolo si scoprirono le caratteristiche del vento solare e le particelle che ne fanno parte.\nCollegamenti esterni.\nBill Arnett's \"Nine Planets\" page about the interplanetary medium"}
{"id": "1771931", "revid": "767487", "url": "https://it.wikipedia.org/wiki?curid=1771931", "title": "Quidam (album)", "text": "Quidam \u00e8 l'album di debutto del gruppo musicale rock polacco Quidam."}
{"id": "1771967", "revid": "76963", "url": "https://it.wikipedia.org/wiki?curid=1771967", "title": "Lucian Mure\u0219an", "text": "Biografia.\n\u00c8 nato a Ferneziu, villaggio ora inglobato dalla citt\u00e0 di Baia Mare, decimo di dodici figli di una famiglia greco-cattolica; dopo aver frequentato le scuole primarie nel suo paese e quattro anni di liceo a Baia Mare, lascia gli studi in seguito alle leggi del 1948 che, vietando l'insegnamento della religione a scuola e sopprimendo la Chiesa greco-cattolica rumena, non gli permettevano pi\u00f9 di seguire la sua vocazione al sacerdozio. Tra il 1948 ed il 1951 frequenta una scuola professionale di falegnameria e nel frattempo continua a studiare privatamente per il conseguimento della licenza liceale.\nNel 1951 inizia il servizio militare obbligatorio; segue la scuola per ufficiali di aviazione al termine della quale viene assegnato alla base aerea di Craiova ma nel 1953 viene allontanato in quanto greco-cattolico e destinato alla costruzione della centrale idroelettrica di Bicaz.\nNegli anni successivi cambia vari lavori in attesa di poter tornare segretamente allo studio della teologia; nel 1955 il futuro cardinale Iuliu Hossu autorizza l'ingresso di cinque studenti greco-cattolici nell'istituto teologico della Chiesa cattolica di rito latino ad Alba Iulia e Mure\u015fan viene scelto per rappresentare la sua diocesi. Nell'anno accademico 1958/1959, raggiunto il quarto anno del corso di teologia, \u00e8 costretto a lasciare la facolt\u00e0 e la citt\u00e0 insieme agli altri studenti di rito bizantino per evitare ritorsioni delle autorit\u00e0 governative che erano venute a conoscenza della loro presenza.\nNel periodo successivo continua a studiare segretamente teologia, ma incontra notevoli difficolt\u00e0 a trovare un lavoro; solo dopo un anno riesce a trovare un impiego come operaio in una cava di pietra. Successivamente trova lavoro nella direzione della manutenzione di strade e ponti del distretto di Maramure\u0219 che lascer\u00e0 solo nel 1990 avendo raggiunto l'et\u00e0 per il pensionamento.\nNonostante le persecuzioni riesce ad ottenere la licenza in teologia ed il 19 dicembre 1964 viene ordinato sacerdote dal vescovo ausiliare di Maramure\u0219, monsignor Dragomir, da poco graziato con altri vescovi e scarcerato. Negli anni successivi ha esercitato il suo ministero in clandestinit\u00e0.\nDopo la rivoluzione rumena del 1989 e l'uscita dalla clandestinit\u00e0 della chiesa greco-cattolica, \u00e8 stato nominato vescovo di Maramure\u0219 da papa Giovanni Paolo II il 14 marzo 1990 e consacrato il successivo 27 maggio dal futuro cardinale Alexandru Todea al quale succeder\u00e0 come arcivescovo di F\u0103g\u0103ra\u0219 e Alba Iulia e come presidente del Sinodo della Chiesa greco-cattolica rumena il 4 luglio 1994.\nRicopre per ben due mandati il ruolo di presidente della Conferenza episcopale romena, dal 1998 al 2001 e dal 2004 al 2007. Nel 2010 viene rieletto per un terzo mandato.\nIl 14 dicembre 2005 \u00e8 divenuto il primo arcivescovo maggiore della Chiesa greco-cattolica rumena per volont\u00e0 di papa Benedetto XVI.\nNel concistoro del 18 febbraio 2012 papa Benedetto XVI lo ha nominato cardinale del titolo di Sant'Atanasio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1771984", "revid": "21880", "url": "https://it.wikipedia.org/wiki?curid=1771984", "title": "Parco regionale Roccamonfina e foce Garigliano", "text": ""}
{"id": "1772005", "revid": "514033", "url": "https://it.wikipedia.org/wiki?curid=1772005", "title": "Decretum", "text": ""}
{"id": "1772015", "revid": "93556", "url": "https://it.wikipedia.org/wiki?curid=1772015", "title": "Protocyon", "text": "Il protocione (gen. Protocyon) \u00e8 un canide estinto, vissuto nel Pleistocene e nell'Olocene. I suoi resti sono stati ritrovati in Sudamerica.\nUn canide robusto.\nNel corso del Pliocene (circa 4 milioni di anni fa), con la ricostituzione dell'istmo di Panama, avvenne un grande scambio faunistico tra Nord e Sudamerica; tra i mammiferi immigranti dal continente settentrionale vi furono i canidi, che diedero origine a diverse forme specializzate. Tra queste, il protocione assomigliava a un lupo, ma di corporatura pi\u00f9 robusta (pesava circa 65 lb o 30 kg). Di questo animale si conoscono molti resti in vari giacimenti archeologici (principalmente denti), a conferma che il protocione sopravvisse fino all'Olocene. \u00c8 probabile che questo canide fosse un divoratore di carogne, in quanto la sua struttura ossea suggerisce che non fosse un buon corridore e quindi non poteva cacciare prede veloci, tuttavia la dentizione mostra adattamenti ad una dieta ipercarnivora, tratto evoluto varie volte nei canidi e di solito associato ad attivit\u00e0 di caccia di gruppo. \u00c8 probabile comunque che fosse un animale dalle abitudini cursorie. La competizione tra predatori nel corso del Pleistocene in Sudamerica era molto alta, data anche la presenza dei grandi felidi come \"Smilodon\", il giaguaro e il puma.\nDel genere \"Protocyon\" sono note varie specie: \"P. orcesi\" dell'Ecuador, \"P. troglodytes\" dell'Ecuador, della Bolivia e del Brasile, \"P. tarijensis\" dalla Bolivia e \"P. scagliarum\", la forma pi\u00f9 antica, dell'Argentina. \u00c8 nota anche una quinta specie, non ancora descritta, proveniente dal Pleistocene superiore dell'Argentina.\nBibliografia.\nBerman, W. D. 1994. Los carn\u00edvoros continentales (Mammalia, Carnivora) del Cenozoico en la provincia de Buenos Aires. Ph.D. dissertation, Universidad Nacional de La Plata, La Plata, Argentina, 413 pp.\nBerman, W. D. 1986. Revisacion sistem\u00e1tica de Canis platensis Mercerat, 1891 (Carn\u00edvora;Canidae) del Pleistoceno tard\u00edo (Edad Lujanense) de la provincia de Buenos Aires. Ameghiniana 23 (3-4); 225-227. Buenos Aires.\nKraglievich, L. 1952. Un canino del Eocuaternario de Mar del Plata y sus relaciones con otras formas brasile\u00f1as y norteamericas. Rev. Mus. Muninc. Cien. Nat. y Tradic. Mar del Plata.\nDarin A. Croft, illustrated by Velizar Simeonovsky, Horned Armadillos and Rafting Monkeys-The Fascinating Fossil Mammals of South America, 2016."}
{"id": "1772037", "revid": "123912353", "url": "https://it.wikipedia.org/wiki?curid=1772037", "title": "Episodi di Alfred Hitchcock presenta (serie televisiva 1955) (seconda stagione)", "text": "La seconda stagione della serie televisiva Alfred Hitchcock presenta \u00e8 composta da 39 episodi, trasmessi tra il 1956 e il 1957. .\nCuriosit\u00e0: Molti attori li possiamo ammirare in vari episodi della serie, che interpretano personaggi differenti.\nSe la colonna \"Titolo italiano\" \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano. \nUn sabato di pioggia.\nTrama.\nMilly \u00e8 innamorata di un professore, ma lui non la ricambia. In un sabato di pioggia lei lo uccide e la aiuta ad occultare l'omicidio.\nFog Closing In.\nTrama.\nMarito e moglie si trasferiscono in una nuova citt\u00e0. La moglie, che soffre di timori e insicurezza, vuole portare i suoi genitori a vivere con loro per sentire la protezione paterna, ma il marito non asseconda il suo desiderio. Lei trover\u00e0 il modo di risolvere il problema.\nDe Mortuis.\nTrama.\nUn professore di 50 anni, sposato con la giovane e bella Irene, non sospetta nulla delle sue infedelt\u00e0 fino a quando...\nKill with Kindness.\nTrama.\nDue fratelli hanno problemi finanziari e decidono di risolvere i loro problemi frodando l'assicurazione sulla vita.\nNone Are So Blind.\nTrama.\nUna benestante zia Muriel e suo nipote Saymur, bisognoso di denaro, sono i protagonisti della storia.\nToby.\nTrama.\nAlbert dopo 20 anni reincontra Eduina, sua vecchia fiamma, e progetta di sposarsi con lei.\nAlibi Me.\nTrama.\nGiorgi, un piccolo malvivente, uccide Luky, suo amico d'infanzia e rivale. Cerca poi disperatamente chi possa fornirgli un buon alibi e lo trova solamente nella sua padrona di casa che accetta di coprirlo solo sotto ricatto.\nIl tenente Larkin, che li conosce fin da giovani, indaga essendo sicuro di chi \u00e8 il colpevole.\nConversation Over a Corpse.\nTrama.\nIl signor Brenner, agente immobiliare, vuole comprare la casa dove vivono due donne anziane, per poi sfrattarle e demolire l'edificio.\nCrack of Doom.\nTrama.\nStoria a lieto fine di Maison, un giocatore di poker.\nJonathan.\nTrama.\nJonathan maturo signore si sposa con la giovane segretaria.Alla sua morte il figlio indaga per scoprire come \u00e8 morto e incolpa la moglie,ma far\u00e0 una amara scoperta.\nThe Better Bargain.\nTrama.\nun gangster il sig coster interpretato da robert middleton si sposa con la bella 25 enne Marian.,Quando scopre che le \u00e8 infedele ,decide di farla uccidere da henry suo sicario.Non tutto andr\u00e0 come aveva previsto.\nThe Rose Garden.\nTrama.\nIl sig Binton editore ,va ad incontrare Giulia la scrittrice di un manoscritto inviatogli per la pubblicazione di un nuovo romanzo e far\u00e0 una scoperta importante. \nIl mistero del Signor Blanchard.\nTrama.\nMary Scot interpreta la signora de Jon fanton, una scrittrice di romanzi criminali con molta immaginazione.\nJohn Brown's Body.\nTrama.\nLeora Dana interpreta la signora browns che insieme al suo amante harold Hugh Marlowe decidono di far internare in un centro psichiatrico il marito john Browns.\nCrackpot.\nTrama.\nRay lumis (Biff Mc Guire) durante il viaggio di nozze con la sig Lumis( Mary Scott) incontrano il sig Moon (Robert Emhardt) che sembra un vecchio pazzo ma nel finale la sig Lumis avr\u00e0 un'amara sorpresa\nNightmare in 4-D.\nTrama.\nIl sig Parker (Henry Jones) aiuta la sua vicina di casa ad occultare il cadavere di un uomo assassinato nel suo appartamento. \nNotare la scena quando il sig Parker alza il cadavere per spostarlo, la gamba destra di questo si piega sola per aiutare il sollevamento\nMy Brother, Richard.\nTrama.\niI protagonisti sono due fratelli, il buon Martin( Royal dano) e il perfido Richard,che uccide un uomo e cerca un colpevole su cui far ricadere le accuse.\nThe Manacled.\nTrama.\nIl sargente (Merrill Gary) scorta il detenuto Fontaine (William redfield) .Durante il viggio Fontain cerca di corromperlo perch\u00e9 lo lasci scappare\nA Bottle of Wine.\nTrama.\nIl sig Donalson robert Horton \u00e8 il nuovo compagno della moglie di un giudice Herbert Marschal ,quando si reca da lei per aiutarla a prendere le valigie e andarsene assieme, ha una conversazione con il giudice durante la quale...\nMalice Domestic.\nTrama.\nMarito e moglie sembrano essere una coppia felice ,ma in realt\u00e0 Lorna \u00e8 entrata nella vita di Carl.\nNumber Twenty-Two.\nTrama.\nUn giovane ,il n 22 Rip Torn viene arrestato dopo aver rubato 12 dollari in un negozio di caramelle, \u00e8 il suo primo crimine, ma sar\u00e0 anche l'ultimo\nThe End of Indian Summer.\nTrama.\nLa sig Margaret gillespy Gladys Cooper \u00e8 sospettata da Steve Forrest, nei panni di un agente assicurativo di aver ucciso i suoi due mariti per incassarne l'assicurazione sulla vita. Questa si sposer\u00e0 poi per una terza volta, ma...\nOne for the Road.\nTrama.\nUn triangolo amoroso ,Ciarls ohn Baragrey infedele alla moglie Marcia con la giovane e bella Beryl Albolt (Georgann Johnson), non sa cosa lo ottende quando questa scopre il tradimento.\nThe Cream of the Jest.\nTrama.\nCharls (Claude Rains) ,un vecchio attore di teatro, in decadenza, a causa dei suoi problemi alcolici, per ottenere una parte , ricatta il produttore whyne Campbell James Gregory ,che per liberarsi di lui gli affida una parte da interpretare non su un palcoscenico ma nella vita reale. Risulter\u00e0 essere un ottimo attore,ma un particolare condur\u00e0 a Whyne. \nI Killed The Count, Part I.\nTrama.\nUn omicidio in un hotel.Il conte (Anthony Drown) \u00e8 stato assassinato, 4 sospettati terrano impegnato l'ispettore (John Williams) durante 3 episodi\nOne More Mile to Go.\nTrama.\nUn uomo (David Wayne) uccide la moglie e decide di liberarsi del cadavere ma durante il tragitto la coincidenza vuole che incontra l'agente (Steve Brodie)*Interpreti: David Wayne, Steve Brodie \nThe Three Dreams of Mr. Findlater.\nTrama.\nMr. Findlater (John Williams) \u00e8 un uomo che sogna ad occhi aperti con la giovane Lalas (Barbara Baxley)\nThe Night the World Ended.\nTrama.\nJhonny \u00e8 un vecchio ubriacone a cui fanno uno scherzo, facendogli credere che la fine del mondo \u00e8 imminente nelle prossime 3 ore\nThe Hands of Mr. Ottermole.\nTrama.\nLondra 1919 una serie di omici a mani nude ,chi sar\u00e0 l'assassino?\nA Man Greatly Beloved.\nTrama.\nIl sig Handerson un anziano signore da poco arrivato in una nuova cittadina e una bambina simpatica e curiosa Indegar (Evelyn Rudie) sono i protagonisti della storia\nMartha Mason, Movie Star.\nTrama.\nIl marito Hanry(Robert Emhardt) \u00e8 assassinato dalla moglie Maibel (Judith Evelyn) che ne oculta il cadavere e fa credere che sia scappato di casa con la sua amante. Nel finale avr\u00e0 una brutta sorpresa.\nThe West Warlock Time Capsule.\nTrama.\nGeorge (Henry Jones) \u00e8 felicemente sposato con Luis (Mildred Dunnock) finch\u00e9 non si presenta il cognato waldron che va a vivere con loro\nFather and Son.\nTrama.\nLondra 1912 un Padre ( Edmund Gwenn) e suo figlio Sam uno scansafatiche sempre in cerca di soldi sono i protagonisti di questo episodio \nThe Indestructible Mr. Weems.\nTrama.\n4 soci imprenditori proprietari di un terreno da adibire a cimitero non riescono a vendere i loculi per l'eterno riposo e cercano un modo di farsi pubblicita cercando volontari che siano i primi a farsi seppellire nel loro cimitero\nA Little Sleep.\nTrama.\nUna ragazza e 2 fratelli sono i protagonisti della storia,il dormire \u00e8 riferito all'eterno riposo ma due dei protagonisti lo scopriranno troppo tardi a loro spese\nThe Dangerous People.\nTrama.\nVer Fontaine (Robert H. Harris) e Jhons (Robert H. Harris) si incontrano in una stazione del treno entrambi si studiano a vicenta dubitando l'uno dell'altro"}
{"id": "1772056", "revid": "117791819", "url": "https://it.wikipedia.org/wiki?curid=1772056", "title": "Episodi di Alfred Hitchcock presenta (serie televisiva 1955) (terza stagione)", "text": "La terza stagione della serie televisiva Alfred Hitchcock presenta \u00e8 composta da 39 episodi, trasmessi tra il 1957 e il 1958. Il secondo episodio della stagione fu il primo episodio dell'intera serie a venire trasmesso in Italia. La stagione si posizion\u00f2 al 12\u00ba posto nei rating Nielsen di fine anno con il 30,3% di penetrazione e con una media superiore ai 12 milioni di spettatori.\nSe la colonna \"Titolo italiano\" \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano.\nDelitto perfetto.\nTrama.\nCharles Courtney, detective di fama mondiale per la sua infallibilit\u00e0, ha appena concluso l'ennesimo caso ed \u00e8 pronto a porre l'arma del delitto nella sua collezione di cimeli; ma l'arrivo dell'avvocato dell'imputato scatena in lui un terribile dilemma: se avesse fatto condannare la persona sbagliata ?\nLe prove sembrano suggerire che il famoso detective abbia mandato alla forca la persona sbagliata.\nCome servire un agnello.\nTrama.\nAl suo ritorno a casa, Patrick Maloney non dice una parola non sembra neanche notare la presenza della moglie Mary, che stava preparando l'agnello per cena, si limita a bere un bicchierino. Mary, incinta e un poco ansiosa, gli chiese cosa ci fosse che non andava, ottenendo come risposta: \"Voglio il divorzio; puoi tenerti il bambino\". Sopraffatta dalla rabbia, Mary lo colpisce alla testa con la coscia ancora surgelata dell'agnello, uccidendolo.\n33 Biglietto vincente.\nTrama.\nSteve e Judy Archer, freschi sposini bisognosi di soldi, desiderano una nuova vita fatta di case lussuose e lunghi viaggi. Quando scoprono che il defunto primo marito di Judy aveva vinto alla lotteria, i loro sogni sembrano avverarsi; l'unico problema \u00e8 trovare il biglietto vincente.\n35 Un tuffo nel vuoto.\nTrama.\nDurante un viaggio in crociera, William Botibol, giocatore compulsivo, si indebita oltre le sue possibilit\u00e0 nelle scommesse sulla velocit\u00e0 della nave. Per via del cattivo tempo, William aveva puntato su un numero basso, ma a poche ore dalla scommessa il tempo era velocemente migliorato e la nave aveva ripreso il regolare andamento. Ormai sembra che l'unica soluzione per non perdere sia quella di trovare un modo per rallentare la nave."}
{"id": "1772061", "revid": "117813839", "url": "https://it.wikipedia.org/wiki?curid=1772061", "title": "Episodi di Alfred Hitchcock presenta (serie televisiva 1955) (quarta stagione)", "text": "La quarta stagione della serie televisiva Alfred Hitchcock presenta \u00e8 composta da 36 episodi, trasmessi tra il 1958 e il 1959. La stagione si posizion\u00f2 al 24\u00ba posto nei rating Nielsen di fine anno con il 26,8% di penetrazione e con una media superiore agli 11 milioni di spettatori.\nSe la colonna \"Titolo italiano\" \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano.\n1 Un peso sullo stomaco.\nTrama.\nHarry Pope, sudato e sull'orlo di una crisi, rifiuta di muoversi dal letto, sostenendo che sotto le coperte ci sia un serpente velenoso che gli dorme sullo stomaco.\n4 Eccesso di velocit\u00e0.\nTrama.\nDurante un viaggio in macchina, i signori Adams si trovano davanti un'auto della polizia che sta viaggiando molto piano cos\u00ec decidono di superarla, ma vengono immediatamente inseguiti e buttati fuori strada. Il poliziotto, con fare aggressivo e prepotente, sostiene che la coppia aveva superato il limite dei cinquanta, ma il signor Adams protesta che non \u00e8 vero. Quando la discussione diventa sempre pi\u00f9 accesa e il poliziotto sempre pi\u00f9 violento...\n16 La vendetta.\nTrama.\nLa ricca Miss Fox vive sola con la sua cagnolina, l'unico suo amico \u00e8 il portiere, Eddie, a cui affida l'animale per le passeggiate. La regolare paga per il servizio \u00e8 di cinque dollari, ma Eddie ha bisogno di molti soldi per coprire le cure mediche della fidanzata. Quando Miss Fox viene rapinata in strada da un uomo col viso coperto, la cui presenza non sembra disturbare il cane, Eddie diventa il primo sospettato.\n20 Tradizione di famiglia.\nTrama.\nAndrew Thurgood, l'ultimo di una vera e propria dinastia di impiegati alla gioielleria Maynard, \u00e8 deciso a chiudere in bellezza a poche ore dalla pensione vendendo la collana di diamanti pi\u00f9 costosa del negozio. I suoi piani andranno molto male...\n22 Un uomo d'affari.\nTrama.\nMort Barnhardt, marito infelice, scopre durante la notte un ladro in casa, il cui nome \u00e8 \"Il gatto\". Invece di chiamare la polizia, Mort decide di proporre una vantaggiosa proposta d'affari al ladro, che metter\u00e0 fine ai suoi problemi coniugali.\n26 Un marito avaro.\nTrama.\nAlexander Gifford, un uomo spaventevolmente avaro, si trova costretto per la prima volta in vita sua a spendere del denaro, la moglie infatti \u00e8 stufa di vivere di stenti e gli impone due condizioni, entrambe costose: il divorzio oppure vivere come si deve. L'unica soluzione per salvaguardare il patrimonio sembra essere quella di sbarazzarsi della moglie, ad ogni costo; forse non proprio ad ogni costo.\n29 L'ospite d'onore.\nTrama.\n23 ottobre 1903, Londra. L'ex-ispettore di Scotland Yard Brent organizza una cena nella vecchia villa dei Bedford, nella quale la facoltosa signora Bedford fu uccisa. Tra gli invitati vi \u00e8 anche il sospettato numero uno, John Bedford, il nipote della vittima; Brent spera che il ritorno nella casa lo suggestioni a tal punto da farlo confessare. John, inizialmente calmo e disinvolto, diventer\u00e0 isterico durante la cena, asserendo di vedere uno spettro.\n30 La coscienza.\nTrama.\nDopo aver perso tutti i guadagni della settimana, Irving Randall simula un'aggressione e una rapina ai suoi danni, cos\u00ec da non dover rivelare niente alla moglie. Al suo ritorno a casa, Irving viene forzato a denunciare il furto, fiducioso che nessuno venga arrestato, ma a pochi minuti dalla denuncia la polizia lo chiama: hanno arrestato il colpevole.\nIl cassetto nascosto.\nTrama.\nDefraudato di duecento dollari da un impiegato di banca, un certo William Tritt, Norman Logan decide di preparare un complicato piano per distruggere la reputazione di Tritt e riavere il denaro; il tutto usando solo una pistola finta ed un cassetto."}
{"id": "1772063", "revid": "1318658", "url": "https://it.wikipedia.org/wiki?curid=1772063", "title": "Episodi di Alfred Hitchcock presenta (serie televisiva 1955) (quinta stagione)", "text": "La quinta stagione della serie televisiva Alfred Hitchcock presenta \u00e8 composta da 38 episodi, trasmessi tra il 1959 e il 1960. La stagione si posizion\u00f2 al 25\u00ba posto nei rating Nielsen di fine anno con il 24,1% di penetrazione e con una media superiore agli 11 milioni di spettatori.\nSe la colonna \"Titolo italiano\" \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano.\nArthur.\nTrama.\nArthur \u00e8 un allevatore di polli nonch\u00e9 uno scapolo convinto. L'uomo vuole disfarsi della ricca fidanzata e decide di ucciderla. La polizia sospetta subito dell'uomo ma non riesce a ritrovare il cadavere della donna.\nLa bara di ghiaccio.\nTrama.\nStella Ballister (Patricia Owens) riceve la terribile notizia che suo marito \u00e8 prematuramente deceduto mentre praticava alpinismo. Appena sposati, Stella chiede il recupero del corpo del marito - ma il compito si rivela impossibile quando il cadavere cade accidentalmente in un crepaccio profondo, dove nessun occhio umano o mani lo pu\u00f2 raggiungere. Quarant'anni dopo, ancora cercando di superare la notizia dell'incidente, Stella scopre che il ghiacciaio si \u00e8 mosso. Noleggia quindi una squadra per provare a recuperare la salma del marito...\nAppointment at Eleven.\nTrama.\nDavid Logan, un individuo disturbato, attende con impazienza le undici in punto, l'ora in cui, secondo lui, qualcuno morir\u00e0...\nLa luna del coyote.\nTrama.\nUn buon samaritano, un professore, viaggia verso la California dove lo aspetta un nuovo incarico di insegnante, durante il viaggio si ferma in una stazione di benzina dove trova un cucciolo di coyote orfano e un autostoppista a cui da un passaggio...\nSenza soffrire.\nTrama.\nMeglio vivere in un polmone d'acciaio o col timore di una moglie che ti lascer\u00e0 per un altro uomo? Meglio la dipendenza da una macchina o la dipendenza da un'idea?\nBuon anniversario.\nTrama.\nUn'idea per uccidere la moglie. Cosa meglio di un serpente velenoso per un amante degli animali, regalatole al suo anniversario? Tuttavia l'imprevisto \u00e8 sempre in agguato.\nL'esame.\nTrama.\nBarbarossa ha un metodo tutto suo per valutare i suoi scagnozzi: metterli subito alla prova: in fondo nel mondo della malavita bisogna essere scaltri e pronti a tutto.\nIl metodo Blessington.\nTrama.\nMr Treadwell incarica un'associazione di gerontologi perch\u00e9 si occupino dell'anziana suocera. La donna muore, ma qualcosa attanaglia Treadwell che non riesce a non pensare che un simile destino possa toccare proprio a lui.\nTutto a posto.\nTrama.\nL'uomo sposato Courtney Masterson e la sua amante sono in auto ai margini di una strada, quando un giovane delinquente cerca di derubarli. Courtney cattura il ladro e vuole consegnarlo alla polizia, ma teme che cos\u00ec facendo sua moglie possa scoprire la sua relazione extra-coniugale. Alla fine decide di lasciarlo libero, ma le cose non vanno come aveva previsto...\nA proprie spese.\nTrama.\nUn ragazzino riceve un pacchetto speciale da un negozio di articoli da regalo. Il pacchetto contiene funghi. Il padre del ragazzo inizia a preoccuparsi dei funghi quando le persone del vicinato sembrano sparire.\nDivieto di sorpasso.\nTrama.\nUn furgone impedisce di portare in tempo un ferito grave in ospedale. Un giorno si presenta l'occasione della vendetta al padre e al fratello della vittima, che si gusteranno fino in fondo il terrore dell'autista del furgone.\nSpecialit\u00e0 della casa.\nTrama.\nMr. Laffler invita il signor Costain a unirsi a lui per una cena in un club privato che egli descrive come un'esperienza molto speciale. Per la sua delusione, Laffler \u00e8 informato che la specialit\u00e0 della casa, un piatto di agnello, non \u00e8 servito. Essi continuano a visitare il club e una sera, il famoso piatto viene servito. Succede anche che un membro di lunga data si dimette. Che cosa avranno in comune i due eventi?\nFiume amaro.\nTrama.\nRealt\u00e0 o sogno? Un prigioniero dei confederati viene portato all'Owl Creek Bridge per essere punito per le sue simpatie sudiste. Riesce a scappare e si ritrova presto tra le braccia della moglie Melissa...\nNote: 166\u00ba episodio della serie\nAnno nuovo, vita nuova.\nTrama.\nLaura Siddons \u00e8 appena diventata l'insegnante di letteratura di una scuola femminile. Alla sera l'insegnante nota una sua studentessa in un night-club e in seguito allontanarsi con un uomo. Dopo le domande della donna, la giovane ammette di essere sposata con l'uomo, nascosto alla madre...\nL'uomo del Sud.\nTrama.\nUna scommessa alla quale \u00e8 difficile dire di no. Ma quando la fortuna non va per il verso giusto anche una scommessa che sembrava vinta pu\u00f2 rivelarsi un brutto fallimento. Con la partecipazione di Steve McQueen.\nL'icona di Elia.\nTrama.\nCarpius tenta di scambiare il falso di un'icona sacra con quella originale. Scoperto dai monaci di un monastero viene catturato.\nLa cura.\nTrama.\nNel mezzo dell'Amazzonia, un gruppo di cercatori di petrolio deve affrontare i primi cenni di squilibrio della moglie del capo... una roba da perdere la testa!\nRegressione.\nTrama.\nLo sceriffo Andy Willet indaga sull'omicidio di un uomo ucciso con una chiave inglese. Il sospettato \u00e8 Phil Canby, che aveva avuto una relazione con la figlia dell'ucciso.\nUn tipo tranquillo.\nTrama.\n20.000 dollari rubati all'azienda dove lavorava e Milton Potter passa 12 anni in prigione. Uscendo di prigione restituisce il maltolto e con gli interessi maturati nel frattempo si regala una crociera.\nIl giorno del destino.\nTrama.\nClete Vine ripercorre il rapporto con l'amico di infanzia Iggy, divenuto un assassino 35 anni prima. Il destino ritorna...\nAutostop.\nTrama.\nPericoloso l'autostop quando l'autostoppista proviene da un riformatorio ed \u00e8 abituato a fare il borseggiatore...\nOltre la soglia.\nTrama.\nUna triste vedova che pensa sia giusto ricongiungersi con l'amato marito chiede al figlio di aiutarla. Si fa servire una medicina letale. E decide di avvelenare anche il figlio convinta che la famiglia si debba riunire velocemente nella vita ultraterrena.\nIl testamento.\nTrama.\nLo zio di Tom lascia un testamento nel quale l'erede della sua fortuna \u00e8 il suo cane Casper. Alla morte di Casper tutti i suoi averi passeranno a Tom, che viene persuaso dalla sua fidanzata a sbarazzarsi del cane.\nMadame Mystery.\nTrama.\nCome sfruttare la morte di una giovane attrice per pubblicizzare l'ultimo film? Questo l'obiettivo di Jimmi Dolan che per\u00f2 si trova costretto all'omicidio per rendere i suoi piani realt\u00e0.\nGli angeli custodi.\nTrama.\nUn gruppo di minatori assiste alla prova di forza di un piccolo uomo contro due giganti. Grazie ad un magico potere il piccolo ha la meglio contro i due e deruba tutti i minatori presenti.\nIl plagio.\nTrama.\nJohn Crane ha una mamma molto ossessiva. Durante un viaggio si innamora di Lotte Rank e i due decidono di sposarsi. Quando la madre sopraggiunge, il suo disprezzo per la ragazza viene palesato e John teme nel doverle comunicare la loro intenzione di sposarsi...\nL'orologio a cuc\u00f9.\nTrama.\nLa signora Blythe va a trascorrere un weekend nella sua casa di vacanza, dove un anno prima era morto suo marito. In citt\u00e0 scopre che un paziente \u00e8 fuggito dal locale manicomio. Una volta arrivata a casa, incontra Madeleine che le dice di aver visto un uomo pericoloso nelle vicinanze. Madeleine, ovviamente sconvolta, vuole andare via subito ma la signora Blythe la implora di rimanere. Lei accetta, ma con conseguenze disastrose...\nLa volta buona.\nTrama.\nWilliam Tyte \u00e8 l'ennesimo detective assoldato da Munro Dean per catturare il killer della moglie. Il detective, suggerisce di seguire i movimenti di un uomo di nome Otto.\nL'eroe.\nTrama.\nUn incontro a bordo di una nave. Un uomo che pensa di riconoscere in un tizio la persona un tempo derubata e lasciata quasi senza vita.\nInsonnia.\nTrama.\nCharles Cavender soffre di una insonnia terribile che negli ultimi mesi gli ha fatto perdere diversi posti di lavoro. Per trovare una soluzione, si reca da uno psichiatra e racconta un sogno ricorrente su sua moglie morta in corso un incendio. Suo cognato, Jack Fletcher, lo accusa per la morte di sua sorella. Cavender \u00e8 convinto che ci sia una relazione tra tali accuse e la sua insonnia pertanto decide di fargli visita. Tuttavia, le cose non vanno come previsto.\nPiccolo Dandy.\nTrama.\nA volte rinunciare ad un'assicurazione sulla vita pu\u00f2 essere fatale. Ce ne potrebbe parlare Bert Haber, un affermato pianista. Ma il condizionale \u00e8 d'obbligo...\nUn colpo di fortuna.\nTrama.\nJoe Helmer vede un uomo svenuto per strada. Il polso non d\u00e0 segni di vita, in compenso il suo portafogli \u00e8 pieno di bigliettoni. Joe prende il portafoglio dell'uomo e scappa.\nDuplex.\nTrama.\nCondividere la linea telefonica \u00e8 proprio un gran risparmio e Helen lo sa bene. Ma cosa succede quando trovi occupato al momento meno opportuno?\nCella 227.\nTrama.\nNonostante l'ora dell'esecuzione si avvicini, il detenuto del braccio della morte Herbert Morrison si rifiuta di chiedere la sospensione della pena capitale.\nIl metodo Schartz.\nTrama.\nUna governante particolare per i signori Wellington, ben presto si rivela di essere tutto fuorch\u00e9 una governante.\nLettera di credito.\nTrama.\nHerry Lowden \u00e8 interessato a un uomo che fu ucciso mentre tentava di fuggire di prigione. Il direttore della banca gli rivela che l'uomo rub\u00f2 mezzo milione i dollari dalla banca e non furono mai restituiti.\nFuga da Sonoita.\nTrama.\nUn viaggio verso l'Arizona porta Bill e Andy a scoprire un rapimento, proprio sulla loro strada. Loro stessi finiscono vittima dei rapitori...\nPreso all'amo.\nTrama.\nRay inventa un sistema per uccidere la sua ricca moglie e sposare la sua ragazza."}
{"id": "1772066", "revid": "117676189", "url": "https://it.wikipedia.org/wiki?curid=1772066", "title": "Episodi di Alfred Hitchcock presenta (serie televisiva 1955) (sesta stagione)", "text": "La sesta stagione della serie televisiva 1955: Alfred Hitchcock presenta \u00e8 composta da 38 episodi, trasmessi tra il 1960 e il 1961 \nElenco degli episodi.\nSe la voce \"Titolo italiano\" \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano.\n1 \"La signora Bixby e la pelliccia del colonnello\"\nTrama\nUna moglie infedele (Audrey Meadows) riceve in regalo una pelliccia dal suo amante e per non destare sospetti inventa uno stratagemma."}
{"id": "1772069", "revid": "287204", "url": "https://it.wikipedia.org/wiki?curid=1772069", "title": "Episodi di Alfred Hitchcock presenta (serie televisiva 1955) (settima stagione)", "text": "La settima stagione della serie televisiva 1955: Alfred Hitchcock presenta \u00e8 composta da 39 episodi, trasmessi tra il 1961 e il 1962 (uno dei quali trasmesso solo in \"Syndication\").\nElenco degli episodi.\nSe la voce \"Titolo italiano\" \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano\nNote.\n1 The Hatbox La cappeliera\nTrama\nIl professor Gervis \u00e8 un uomo infelice afflito dalla moglie. Trover\u00e0 il coraggio di risolvere il problema, ma due suoi studenti sospettano senza aver prove \n2 Bang sei morto\ntrama\nJaki bambino a cui piace giocare al cow boy viene accidentalmente in possesso di una vera pistola\n4 Un giorno da poliziotto\nTrama\n2 malviventi Phil (walter matthau) e il suo socio rapinano uccidendolo un portavalori. Una testimone li pu\u00f2 per\u00f2 riconoscere e Phil si dovr\u00e0 occupare di lei\n5 Un p'\u00f2 di compagnia\nTrama\n3 fratelli soci in affari,Sam ,Kenny e mark sposato con Giulia lavorano spesso fino a tarda notte lasciando Giulia sola a casa: Sentendosi annoiata una sera cerca compagnia\n9 La spia\nTrama\nLa sig Morgan abbandona il marito non amandolo pi\u00f9. Questi contratta un investigatore privato il sig Frut\n11 il farmaco adatto\nTrama\nUn ladro (Robert Redford) Charley durante una rapina uccide un poliziotto ma resta asua volta ferito. Si reca dal medico per farsi curare e quando si crede in salvo...\n12 Un gruppo di amici\nTrama\nIn un piccolo villaggio una anziana signora uccide il marito e lo sceriffo indaga alla ricerca di prove e movente. Le sue amiche agiranno in suo favore\n26 La tigre del ring\ntrama\nL'ambizione e il doping nelle competizioni sono la trama dell'episodio\n29 La perla nera\nTrama\nUn onesto gioielliere il sig Doubu , un marito (ernest treux) che vuole accontentare la viziata moglie, un marinaio (John Ireland) sono i protagonisti dell'episodio dove nessuno viene ucciso. Ma i protagonisti sono realmente quello che sembra ?\n31 Compagno di scuola\nTrama\nDav sammer si rivolge al suo compagno di liceo del sig Towers un industriale facoltoso per ottenere un lavoro\n34 Una organizzazione perfetta\nTrama\nHerbert Wiggam (Dich Jork interprete di una vita da strega) stanco di non veder riconosciuti i suoi sforzi lavorativi decide di derubare la sua ditta di alcuni titoli al portatore\n36 Una proposta vantaggiosa\nTrama\nIl sig Gibson divorziato da poco deve pagare gli alimenti alla ex. Un amico Carl si offre di sposare lui la ex di Gibson in cambio di soldi"}
{"id": "1772072", "revid": "767487", "url": "https://it.wikipedia.org/wiki?curid=1772072", "title": "Mi permette, babbo!", "text": "Mi permette, babbo! \u00e8 un film italiano del 1956 diretto da Mario Bonnard.\nTrama.\nRodolfo, giovane con velleit\u00e0 di cantante lirico nel registro di basso, non lavora, si alza a mezzogiorno e vive sulle spalle dei suoceri macellai, che mantengono i suoi studi di canto presso un maestro profittatore. Infine viene messo con le spalle al muro dal suocero, che pretende che lavori, come cantante o con qualsiasi altra occupazione. Il maestro, per paura di perdere il profitto, fa in modo che Rodolfo venga ingaggiato per una sola serata nella piccola parte del Dottor Grenvil ne \"La traviata\".\nRodolfo, dopo aver creato problemi nelle prove, esegue, nella disapprovazione generale, la frase \"La tisi non le accorda che poche ore\" abbassandola di un'ottava, arrivando a toccare il Do grave, e inoltre, avanzando al proscenio mentre il sipario si chiude alle sue spalle, canta la frase: \"\u00ab\u00c8 spenta!\u00bb\", non prevista in quanto, pur presente in partitura, viene tradizionalmente omessa. Succede di tutto: gli altri interpreti, il direttore d'orchestra e quello del teatro si indignano, mentre i familiari e gli amici credono che abbia avuto un gran successo. Continuer\u00e0 a studiare canto presso il solito maestro, riprendendo la vita di sempre.\nProduzione.\nIn questo film le musiche sono firmate da Giulio Bonnard con lo pseudonimo di Jules Dakar.\nL'aiuto regista \u00e8 Sergio Leone.\nIl film \u00e8 stato girato negli stabilimenti Titanus su pellicola Ferrania Pancro C.7, sviluppo Fototecnica, sonoro Western Electric."}
{"id": "1772075", "revid": "2091899", "url": "https://it.wikipedia.org/wiki?curid=1772075", "title": "Formazione Santana", "text": "La Formazione Santana \u00e8 un giacimento fossilifero di tipo Konservat-Lagerst\u00e4tte situato nel Nordest del Brasile, ai piedi dell'altopiano di Araripe, al confine fra gli stati di Pernambuco, Piau\u00ed e Cear\u00e1.\nDescrizione.\nLa formazione geologica prende il nome dalla citt\u00e0 di Santana do Cariri, posta ai piedi dell'altopiano di Araripe. Gli strati fossiliferi risalgono al Cretacico, fra il tardo Aptiano e il Cenomaniano, da 108 a 92 milioni di anni, allorch\u00e9 il territorio era coperto da un mare interno poco profondo. A quell'epoca, l'Atlantico Meridionale si stava aprendo su di un mare poco profondo, stretto e allungato. \nLa Formazione Santana \u00e8 definita un \"Lagerst\u00e4tte\" a causa della presenza di numerosi fossili molto ben conservati. Sono stati trovati spesso, fra le 25 specie di pesci, fossili con il contenuto gastrico ben conservato, il che ha permesso di studiare le relazioni predatore-preda dell'ecosistema. Sono stati rinvenuti esemplari eccellenti di pterosauri, rettili e anfibi, invertebrati (in particolare, insetti) e piante. Sono rappresentati anche dinosauri, fra i quali un maniraptor descritto nel 1996 e sconosciuto prima di allora. I fossili di solito sono compattati e conservati in strati di calcare. I fossili di pesci in quest'area furono osservati per la prima volta nel 1823, nel corso della spedizione dei tedeschi von Martius e von Spix.\nFlora e Fauna della Formazione Santana.\nDinosauri.\nAlcuni fossili di teropode, inizialmente ritenuti fossili di un oviraptorosauro, sono stati reinterpretati da Aranciaga Rolando \"et al.\" (2018) come fossili di un Megaraptora."}
{"id": "1772076", "revid": "716642", "url": "https://it.wikipedia.org/wiki?curid=1772076", "title": "St Albans City Football Club", "text": "Il St Albans City Football Club \u00e8 una squadra di calcio inglese che gioca a St Albans, Hertfordshire. Milita in Conference South, sesto livello della piramide calcistica inglese.\nStoria.\nNel definire le linee guida della storia del St Albans occorre tenere distinto un primo periodo, che va dal 1881 al 1904, da quello che parte del 1908 ed arriva ai giorni nostri. Riguardo ai primissimi passi mossi dal club, \u00e8 rimarchevole il fatto che sin dall'inizio fu utilizzato il terreno di Clarence Park, sia pure unitamente ad altre tre sedi, collocate all'interno della fortezza, di origine romana. Quando questo primo club cess\u00f2 di fatto di esistere, nel 1904, passarono quattro anni perch\u00e9 una nuova squadra potesse iscriversi alle Herts County League e Spartan League e, successivamente, all'Athenian League, vinta due volte in tre stagioni, la quale consent\u00ec al St Albans City di approdare alla Isthmian League, dove si stabil\u00ec per un periodo lunghissimo. Nel 1973, in seguito alla creazione di una divisione supplementare, i Corinthians Casuals e lo stesso St Albans City furono retrocessi. Un'ulteriore retrocessione segu\u00ec dodici anni pi\u00f9 tardi, ma grazie alla guida in panchina dell'ex giocatore John Mitchell, nell'arco di tre stagioni il \"gap\" accumulato fu rapidamente cancellato.\nNella stagione 1992-1993 si verific\u00f2 un evento clamoroso, destinato a figurare negli annali della storia del club, dal momento che il St Albans City non ottenne la promozione in Conference per la presenza di una quercia secolare in una delle gradinate poste dietro le porte che non consentiva l'omologazione dello stadio. L'albero fu abbattuto cinque anni pi\u00f9 tardi ma ormai la promozione era sfumata. Nella stagione 1998-1999, invece, il club raggiunge per la prima volta nella sua storia la semifinale di FA Trophy.\nL'accesso alla Conference fu conquistato per la prima volta nel 2006 a seguito di un secondo posto in classifica ed alla vittoria dei play-off in Conference League South 2005-2006, ma la squadra non riusc\u00ec a evitare una repentina retrocessione l'anno seguente. In seguito il club \u00e8 anche retrocesso in Southern Football League (settima divisione), categoria nella quale nella stagione 2013-2014 ha vinto i play-off, tornando cos\u00ec in National League South (sesta divisione)."}
{"id": "1772079", "revid": "599013", "url": "https://it.wikipedia.org/wiki?curid=1772079", "title": "Al Pease", "text": "Carriera.\nConsiderato uno dei piloti canadesi pi\u00f9 vincenti tra gli anni '50 e '60, Al Pease prese parte sia a gare di durata che a gare con monoposto.\nDurante la sua carriera riusc\u00ec a prendere parte anche a tre edizioni del Gran Premio del Canada, tra il 1967 e il 1969.\nNella sua prima apparizione in Formula 1 termin\u00f2 la gara ma fu considerato ugualmente come non classificato in quanto non aveva percorso la distanza minima prevista (fu doppiato 42 volte da Jack Brabham). Nella seconda, dopo essersi regolarmente qualificato scelse di non partire a causa di problemi alla macchina e nella sua ultima partecipazione, nel 1969, stabil\u00ec il primato di essere il primo (e finora unico) pilota ad essere squalificato perch\u00e9 troppo lento durante la gara.\nOrmai vicino ai 50 anni, Pease continu\u00f2 la sua carriera in Formula 5000 e in Formula A, vincendo una gara ad Harewood, la sua ultima in carriera.\nPossedeva uno studio di grafica pubblicitaria."}
{"id": "1772081", "revid": "767487", "url": "https://it.wikipedia.org/wiki?curid=1772081", "title": "Amioun", "text": "Amioun () \u00e8 una citt\u00e0 del Libano, di circa 11\u00a0000 abitanti, capoluogo del Distretto di Koura. Si trova nel nord del paese a circa 78\u00a0km da Beirut."}
{"id": "1772083", "revid": "729019", "url": "https://it.wikipedia.org/wiki?curid=1772083", "title": "Gran Premio motociclistico d'Italia 2006", "text": "Il Gran Premio motociclistico d'Italia 2006 corso il 4 giugno, \u00e8 stato il sesto Gran Premio della stagione 2006 del motomondiale e ha visto vincere: la Yamaha di Valentino Rossi in MotoGP, Jorge Lorenzo nella classe 250 e Mattia Pasini nella classe 125."}
{"id": "1772090", "revid": "33689", "url": "https://it.wikipedia.org/wiki?curid=1772090", "title": "Final Fantasy Adventure", "text": ""}
{"id": "1772091", "revid": "22356", "url": "https://it.wikipedia.org/wiki?curid=1772091", "title": "Morenelaphus", "text": "Il morenelafo (gen. Morenelaphus) \u00e8 un cervide estinto, vissuto nel Pleistocene (tra 1 milione di anni fa e 200.000 anni fa). I suoi resti sono stati ritrovati in Sudamerica. \nUn grande cervo sudamericano.\nLe ossa fossili rinvenute mostrano che questo animale era di grande taglia, all'incirca quella di un cervo comune attuale (\"Cervus elaphus\"). Possedeva corna molto robuste, cilindriche e arcuate longitudinalmente a formare una sorta di \u201cS\u201d, terminanti in tre punte affilate ideali per difendersi dagli attacchi dei mammiferi carnivori. Palchi fossili di questi cervi sono stati ritrovati da Carlos Ameghino nel 1913. Ulteriori ossa sono state rinvenute in Argentina, Uruguay, Paraguay e Brasile meridionale. Nonostante l'abbondanza di resti, poco si sa dell'ambiente in cui visse il morenelafo: alcuni paleontologi ritengono che vivesse in ambienti aperti o parzialmente alberati. Tra le specie di morenelafo, da ricordare \"M. brachyceros\" e \"M. lujanensis\"."}
{"id": "1772095", "revid": "599013", "url": "https://it.wikipedia.org/wiki?curid=1772095", "title": "Bill Brack", "text": "Carriera.\nPer quanto riguarda la Formula 1 ha partecipato per tre volte al Gran Premio di casa negli anni tra il e il non riuscendo ad ottenere punti validi per la classifica iridata.\nRisultati migliori li ottenne nel Champ Car Atlantic Championship dove guadagn\u00f2 il titolo nel 1974 e nel 1975."}
{"id": "1772105", "revid": "1305772", "url": "https://it.wikipedia.org/wiki?curid=1772105", "title": "Llave", "text": "Llave \u00e8 una circoscrizione dell'isola comunale di Vieques, in Porto Rico. Confina a ovest con Punta Arenas, a nord con Mosquito, a nord-est con Florida e ad est con Puerto Real. \u00c8 bagnata a sud dalle acque del Mar dei Caraibi. Nel 2000 aveva una popolazione di soli 8 abitanti, risultando quindi la circoscrizione di Vieques con la minore densit\u00e0 abitativa, escludendo le circoscrizioni completamente disabitate di Mosquito e Punta Arenas.\nNella circoscrizione di Llave ci sono tre localit\u00e0 di interesse storico-culturale: Central Playa Grande, Paramayon 2 e il sito archeologico di Ventana."}
{"id": "1772109", "revid": "110157", "url": "https://it.wikipedia.org/wiki?curid=1772109", "title": "Clarence Park", "text": "Il Clarence Park \u00e8 uno stadio multifunzionale situato in Inghilterra, a St Albans, Hertfordshire.\nHa una capacit\u00e0 di 4600 posti, 900 dei quali a sedere, ed ospita le partite interne del St Albans City F.C.. \u00c8 usato anche per l'hockey su prato. La struttura \u00e8 parte del vero e proprio parco, che al suo interno ospita spazi per l'hockey ed il tennis, oltre a spazi ricreativi per adulti e bambini.\nStoria.\nLa nascita di Clarence Park si deve alla generosit\u00e0 di Sir John Blundell Maple Bart, che nell'estate del 1894 don\u00f2 alla cittadina 24 acri e mezzo di terreno. Qui il St Albans aveva gi\u00e0 giocato per la prima volta nel settembre del 1881, dato che prima la squadra era solita esibirsi a rotazione in luoghi diversi della citt\u00e0, tra i quali il terreno di una vecchia scuola. Quello storico incontro termin\u00f2 1-1.\nDopo la nascita dell'attuale St Albans City F.C., il club vi disput\u00f2 con regolarit\u00e0 le partite casalinghe, anche se occasionalmente fu costretto ad abbandonarlo, come durante la Prima guerra mondiale, per esigenze logistiche dell'esercito, e negli anni ottanta, per apportare miglioramenti al sistema di drenaggio.\nDurante gli Europei del 1996 il terreno fu impiegato da due Nazionali come campo di allenamento."}
{"id": "1772138", "revid": "76963", "url": "https://it.wikipedia.org/wiki?curid=1772138", "title": "Turi Pandolfini", "text": "Nipote di Angelo Musco, lavor\u00f2 a lungo nella sua compagnia teatrale.\nBiografia.\nNegli anni venti fu attore di rilievo nella compagnia di Luigi Pirandello. Dagli anni trenta agli anni cinquanta lavor\u00f2 in una cinquantina di film in cui interpretava ruoli di anziani brontoloni e collerici, aiutato dalle caratteristiche fisiche e dall'accento catanese.\nTra i suoi film sono da citare \"1860\" (1934), \"Roma citt\u00e0 aperta\" (1945), \"Anni facili\" (1953), \"Un giorno in pretura\" (1954), \"Accadde al penitenziario\" (1954), l'episodio \"La giara\" in \"Questa \u00e8 la vita\" (1954), \"Racconti romani\" (1955), \"Mi permette, babbo!\" (1956), \"Arrivano i dollari!\" (1956). \nMor\u00ec a 78 anni; la sua salma riposa al cimitero monumentale di Catania."}
{"id": "1772147", "revid": "228587", "url": "https://it.wikipedia.org/wiki?curid=1772147", "title": "Elisabetta Regina", "text": "Elisabetta Regina \u00e8 una miniserie tv inglese realizzata dalla BBC nel 1971.\nEpisodi.\nStirpe di leone (The Lion's Cub).\nLa miniserie comincia con il breve regno del giovane Edoardo VI. Manipolato dallo zio Ed Seymour, egli preferisce discutere di religione con Thomas Cranmer, Arcivescovo di Canterbury. La sua prematura morte \u00e8 seguita dai nove giorni di regno di Lady Jane Grey. La gente rifiuta di permettere che l'autentica successione regale sia soppiantata e insorge in nome della sorella pi\u00f9 vecchia di Edoardo, Maria, che sale al trono. La maggior parte dell'episodio tratta dei tentativi di Maria di convertire la sorella Elisabetta alla religione cattolica. Varie trame e ribellioni si innescano, mentre Elisabetta trascorre del tempo sotto arresto alla Torre di Londra. Viene rilasciata quando Maria sposa il re di Spagna, Filippo II. Il matrimonio non \u00e8 un successo, e la regina Maria muore senza eredi, lasciando come sola erede al trono, la sorella Elisabetta.\nI pretendenti (The Marriage Game).\nIl matrimonio di una nuova regina \u00e8 la questione politica pi\u00f9 urgente di un nuovo regno, cos\u00ec come \u00e8 necessario che Elisabetta partorisca un erede. Molti principi stranieri chiedono la sua mano, ma Elisabetta rifiuta di impegnarsi con alcuno. Intanto, la sua amicizia con Sir Robert Dudley diventa pi\u00f9 profonda, causando inquietudine tra molti dei suoi consiglieri. La moglie di Dudley muore in una misteriosa caduta sulle scale e tutta l'Europa crede che la regina inglese abbia organizzato la tragedia. Un attacco di vaiolo conduce Elisabetta vicino alla morte e i suoi consiglieri si crucciano del fatto che non vi sia un possibile erede al trono. Elisabetta guarisce, ma il problema persiste: se rimarr\u00e0 senza figli, chi le succeder\u00e0 al trono?\nOmbra nel sole (Shadow in the Sun).\nL'episodio si apre anni dopo, quando Elisabetta e la sua corte vengono a sapere della notte di San Bartolomeo, nella quale migliaia di francesi ugonotti sono stati uccisi dalle truppe del re di Francia. Sempre pragmatica, Elisabetta \u00e8 disposta a mettere da parte il suo orrore e a iniziare le trattative matrimoniali con il fratello pi\u00f9 giovane del re francese, il duca di Alen\u00e7on. Una dolce storia d'amore nasce tra la regina che ormai sta invecchiando e il giovane duca sbarazzino. Dietro le quinte, i consiglieri di Elisabetta, Cecil, Sussex e Walshingham negoziano con la madre del duca, la formidabile Caterina de' Medici. La regina si sottopone a un'imbarazzante esaminazione fisica per provare che \u00e8 ancora fertile, mentre il suo favorito Dudley, ora conte di Leicester, cerca di sabotare le trattative matrimoniali. Al vacillare della regina, Alen\u00e7on lascia cadere una bomba: Leicester ha segretamente sposato la cugina di Elisabetta, la contessa di Essex. Alla fine, la regina non pu\u00f2 costringere se stessa a sposarsi. Dice addio alla sua ultima possibilit\u00e0 di essere felice e di avere dei bambini e rivela la sua malinconia componendo un poema: \"Ombra nel sole\".\nLa congiura (Horrible Conspiracies).\nSono passati molti anni e l'attenzione ruota intorno al parente pi\u00f9 stretto e nemico pi\u00f9 pericoloso di Elisabetta, ovverosia Maria, regina di Scozia. Imprigionata da Elisabetta per molti anni, Maria \u00e8 il punto focale del fermento cattolico in Inghilterra. Walsingham \u00e8 preoccupato per la sicurezza di Elisabetta, ma sa che la regina non acconsentir\u00e0 mai all'esecuzione di Maria senza inconfutabili prove del suo tradimento. Perci\u00f2, organizza un incontro tra la regina scozzese e Sir Anthony Babington, un fervente cattolico aristocratico. Sorge cos\u00ec un complotto per eliminare Elisabetta e innalzare Maria al trono, un piano seguito passo passo da Walsingham stesso. La rivelazione del complotto dimostra il tradimento della regina Maria, ma Elisabetta non pu\u00f2 costringere se stessa ad ordinare l'esecuzione di una Regina consacrata da Dio. Alla fine firma la condanna a morte, solo per ritararla poco tempo dopo. Ma il suo ripensamento \u00e8 tardivo, i Lord inglesi hanno gi\u00e0 giustiziato la regina di Scozia.\nL'invincibile Armada (The Enterprise of England).\nL'esecuzione di Maria, regina di Scozia, ordinata da Elisabetta, sconvolge l'Europa e incoraggia il re Filippo di Spagna a preparasi ad invadere l'Inghilterra. Su comando di Elisabetta, Sir Francis Drake finanzia piccole piraterie contro le navi spagnole, che non riescono a distogliere Filippo dal costruire l'Armada spagnola. Alla corte inglese, infuria un dibattito nel tentativo di negoziare la pace, ma alla corte spagnola, il re insiste nel rimandare. Filippo, mosso da Dio, invia la sua flotta ed Elisabetta, contro i consigli del suo nuovo favorito, Essex, arringa le sue truppe in attesa dell'invasione. Sebbene sia superata in gran numero, la flotta inglese, con navi pi\u00f9 piccole e rapide, riesce a sconfiggere strategicamente gli enormi galeoni spagnoli. Una terribile tempesta porta a termine il lavoro: l'Armada \u00e8 sconfitta. Tornata a Londra, Elisabetta \u00e8 in animo di festeggiare, fino a quando tristi notizie non giungono a corte: l'unico vero amore della regina, il conte di Leicester, \u00e8 morto.\nUn grande vuoto (Sweet England's Pride).\nAlla fine della sua vita, Elisabetta \u00e8 la parodia della sua gloria passata. La vecchia regina tollera che l'insopportabile egotismo del suo giovane favorito, il conte di Essex, mortifichi Sir Walter Raleigh e Sir William Cecil. Sollecitato da amici parassiti e da sua madre Lady Leicester, Essex crede di poter soppiantare Elisabetta e di dominare al suo posto. La sua superbia lo conduce al fallimento, viene arrestato e giustiziato. Elisabetta \u00e8 sopravvissuta a tutti i suoi coetanei e con il figlio della sua nemica, Maria, regina di Scozia, pronto a succederle al trono, pu\u00f2 esalare il suo ultimo respiro.\nProduzione.\nQuesta miniserie \u00e8 il seguito della miniserie tv \"Le sei mogli di Enrico VIII\". In Italia, quest'ultima serie fu trasmessa nell'autunno del 1975, cio\u00e8 due anni dopo la trasmissione di \"Elisabetta Regina\" sul Programma nazionale.\nGlenda Jackson torner\u00e0 ad interpretare nuovamente il ruolo della regina Elisabetta I nel film \"Maria Stuarda, regina di Scozia\" (1972).\n\u00c8 considerata da tutti come il pi\u00f9 accurato ritratto storico della vita di Elisabetta I d'Inghilterra.\nI vestiti indossati da Glenda Jackson nella miniserie sono fedeli riproduzioni dei veri abiti indossati dalla regina inglese.\nIl primo episodio fu trasmesso il 19 febbraio 1971. L'ultimo fu trasmesso il 24 marzo, il 368\u00ba anniversario della morte della regina.\nLa straordinaria performance di Glenda Jackson le fece vincere due Emmy Awards per \"Miglior attrice in una serie drammatica\" e \"Miglior attrice in un film televisivo\" (per l'episodio \"Shadow in the Sun\"). La serie inoltre vinse l'Emmy come \"Miglior serie drammatica\" del 1972.\nVenne parodiata nella serie Monty Python's Flying Circus, nella quale il cast viene reinterpretato in groppa a delle motociclette e con la parlata \"engrish\"; per questo, il titolo venne cambiato in \"Erizabeth L\".\nIn Inghilterra la miniserie \u00e8 stata editata in DVD nel 2001."}
{"id": "1772163", "revid": "1543377", "url": "https://it.wikipedia.org/wiki?curid=1772163", "title": "PKCS", "text": "PKCS (acronimo di Public-Key Cryptography Standards) sono delle specifiche utilizzate nella crittografia informatica prodotte dai laboratori della RSA inc., in collaborazione con sviluppatori sparsi in tutto il mondo, al fine di incrementare l'uso della tecnica di cifratura a chiave Asimmetrica. \nPubblicate nel 1991, sono diventate grazie alle vasta documentazione e alle molte implementazioni, un vero e proprio standard usato in molti applicativi quali S/MIME e SSL. Lo scopo di questi standard \u00e8 di facilitare e promuovere l'uso delle chiavi pubbliche. "}
{"id": "1772191", "revid": "22356", "url": "https://it.wikipedia.org/wiki?curid=1772191", "title": "Paedotherium", "text": "Il pedoterio (gen. Paedotherium) \u00e8 un mammifero estinto simile a un\u2019odierna lepre della Patagonia (gen. \"Dolichotis\"), appartenente al grande gruppo dei notoungulati. I suoi resti sono stati ritrovati in terreni che vanno dal Miocene superiore al Pleistocene inferiore (tra 8 e 1,5 milioni di anni fa) in Sudamerica.\nDescrizione.\nDi piccole dimensioni (raggiungeva al massimo la taglia di una lepre), il pedoterio era un tipico rappresentante degli egetoteridi, un gruppo di mammiferi sudamericani che svilupparono una sorprendente somiglianza con i roditori e i lagomorfi. Il corpo era minuto e le zampe allungate, ma era soprattutto il cranio a riservare le pi\u00f9 spiccate analogie: gli incisivi erano prominenti e robusti, a crescita continua come quelli dei conigli, i canini erano scomparsi, mentre molari e premolari erano ingranditi, bilobati e disposti in numero di sei su ciascun ramo mandibolare e mascellare. Le orbite erano grandi, il che fa pensare che il pedoterio fosse un animale notturno, e l'apparato uditivo era molto sviluppato. Le zampe anteriori erano digitigrade, mentre quelle posteriori erano pi\u00f9 grandi e plantigrade. Forse il pedoterio viveva in cunicoli sotterranei, uscendo allo scoperto solo al crepuscolo; si cibava di vegetali duri ed \u00e8 possibile che vivesse in gruppi.\nEstinzione.\nIl pedoterio \u00e8 stato un animale di grande successo evolutivo, essendo sopravvissuto per molti milioni di anni; si estinse solo nel Pleistocene inferiore e fu uno degli ultimi meridiungulati sopravvissuti, insieme a \"Mesotherium\", \"Toxodon\", \"Macrauchenia\" e pochi altri. L'estinzione fu dovuta probabilmente a un drastico mutamento climatico, al quale i roditori suoi contemporanei erano forse meglio adatti a sopravvivere. In ogni caso, il pedoterio \u00e8 uno dei notoungulati pi\u00f9 comuni della sua epoca nella regione delle pampas. Di questo animale sono note varie specie, tra cui \"Paedotherium minor\", del Miocene, ritenuta ancestrale alle pi\u00f9 evolute \"Paedotherium typicum\" e \"Paedotherium insigne\".\nBibliografia.\nBond, M.; Cerde\u00f1o, E.P.; L\u00f3pez, G. 1995. Los Ungulados Nativos de Am\u00e9rica del Sur. In Evoluci\u00f3n clim\u00e1tica y biol\u00f3gica de la regi\u00f3n pampeana durante los \u00faltimos cinco millones de a\u00f1os. Un ensayo de correlaci\u00f3n con el Mediterr\u00e1neo occidental (Alberdi, M.T.; Leone, G.; Tonni, E P.; editores). Museo de Ciencias Naturales, Consejo Superior de Investigaciones Cient\u00edficas, Monograf\u00edas, p.\u00a0259-275. Madrid.\nDozo, M.T., 1997. Paleoneurolog\u00eda de Dolicavia minuscula (Rodentia, Caviidae) y Paedotherium insigne (Notoungulata, Hegetotheriidae) del Plioceno de Buenos Aires, Argentina). Ameghiniana, 34(4): 427-435. Buenos Aires.\nKraglievich, Lucas. Sobre el conducto humeral en las vizcachas y paquirucos Chapadmalenses con descripci\u00f3n del Paedotherium imperforatum \u2014 Buenos Aires: Coni, 1926. \u2014 88 p. ; il. Solicitar por: F 566 Kr29\nReguero, M.A. 1994b. Filogenia y clasificaci\u00f3n de los Typotheria Zittel 1893 y Hegetotheria Simpson (Mammalia, Notoungulata). In Jornadas Argentinas de Mastozoolog\u00eda (SAREM), No. 9, Res\u00famenes, p.\u00a092. Vaquer\u00edas, C\u00f3rdoba.\nReguero, M.A. 1999. El problema de las relaciones sistem\u00e1ticas y filogen\u00e9ticas de los Typotheria y Hegetotheria (Mammalia, Notoungulata): an\u00e1lisis de los taxones de Patagonia de la Edad-mam\u00edfero Deseadense (Oligoceno). Tesis Doctoral (In\u00e9dito), Universidad de Buenos Aires, Departamento de Ciencias Biol\u00f3gicas, p.\u00a01-301.\nCollegamenti esterni.\nAbstract di un articolo sul pedoterio"}
{"id": "1772208", "revid": "1924342", "url": "https://it.wikipedia.org/wiki?curid=1772208", "title": "Britney Spears", "text": "\u00c8 tra le pi\u00f9 celebri e premiate artiste della storia della musica pop. Nella sua carriera ha vinto un Grammy Awards (2005) su nove nomination, 12 Billboard Music Awards su 21 nomination, 6 MTV Video Music Awards su 28 nomination, 4 World Music Awards, 1 Emmy Awards, 1 American Music Awards su 3 nomination. \u00c8 entrata nei Guinness dei Primati per 13 volte e le \u00e8 stata dedicata una stella nella Hollywood Walk of Fame all\u2019et\u00e0 di 21 anni.\nPur avendo debuttato nell'industria musicale ad appena diciassette anni, Britney Spears ha raggiunto rapidamente una grande notoriet\u00e0 a livello globale grazie ai suoi primi due album \"...Baby One More Time\" (1999) e \"Oops!... I Did It Again\" (2000), che hanno venduto 50 milioni di copie nel mondo e conquistato diversi record. Nel 2001 ha esordito nel mondo del cinema con la partecipazione al film \"Crossroads\", nel quale recita anche la sorella minore Jamie Lynn. L'album del 2003 \"In the Zone\", a partire dal quale la cantante si impegna personalmente nella produzione artistica della sua musica, contiene la celebre \"Toxic\" con cui la Spears si \u00e8 aggiudicata il primo Grammy Award della sua carriera.\nA partire dal settimo album \"Femme Fatale\" del 2011 la Spears torna al successo, diventando la prima artista ad avere tutti i suoi album ai primi due posti della classifica Billboard 200 nella loro prima settimana di pubblicazione, conquistando il relativo Guinness dei primati. Nel 2011 la citt\u00e0 di San Francisco ha ufficialmente istituito in onore della cantante la giornata del 29 marzo come \"Britney Day\".\nIn oltre venti anni di carriera musicale Britney Spears \u00e8 diventata una delle pi\u00f9 importanti figure di riferimento per la musica in generale e pi\u00f9 specificamente per la cultura pop femminile, tanto da guadagnarsi l'appellativo di \"Princess of Pop\" (\u00abprincipessa del pop\u00bb). Secondo la testata giornalistica \"Billboard\", la Spears ha profondamente rivoluzionato la musica e la cultura pop internazionale e viene spesso ricordata per aver provocato la rinascita del teen pop alla fine degli anni Novanta e anticipato e influenzato il pop espresso negli anni 2010 con il fortunato album \"Blackout\".\nHa collaborato, tra gli altri, con Madonna, Michael Jackson, gli Aerosmith, Iggy Azalea, Giorgio Moroder, Rihanna, John Legend, Pharrel Williams, Will.i.am e Kesha, Beyonce, Pink, Justin Timberlake, Miley Cyrus, Diddy, Nicki Minaj, Backstreet Boys, Mark Ronson, Max Martin, Sia.\nBiografia.\nBritney Spears \u00e8 nata a McComb ed \u00e8 cresciuta a Kentwood, in Louisiana. \u00c8 la secondogenita di Jamie Parnell Spears e Lynne Irene Bridges, e sorella di Bryan Spears e dell'attrice Jamie Lynn Spears. All'et\u00e0 di dodici anni inizi\u00f2 a seguire lezioni di danza a Kentwood, e venne selezionata per la recita dell'asilo. Durante l'infanzia segu\u00ec anche lezioni di ginnastica e canto, e vinse diversi talent show per bambini. Britney Spears esord\u00ec su un palco all'et\u00e0 di cinque anni, cantando \"What Child Is This?\" alla cerimonia di diploma dell'asilo. Parlando delle sue ambizioni da bambina, la Spears ha affermato: \u00abEro nel mio mondo, [...] Ho scoperto quello per cui sono portata quando ero ancora bambina\u00bb.\nCarriera.\nGli esordi.\nA otto anni, Britney Spears e sua madre Lynne viaggiarono fino ad Atlanta per partecipare a un'audizione del \"The Mickey Mouse Club\". Il direttore dei casting, Matt Cassella, le disse che era troppo piccola per partecipare allo show, ma la present\u00f2 a Nancy Carson, un'agente di New York. La Carson fu molto impressionata dalle doti di Britney e propose la sua iscrizione all'accademia \"Professional Performing Arts School\"; poco dopo, Lynne e sua figlia si trasferirono in un appartamento subaffittato di New York. Ben presto le venne proposto il suo primo ruolo professionale, come sostituta per la parte di Tina Denmark, nel musical Off-Broadway \"Ruthless!\". Partecip\u00f2 anche allo show televisivo \"Star Search\", oltre ad apparire in diversi spot pubblicitari. Nel dicembre del 1992 entr\u00f2 a far parte del \"The Mickey Mouse Club\"; tra i suoi colleghi c'erano anche altre giovani star come Justin Timberlake, Joshua Chasez (futuro membro degli 'N Sync insieme con Timberlake), Keri Russell, Christina Aguilera e Ryan Gosling. Alla cancellazione dello show, la Spears torn\u00f2 a Kentwood. Si iscrisse cos\u00ec alla Parklane Academy nelle vicinanze di McComb (Mississippi). Ella paragon\u00f2 la scuola \u00abAlla scena d'apertura di \"Ragazze a Beverly Hills\" con tutta la combriccola. [...] Ero annoiata. Ero la playmaker nella squadra di pallacanestro. Avevo un ragazzo, tornavo a casa e festeggiavo il Natale. Ma volevo di pi\u00f9\u00bb.\nNel giugno del 1997 si mise in contatto con il manager Lou Pearlman per unirsi al gruppo femminile Innosense. Lynne chiese un'opinione all'amico di famiglia e affermato manager Larry Rudolph, e invi\u00f2 una registrazione della figlia in cui cantava un brano di Whitney Houston con delle sue fotografie. Rudolph decise di presentarla a diverse case discografiche, che richiedevano un demo professionale. Propose alla Spears un brano non utilizzato di Toni Braxton, che la ragazza prov\u00f2 per una settimana e che registr\u00f2 in uno studio con un ingegnere del suono. In seguito si rec\u00f2 a New York con il demo per incontrare i rappresentanti di quattro case discografiche, per poi tornare a Kentwood lo stesso giorno. Tre delle case discografiche la rifiutarono, sostenendo che il pubblico voleva delle band pop come i Backstreet Boys e le Spice Girls, e che \u00abnon ci sarebbe stata un'altra Madonna, un'altra Debbie Gibson, o un'altra Tiffany\u00bb. Due settimane dopo, i rappresentanti della Jive Records richiamarono Rudolph. Il vicepresidente della A&amp;R Jeff Fenster, parlando dell'audizione della Spears, disse: \u00ab\u00c8 molto raro ascoltare qualcuno che a quell'et\u00e0 riesce a trasmettere tante emozioni e che allo stesso tempo ha un tale appeal commerciale. [...] Per qualsiasi artista la motivazione \u2014 l'\"occhio della tigre\"\u2014 \u00e8 estremamente importante. E Britney ce l'ha\u00bb. Fu cos\u00ec affiancata al produttore Eric Foster White per un mese; dopo aver ascoltato il materiale realizzato, il presidente Clive Calder diede il via libera per un album completo. La Spears inizialmente pensava di ispirarsi alla musica di Sheryl Crow, ma fu d'accordo con i produttori di adottare uno stile pi\u00f9 pop, dato che, come dichiar\u00f2 la stessa cantante, era pi\u00f9 sensato fare musica pop, perch\u00e9 poteva anche ballarlo. Vol\u00f2 cos\u00ec ai \"Cheiron Studios\" a Stoccolma, in Svezia, dove registr\u00f2 met\u00e0 album dal marzo all'aprile del 1998 con i produttori Max Martin, Denniz PoP, Rami Yacoub e altri ancora.\n1998\u20132000: \"...Baby One More Time\".\nTornata negli Stati Uniti Britney intraprese un tour promozionale nei centri commerciali denominato \"Hair Zone Mall Tour\", in vista della pubblicazione del suo primo album. Gli show comprendevano quattro canzoni e due ballerini e avevano la durata di circa mezzora. La Jive Records disse che questo tour serviva per far conoscere la Spears in vista del suo album di esordio e prepararla per il suo primo vero tour. La ragazza ebbe inoltre l'occasione di aprire alcuni concerti degli 'N Sync.\nIl suo album di esordio, \"...Baby One More Time\", fu pubblicato nel gennaio del 1999. Esord\u00ec al primo posto della classifica Billboard 200 e dopo solo un mese fu certificato doppio disco di platino dalla RIAA. Mondialmente, l'album raggiunse i vertici delle classifiche di quindici paesi e vendette pi\u00f9 di dieci milioni di copie in un anno. Divenne l'album pi\u00f9 venduto di sempre da un'artista adolescente. La canzone che d\u00e0 il titolo all'album fu pubblicata come singolo di lancio. Originariamente la Jive Records voleva creare un video musicale animato, ma la Spears sugger\u00ec l'idea finale di una studentessa con indosso l'uniforme di una scuola cattolica. Il singolo vendette 500\u00a0000 copie nel primo giorno di vendita, e raggiunse la vetta della classifica Billboard Hot 100, rimanendovi per due settimane consecutive.\n\"...Baby One More Time\" fu nominato ai Grammy Award nella categoria \"Best Female Pop Vocal Performance\". La Spears fu nominata anche come \"Best New Artist\", premio per\u00f2 vinto da Christina Aguilera. Il singolo rimase in vetta alla classifica del Regno Unito, e divenne il singolo venduto pi\u00f9 velocemente da parte di un'artista donna con pi\u00f9 di 460\u00a0000 copie. Successivamente sarebbe stato indicato come il venticinquesimo singolo di maggior successo nella storia della classifica britannica. \"(You Drive Me) Crazy\" fu pubblicato come terzo singolo e aiut\u00f2 l'album a superare i 26 milioni di copie in termini di vendite. L'\"American Family Association\" (AFA) critic\u00f2 pesantemente una cover che la Spears realizz\u00f2 per la rivista Rolling Stone nell'aprile del 1999, per via dell'abbigliamento succinto della cantante. Questo servizio fotografico, firmato David LaChapelle, segn\u00f2 anche un cambiamento di immagine della Spears, che abbandon\u00f2 il \"look\" da brava ragazza della porta accanto per adottare un \"look\" pi\u00f9 adulto e provocante. L'associazione si rifer\u00ec all'episodio definendolo \u00abun mix disturbante di innocenza infantile e sessualit\u00e0 adulta\u00bb, e incit\u00f2 \u00abgli americani amanti di Dio a boicottare i negozi che vendono gli album di Britney\u00bb. Britney rispose alle accuse commentando: \u00abCosa c'\u00e8 di cos\u00ec grave? Ho dei sani principi. [...] Lo farei di nuovo. Pensavo che le immagini andassero bene. Ed ero stanca di essere sempre paragonata a Debbie Gibson e a tutto questo \"bubblegum pop\"\u00bb.\nL'album \"...Baby One More Time\", solo negli Stati Uniti, fu certificato quattordici volte disco di platino, vendendo mondialmente 30 milioni di copie.\nNel dicembre del 1999 la Spears ricevette quattro premi da Billboard, tra cui quello di \"Artista Femminile dell'Anno\", e nel gennaio del 2000 fu premiata come miglior artista pop rock esordiente agli American Music Awards.\nIl 28 giugno 1999 part\u00ec il suo primo tour, il \"...Baby One More Time Tour\", che fu accolto positivamente dalla critica. Un'estensione del tour, intitolata \"Crazy 2k\", segu\u00ec a marzo del 2000; nei concerti la Spears present\u00f2 alcuni brani dal suo secondo album.\nIl video di ...Baby One More Time \u00e8 stato certificato da VEVO per avere raggiunto i 100.000.000 di visualizzazioni il 19 aprile 2014, ed \u00e8 inoltre il suo primo video musicale risalente agli anni 90 a ricevere tale certificazione, facendo cos\u00ec diventare la Spears un'artista ad avere certificazioni VEVO per tre decenni consecutivi.\n2000\u20132001: \"Oops!... I Did It Again\".\n\"Oops!... I Did It Again\", il secondo album della Spears, fu pubblicato nel maggio del 2000. Esord\u00ec negli Stati Uniti alla prima posizione, vendendo 1,3 milioni di copie nella sua prima settimana, per un totale di 24 milioni di copie vendute mondialmente di cui 10,5 milioni solo negli Stati Uniti, in cui l'album \u00e8 stato certificato disco di diamante. Il singolo di lancio dell'album, \"Oops!... I Did It Again\", raggiunse la prima posizione nelle classifiche di Australia, Nuova Zelanda, Regno Unito e altri paesi europei. Il singolo \"Oops!... I Did It Again\" fu il pi\u00f9 trasmesso in radio in un solo giorno, record per\u00f2 battuto nel 2005 da Mariah Carey con We Belong Together. Il brano era molto simile al singolo di esordio pubblicato due anni prima, ma ricevette dai critici dei giudizi pi\u00f9 lusinghieri. A questo nuovo album collabor\u00f2 anche Shania Twain, che insieme con il marito Mutt Lange scrisse il singolo \"Don't Let Me Be the Last to Know\", con ovvie influenze country. Album e singolo furono nominati ai Grammy Award rispettivamente nelle categorie \"Best Pop Vocal Album\" e \"Best Female Pop Vocal Performance\". Nell'estate dello stesso anno la cantante lanci\u00f2 il suo primo tour mondiale, l\"Oops!...I Did It Again World Tour\", che guadagn\u00f2 40,5 milioni di dollari, e scrisse insieme con la madre il libro \"Britney Spears' Heart-to-Heart\". Il 7 settembre del 2000, Britney si esib\u00ec agli MTV Video Music Awards con il medley \"Satisfaction\" / \"Oops!...I Did It Again\". Durante l'esibizione, si strapp\u00f2 il vestito nero che indossava per mostrarne uno color carne. I critici bollarono il gesto come \"provocatorio\", altro segnale dell'imminente e repentino cambiamento d'immagine dell'artista.\n2001\u20132003: \"Britney\" e l'esordio nel cinema.\nNel 2001 la cantante strinse un accordo da circa 8 milioni di dollari con la Pepsi-Cola, della quale divenne testimonial, e pubblic\u00f2 un secondo libro co-scritto con la madre, intitolato \"A Mother's Gift\". Il giorno prima degli attentati dell'11 settembre 2001, duett\u00f2 con Michael Jackson nel brano \"The Way You Make Me Feel\" al Madison Square Garden a New York, in occasione del 30\u00ba anniversario della carriera solista di Jackson.\nSempre in quel periodo la cantante, insieme con altri suoi colleghi come Gwen Stefani, Nelly Furtado, Beyonc\u00e9 e molti altri, incise il brano \"What's Going On\", per raccogliere dei fondi da destinare alla lotta contro l'AIDS. L'incisione avvenne poco dopo i fatti dell'11 settembre 2001 a New York e venne deciso di tributarla anche alle vittime di quell'attentato terroristico.\nIl suo terzo album, \"Britney\", fu pubblicato nel novembre dello stesso anno; il disco esord\u00ec alla prima posizione della Billboard 200 e in Canada, raggiunse le prime cinque posizioni nelle classifiche di Australia, Regno Unito e molti paesi europei. Negli Stati Uniti vendette 746\u00a0000 copie nella prima settimana. Mondialmente, il disco ha venduto 13,6 milioni di copie, di cui 5 milioni negli Stati Uniti.. L'album ottenne due nomination ai Grammy Award - \"Best Pop Vocal Album\" e \"Best Female Pop Vocal Performance\" per il singolo \"Overprotected\" - e nel 2008 fu inserito nella classifica \"100 Best Albums from the Past 25 Years\" di Entertainment Weekly's.\nIl 28 gennaio 2001 si esib\u00ec durante l'Halftime Show del Super Bowl.\nIl primo singolo dell'album, \"I'm a Slave 4 U\", divenne mondialmente una hit da top-ten. L'esibizione della Spears agli MTV Video Music Awards del 2001 coinvolgeva una tigre in gabbia e un pitone albino appeso alle sue spalle. Fu un'esibizione pesantemente criticata dall'organizzazione PETA, che sostiene la lotta contro il maltrattamento e lo sfruttamento degli animali. Per promuovere l'album, Britney part\u00ec con il \"Dream Within a Dream Tour\", che guadagn\u00f2 43,7 milioni di dollari e fu elogiato dalla critica per le sue innovazioni tecniche. In termini di vendite, fu il secondo tour del 2002 per un'artista donna, dietro al \"\" di Cher. Il successo della carriera della Spears fu sottolineato da \"Forbes\" nel 2002, quando fu eletta la celebrit\u00e0 pi\u00f9 potente del mondo. Nel febbraio del 2002 esord\u00ec come attrice nel film \"Crossroads - Le strade della vita\". Nonostante il film fu pesantemente stroncato, alcuni critici elogiarono la Spears per le sue doti recitative, e l'artista vinse un premio come Miglior attrice emergente. \"Crossroads\", che aveva avuto un budget di 12 milioni di dollari, ne guadagn\u00f2 mondialmente oltre sessantuno, di cui circa trentasette nei soli Stati Uniti.\nNel giugno del 2002, la Spears apr\u00ec il suo primo ristorante, \"NYLA\", a New York, ma a novembre abbandon\u00f2 il progetto, citando una cattiva gestione e \u00abil fallimento dell'amministrazione nel tenerla sempre aggiornata\u00bb. Nel luglio dello stesso anno, Britney annunci\u00f2 il suo ritiro dalle scene per una pausa di sei mesi; invece, torn\u00f2 in studio di registrazione a ottobre per incominciare la registrazione del nuovo album.. Pubblic\u00f2 inoltre il suo terzo libro (stavolta scritto in solitaria), intitolato \"Stages\", sorta di diario tenuto durante le date dei suoi tour.\n2003\u20132005: \"In the Zone\" e la raccolta \"Greatest Hits: My Prerogative\".\nNel dicembre del 2002, Justin Timberlake pubblic\u00f2 il singolo \"Cry Me a River\", nel cui video appare una sosia di Britney; questo aliment\u00f2 le voci su un presunto tradimento da parte della popstar. In risposta, Britney scrisse la ballata \"Everytime\" con l'amica e corista Annet Artani. Il testo della canzone presenta un chiaro riferimento al video di Timberlake: \"\"I may have mad it rain/ Please forgive me/ My weakness caused you pain/ And this song's my sorry\" (Forse ho fatto s\u00ec che piovesse/ Per favore perdonami/ La mia debolezza ti ha causato dolore/ E questa canzone \u00e8 il mio \"mi dispiace\").\"\nIl 28 agosto 2003, Britney apr\u00ec gli MTV Video Music Awards con Christina Aguilera, cantando \"Like a Virgin\". A met\u00e0 esibizione furono raggiunte da Madonna che durante la performance del suo singolo Hollywood baci\u00f2 prima Britney Spears e, in un secondo momento, la Aguilera. L'avvenimento fu pesantemente pubblicizzato, osannato e criticato, segnando ancora una volta la storia della musica Pop a livello internazionale, trasformandosi in un altro momento iconico nella carriera della cantante (e oscurando quasi del tutto la collega/rivale Christina Aguilera\nNel novembre del 2003 usc\u00ec \"In the Zone\", il suo quarto album, alla produzione del quale parteciparono artisti come Moby, R. Kelly, il duo svedese Bloodshy&amp;Avant, P. Diddy e il meno noto RedZone. Questa volta la Spears assunse un maggiore controllo creativo nella produzione del disco, scrivendo e co-producendo la maggior parte del materiale. Il magazine \"Vibe\" lo defin\u00ec \u00abUn disco dance estremamente baldanzoso che mostra i miglioramenti della Spears come scrittrice\u00bb. NPR (National Public Radio) lo indic\u00f2 come uno dei cinquanta dischi pi\u00f9 importanti del decennio, aggiungendo che \u00abla storia decennale di impeccabile pop artigianale \u00e8 scritta sul corpo dei suoi lavori\u00bb. Nella prima settimana di vendita, In the Zone vendette 609\u00a0000 copie nei soli Stati Uniti ed esord\u00ec in vetta alla classifica Billboard 200, rendendo la Spears la prima artista donna nella storia di SoundScan ad avere i suoi primi quattro album in studio che hanno esordito in prima posizione. Ha esordito al primo posto anche nella classifica degli album in Francia e nelle prime dieci posizioni in quelle di Belgio, Danimarca, Svezia e Paesi Bassi. In tutto il mondo, \u00e8 arrivato a vendere pi\u00f9 di 10 milioni di copie. Dall'album furono estratti i singoli \"Me Against the Music\", in collaborazione con Madonna; \"Toxic\", che ha portato Britney a vincere il suo primo Grammy Award nella categoria \"Best Dance Recording\"; \"Everytime\" e \"Outrageous\".\nNel marzo del 2004 la Spears part\u00ec con il \"The Onyx Hotel Tour\" in supporto dell'album \"In the Zone\". L'8 giugno dello stesso anno, Britney cadde e si fer\u00ec al ginocchio sinistro durante le riprese per il video del singolo \"Outrageous\". Fu immediatamente portata in ospedale, dove i dottori eseguirono una risonanza magnetica e trovarono della cartilagine fluttuante. Il giorno seguente la Spears sub\u00ec un intervento di chirurgia artroscopica. Fu obbligata a tenere per sei settimane il gesso alla coscia, e in seguito a fare da otto a venti settimane di riabilitazione: questo caus\u00f2 la cancellazione di tutte le tappe successive del tour. Nell'autunno del 2004 si spos\u00f2 con il ballerino Kevin Federline. Poco dopo, pubblic\u00f2 il suo primo profumo in collaborazione con Elizabeth Arden, \"Curious\", il profumo della compagnia pi\u00f9 venduto nella prima settimana. A ottobre, Britney annunci\u00f2 di volersi prendere una pausa per metter su famiglia. ' \u00e8 il titolo del suo primo greatest hits, pubblicato nel novembre del 2004; la raccolta raggiunse il quarto posto della classifica Billboard 200, con 255\u00a0000 copie vendute nella prima settimana. Come singolo di lancio fu pubblicata \"My Prerogative\", cover del brano di Bobby Brown; la canzone raggiunse la vetta delle classifiche di Finlandia, Irlanda, Italia e Norvegia. Il secondo singolo, \"Do Somethin, arriv\u00f2 nelle prime dieci posizioni delle classifiche di Australia, Regno Unito e altri paesi europei. \nInoltre Britney fu co-regista, sotto lo pseudonimo di Monna Lisa, del suo videoclip \u2019\u2019Do somethin\u2019\u2019.\nMondialmente, la raccolta ha venduto circa 8 milioni di copie. Alla fine del 2004, la Spears present\u00f2 alla radio KIIS-FM di Los Angeles una nuova demo intitolata \"Mona Lisa\". La demo avrebbe dovuto essere il primo singolo di un nuovo album, intitolato \"Original Doll\", ma la casa discografica della popstar ne cancell\u00f2 la pubblicazione per la gravidanza della cantante. Nella primavera del 2005 part\u00ec su una rete televisiva statunitense, UPN, \"\", reality show dedicato a Britney e al marito; in Italia fu trasmesso da Sky. La coppia produsse tutti e cinque gli episodi del programma che fu seguito da circa tre milioni di spettatori e stroncato da molti critici. A settembre dello stesso anno lo show fu pubblicato in DVD, insieme con un Ep della cantante contenente il singolo \"Someday (I Will Understand)\", il relativo video e altri brani inediti.\nIl 14 settembre del 2005 nacque il primo figlio della Spears e di Federline, Sean Preston Federline. Nel novembre del 2005 fu pubblicata una raccolta di remix, intitolata \"\". La raccolta, a causa della scarsa promozione, non raggiunse buone posizioni nelle classifiche mondiali; negli Stati Uniti si ferm\u00f2 alla posizione 134 della Billboard 200 con 14\u00a0000 copie vendute nella prima settimana, ma arriv\u00f2 alla quarta posizione della Dance/Electronic Albums.. Mondialmente il suo Ep e l'album di remix vendettero circa 2 milioni di copie nel totale. Il mese successivo, appar\u00ec come guest-star nell'episodio \"Tutto \u00e8 in vendita\" del telefilm Will &amp; Grace nella parte di Amber Louise. Nell'agosto dello stesso anno, Britney, incinta del secondo figlio, pos\u00f2 nuda per la copertina del numero di \"Harper's Bazaar\". L'immagine fu paragonata a quella di Demi Moore sulla copertina dell'agosto 1991 di \"Vanity Fair\". Ha partorito il secondo figlio, Jayden James Federline, il 12 settembre del 2006.\n2007\u20132009: il successo di \"Blackout\" e \"Circus\".\nNel maggio del 2007 tenne una serie di concerti promozionali nei locali House of Blues, che furono intitolati \"The M+M's Tour\". Nell'ottobre 2007 pubblic\u00f2 il suo quinto album in studio, \"Blackout\".\nDello stesso album \"Blackout\" la Spears fu inoltre executive producer. L'album ha esordito in prima posizione nelle classifiche di Canada e Irlanda, e alla seconda posizione della Billboard 200, Francia, Giappone, Messico e Regno Unito; ha raggiunto le prime dieci posizioni delle classifiche di Australia, Corea, Nuova Zelanda e diversi paesi europei. Negli Stati Uniti, la Spears divenne l'unica artista donna ad avere i suoi primi cinque album nelle prime due posizioni della classifica degli album. \"Blackout\" ha venduto mondialmente 4,1 milioni di copie. Peter Robinson del periodico The Observer disse: \u00abBritney ha partorito il miglior album della sua carriera, alzando il livello della musica pop moderna unendola con un mix incendiario alle sonorit\u00e0 di \"Shock Value\" di Timbaland e il suo stesso repertorio passato\u00bb.[83] Dennis Lim della rivista \"Blender\" comment\u00f2: \u00abIl quinto album della Spears \u00e8 il pi\u00f9 consistente, un insieme continuo di elettropop sfacciato e luminoso\u00bb. \"Blackout\" vinse nella categoria \"Album of the Year\" agli MTV Europe Music Awards del 2008 e fu incluso nella classifica \"Best Pop Album of the Decade\" stilata dal Times al quinto posto. L'album vendette 438\u00a0000 copie nella prima settimana di vendita, di cui 290\u00a0000 negli Stati Uniti. La Spears present\u00f2 il singolo di lancio dell'album, \"Gimme More\", agli MTV Video Music Awards del 2007, con un'esibizione molto criticata dove la Spears sembrava confusa e appesantita. David Willis della BBC afferm\u00f2 che l'esibizione sarebbe \"\u00abentrata nella storia come una delle peggiori esibizioni di MTV\u00bb\". Nonostante la disastrosa esibizione, il singolo balz\u00f2 subito in vetta a numerose classifiche mondiali, raggiungendo la vetta della classifica canadese e le prime dieci posizioni degli altri paesi, diventando uno dei dieci maggiori successi della sua carriera. A gennaio 2008 venne pubblicato il secondo singolo, \"Piece of Me\", che ha raggiunto la vetta della classifica irlandese e le prime cinque posizioni nelle classifiche australiana, canadese, danese, neozelandese e del Regno Unito. \"Piece of Me\" \u00e8 stato certificato disco di platino negli Stati Uniti. Il terzo singolo, \"Break the Ice\", pubblicato l'anno seguente, ebbe un successo pi\u00f9 moderato, dato che Britney non era in grado di promuoverlo; il video \u00e8 stato realizzato interamente sotto forma di cartone animato giapponese.\nL'album ha vinto importanti premi, tra i quali \"Miglior Album Internazionale\" agli NRJ Awards di Parigi.\nIl quarto singolo avrebbe dovuto essere\" Radar\", accompagnato da un video girato a Londra. La promozione di questo quarto singolo fu per\u00f2 bloccata dato che la Spears stava gi\u00e0 lavorando al suo sesto album di studio.\nA marzo del 2008, apparve come guest-star nell'episodio \"Dieci sedute\" della serie televisiva \"How I Met Your Mother\" come la receptionist Abby. La sua partecipazione (che si estese ad un secondo episodio girato dall'artista) ottenne critiche positive, e port\u00f2 alla serie il pi\u00f9 alto numero di ascolti di sempre. L'11 giugno 2008 la Jive Records conferm\u00f2 che non sarebbe stato estratto nessun altro singolo da \"Blackout\" e che la promozione del quinto album della cantante era terminata da quando la Spears aveva cominciato a registrare il nuovo album. Il 7 settembre la Spears apr\u00ec gli MTV Video Music Awards con uno sketch comico pre registrato assieme a Jonah Hill e un discorso di introduzione. In quell'occasione vinse nelle categorie \"Best Female Video\", \"Best Pop Video\" e \"Video Of The Year\" per \"Piece of Me\".\nIl suo sesto album, dal titolo \"Circus\", fu pubblicato nel dicembre del 2008. La critica diede giudizi positivi sul disco; secondo Metacritic, ottenne una votazione di 64/100. L'album esord\u00ec al primo posto nelle classifiche di Canada, Repubblica Ceca e Stati Uniti, e nelle prime posizioni in diversi paesi europei. Negli Stati Uniti, la Spears divenne la pi\u00f9 giovane artista donna ad avere cinque album che hanno esordito in prima posizione nella Billboard 200, guadagnandosi un posto nel \"Guinness Book of World Records\". Divenne anche la sola artista nella storia di Soundscan ad avere quattro album che hanno venduto 500\u00a0000 o pi\u00f9 copie nella sola prima settimana di vendita. \"Circus\" divenne uno degli album a vendere pi\u00f9 velocemente nell'anno, e mondialmente ha venduto 6,2 milioni di copie. Il singolo di lancio, \"Womanizer\", divenne la sua prima numero uno nella Billboard Hot 100 dai tempi di \"...Baby One More Time\", vendendo 286.000 copie in una sola settimana con il download digitale, e arriv\u00f2 in prima posizione nelle classifiche di Belgio, Canada, Danimarca, Finlandia, Francia, Norvegia e Svezia. Fu anche nominato ai Grammy Award nella categoria \"Best Dance Recording\". Nel marzo del 2009 la Spears part\u00ec con il tour \"\", che guadagn\u00f2 131,8 milioni di dollari, divenendo il quinto tour dell'anno in termini di vendite. Il secondo singolo estratto dall'album, \"Circus\", esord\u00ec alla terza posizione della Billboard Hot 100, diventando il singolo della cantante con l'esordio pi\u00f9 elevato in quella classifica, vendendo nel mondo 5,5 milioni di copie. Il 12 marzo 2009, sul sito ufficiale della cantante fu presentato il video del terzo singolo estratto da \"Circus\", \"If U Seek Amy\", diretto dal regista Jake Nava. \"If U Seek Amy\" \u00e8 una delle tracce pi\u00f9 controverse dell'album; ancora prima di uscire, fece gi\u00e0 parlare di s\u00e9: infatti foneticamente, in lingua irlandese/inglese, \"If U Seek Amy\" (Se Tu Cerchi Amy) suona allo stesso modo dello spelling di \"F.U.C.K. ME\". Il 7 maggio 2009 il sito ufficiale annunci\u00f2 che il quarto singolo estratto da \"Circus\" sarebbe stato \"Radar\", traccia gi\u00e0 presente nel precedente album \"Blackout\" e riproposta come bonus track. FHM 2009 ha eletto la Spears come la quarta donna pi\u00f9 sexy del mondo.\nAi Teen Choice Awards del 2009, la Spears ha ricevuto il pi\u00f9 importante premio alla carriera mai consegnato a un artista nella storia dei Teen Choice Awards intitolato \"Ultimate Choice Award\".\n2009\u20132011: \"The Singles Collection\" e \"Femme Fatale\".\nPer la celebrazione del decimo anniversario dell'esordio sulle scene musicali della Spears, nel novembre del 2009 fu pubblicata la seconda raccolta della popstar, \"The Singles Collection\". Il singolo di lancio, \"3\", divenne la sua terza numero uno negli Stati Uniti, e fu la prima canzone in tre anni a esordire in vetta alla classifica. In quel periodo la Spears disegn\u00f2 una linea di vestiti in edizione limitata per il marchio Candie's, che fu disponibile dal luglio del 2010.\nNel settembre del 2010, fa un'apparizione nell'episodio di Glee Britney/Brittany, che vede il cast del telefilm realizzare le reinterpretazioni di cinque fra i pi\u00f9 famosi brani della cantante, fra cui \"...Baby One More Time\", \"Toxic\" e \"I'm a Slave 4 U\". L'episodio resta il pi\u00f9 visto della serie televisiva, con oltre 13,5 milioni di telespettatori.\nNel marzo del 2010, fu confermato dalla casa discografica di Britney che un nuovo album della cantante era entrato in produzione, ma non fu rivelata nessuna data precisa di pubblicazione. Maggiori informazioni vennero pubblicate a maggio dello stesso anno, quando un suo rappresentante rivel\u00f2 al magazine People come la Spears stesse lavorando al suo settimo album di inediti gi\u00e0 dalla fine del suo ultimo tour mondiale. All'inizio di settembre, furono annunciati Dr. Luke e Max Martin come produttori esecutivi dell'album. Lo stesso mese, Dr. Luke, riguardo al progetto, rivel\u00f2 a Billboard di essere ancora all'inizio del processo creativo, ma di sapere di volere un suono pi\u00f9 \"pesante, pi\u00f9 elettronico\". Successivamente rivel\u00f2 al \"The Hollywood Reporter\" che l'album dovrebbe essere pronto per i primi mesi del 2011.\nIl 2 dicembre, giorno del suo ventinovesimo compleanno, la Spears conferm\u00f2 sul suo account ufficiale Twitter che l'album verr\u00e0 pubblicato a marzo 2011; il singolo di lancio, \"Hold It Against Me\", \u00e8 stato inviato alle radio e reso disponibile per il download digitale l'11 gennaio.\nLa canzone ha esordito direttamente al primo posto nella classifica statunitense vendendo nella sua prima settimana 411.000 copie, battendo il record di Taylor Swift che aveva venduto 325.000 copie.\nIl 2 febbraio 2011 Britney ha annunciato sul suo account Twitter ufficiale il titolo del settimo album, \"Femme Fatale\", presentandone anche la copertina; il disco \u00e8 stato reso disponibile dal 29 marzo.\nL'album ha esordito alla posizione numero uno della \"Billboard 200\", diventando il sesto album della Spears a esordire alla prima posizione.\nIl secondo singolo dell'album, \"Till the World Ends\", \u00e8 stato pubblicato il 4 marzo 2011. Il brano ha ritenuto un buon successo nel mondo tanto da arrivare alla posizione numero 3 della World Chart.\nSecondo una classifica stilata da Rolling Stones, \"Till the World Ends\" \u00e8 il terzo miglior brano del 2011. Il 23 aprile 2011 viene pubblicato un remix del singolo insieme con la rapper Nicki Minaj e la popstar Ke$ha, nonch\u00e9 scrittrice del singolo. Il remix, oltre a essere arrivato alla posizione numero tre della Billboard Hot 100, \u00e8 stato eseguito ai Billboard Music Awards 2011 e nel \"Femme Fatale Tour\" della stessa Britney.\nIl 14 giugno 2011 viene pubblicato il terzo singolo estratto dall'album, \"I Wanna Go\". Nello stesso mese esord\u00ec nella top 40 della classifica americana e ci\u00f2 la rese la terza artista donna degli ultimi tredici anni ad avere pi\u00f9 singoli (precisamente 21 singoli) che hanno esordito nella top 40 di quella classifica. Nel mese di agosto, raggiunse la top ten nella stessa classifica, e per la prima volta la Spears ha avuto tre singoli provenienti dallo stesso album nella top ten americana. Il 30 settembre 2011 entra in rotazione radiofonica il quarto singolo, \"Criminal\". Il video del singolo suscit\u00f2 molte polemiche nel Regno Unito, dove la Hackney London Borough Council afferm\u00f2 che la cantante all'interno del video \"promuove la violenza con una pistola\"; tutto ci\u00f2 port\u00f2 la Spears a scusarsi se il concetto del video era stato frainteso e a fare una donazione al concilio. A fine 2011 la classifica \"Billboard's 2011 Year End\" posizion\u00f2 la cantante alla quattordicesima posizione nella lista \"Artist of the Year\", trentaduesima nella \"Billboard 200 Artists\" e decima nella \"Billboard Hot 100 Artists\". Alcuni critici, tra cui anche la rivista \"Rolling Stone\", hanno nominato \"Till the World Ends\" come uno dei singoli pi\u00f9 belli del 2011. \"Femme Fatale\" vende in tutto il mondo 3 milioni di copie.\nIl 16 giugno 2011 a Sacramento ha inizio il The Femme Fatale Tour, suo quinto tour mondiale, che conter\u00e0 ben 79 date; di questo tour la Spears figura anche tra i coreografi, nonch\u00e9 executive producer della successiva edizione per home video del suddetto tour.\n2011\u20132012: \"B in the Mix: The Remixes Vol. 2\" e la parentesi di \"The X Factor\".\nIl 9 settembre 2011, la Spears annunci\u00f2 la pubblicazione del suo secondo album di remix, intitolato \"\", che venne pubblicato il 7 ottobre. Lo stesso giorno, la RCA Music Group annunci\u00f2 lo scioglimento tra la Jive Records, la Arista Records e la J Records, quindi la Spears (e tutti gli altri artisti che precedentemente erano segnati a una delle tre etichette) pubblicher\u00e0 nuovo materiale sotto l'etichetta discografica RCA.\nNel 2011 e nel 2013 condusse con Ryan Seacrest il Wango Tango Festival.\nNel febbraio 2012 Simon Cowell si mise in contatto con Britney per averla come giudice nella nuova stagione di \"X-Factor USA\". Cowell e i produttori dello show accettarono di pagarla 15 milioni di dollari per una stagione e aggiunsero anche che Trawick sarebbe stato uno dei produttori della prima stagione. Britney collabor\u00f2 con Hasbro per la distribuzione di una versione esclusiva di Twister Dance, che include un remix del singolo \"Till the World Ends\". Britney realizz\u00f2 anche uno spot pubblicitario, diretto da Ray Kay, per promuovere il gioco. Il 21 novembre 2012 viene pubblicato il singolo prodotto in collaborazione con will.i.am, intitolato \"Scream &amp; Shout\". Il 28 novembre usc\u00ec il video della canzone, diretto da Ben More, collaboratore storico dei Black Eyed Peas.\n2013\u20132015: \"Britney Jean\" e la residency \"Britney: Piece of Me\".\nNella prima met\u00e0 del 2013, Britney stessa afferm\u00f2 di aver incominciato a lavorare a un nuovo album. Come produttore esecutivo dell'ottavo album venne scelto will.i.am e, come dichiar\u00f2 lui stesso, il nuovo album avrebbe contenuto sonorit\u00e0 hip-hop.\nIl 17 maggio 2013 venne pubblicata online una nuova canzone di Britney Spears, \"Ooh La La\", destinata a essere la colonna sonora del film d'animazione \"I Puffi 2\". La canzone venne pubblicata il 17 giugno dello stesso anno, durante la trasmissione radiofonica \"On Air With Ryan Seacrest\" di Ryan Seacrest.\nNel settembre 2013 Britney annunci\u00f2 sul suo profilo Twitter che \"Work Bitch\" sarebbe stato il primo singolo. \"Work Bitch\" fu presentata il 15 settembre su IHeartRadio a causa della pubblicazione in rete di una versione in bassa qualit\u00e0 del brano. Alla pubblicazione su iTunes, il singolo raggiunse la prima posizione delle classifiche di quaranta paesi, tra cui l'Italia, mentre negli Stati Uniti si classific\u00f2 secondo dopo \"Wrecking Ball\" di Miley Cyrus. Il video di \"Work Bitch\" fu certificato da VEVO per aver raggiunto i 100 milioni di visualizzazioni il 16 marzo 2014.\nQuando il countdown del sito termin\u00f2, ci fu la diretta al Good Morning America. La Spears annunci\u00f2 durante il programma che l'ottavo album sarebbe stato pubblicato il 3 dicembre 2013. Inoltre Britney annunci\u00f2 l'imminente residency show a Las Vegas presso il casin\u00f2 Planet Hollywood. Gli show, come annunci\u00f2 la cantante, avrebbero avuto inizio il 27 dicembre 2013 e dureranno fino al 2017.\nIl 15 ottobre 2013, durante un'intervista per la radio britannica Capital FM, annuncia il titolo del nuovo album: Britney Jean e svela il titolo di un'altra traccia presente nel disco, \"Alien\" prodotta da William Orbit. Il 25 ottobre la Spears conferm\u00f2 che il secondo singolo del suo ottavo album sarebbe stato \"Perfume,\" uscito il 4 novembre.\nL'esordio dell'album nella classifica americana Billboard avvenne alla numero 4, con una vendita pari a 107.000 copie. \nNel resto del mondo l'album vendette inoltre 15.300 copie in Germania, 13.000 copie nel Regno Unito, 17.600 copie in Francia, 16.500 copie in Canada, 16.000 copie in Giappone e 6.000 copie in Italia.\nNel mondo\" Britney Jean\" ha venduto circa copie all'esordio e circa un milione in totale.\n Il 28 agosto 2014 venne reso noto che la Spears avrebbe rinnovato il suo contratto con la RCA e che avrebbe incominciato a scrivere e registrare nuova musica. Il 25 settembre, durante un'intervista al Good Morning America, la Spears ha confermato l'estensione del contratto con il Planet Hollywood di Las Vegas per prolungare gli show, che si sarebbero dovuti concludere il 31 dicembre 2015.\nA met\u00e0 ottobre, la citt\u00e0 di Las Vegas ha proclamato il \"Britney Day\" per il 5 novembre, in onore della cantante per aver contribuito alla crescita economica della citt\u00e0 soprattutto per quanto riguarda il turismo. Durante la festivit\u00e0 furono consegnate le chiavi della citt\u00e0 a Britney come gesto simbolico e inoltre vennero annunciate nuove date del \"Piece of Me Show\" oltre alla collaborazione della cantante per un'associazione che si occupa di malati di cancro, in particolare bambini. Il giorno del Britney Day la cantante ufficializz\u00f2 la relazione col noto produttore e scrittore Charlie Ebersol, che per\u00f2 si concluse nell'estate successiva dopo solo otto mesi di fidanzamento.\nNel maggio del 2015, la Spears pubblic\u00f2 sul suo canale VEVO un singolo promozionale che avrebbe anticipato il suo nono album, \"Pretty Girls\", in collaborazione con la rapper australiana Iggy Azalea. Le due cantanti presentarono ufficialmente il singolo durante la serata dei Billboard Music Awards a Las Vegas il 17 maggio, con una performance pre-registrata dal palco del \"\".\nIl 16 giugno fu pubblicato l'album \"D\u00e9j\u00e0 vu\" di Giorgio Moroder, nel quale Britney ha partecipato con una reinterpretazione del brano \"Tom's Diner\" di Suzanne Vega.\nIl 16 agosto Britney partecip\u00f2 ai Teen Choice Awards a Los Angeles, dove ricevette il \"Candie's Style Icon Award\", nonch\u00e9 il nono premio della sua carriera vinto in questa competizione.\nPoco dopo la Spears conferm\u00f2 il suo ritorno in sala di registrazione per creare nuovo materiale, molto probabilmente per il suo nono album in studio, attraverso un tweet che subito attir\u00f2 attenzioni: \"Just finished recording some vox. Love this song. It makes me smile, and I hope it will make you smile too... #B9\".\n2016\u2013presente: \"Glory\", la ristampa e il \"Piece of Me Tour\".\nL'11 aprile 2016 Robin Leach del \"Las Vegas Sun\" riport\u00f2 che la Spears avrebbe pubblicato il suo nuovo singolo estratto dal nono album di inediti entro un mese e indic\u00f2 inoltre \"Make Me (Oooh)\" come il titolo del brano in questione. Tuttavia la pubblicazione del singolo fu posticipata. In un'intervista, Joe Riccitelli, vice-presidente esecutivo di RCA Records, rimand\u00f2 l'uscita del nuovo singolo all'estate del 2016.\nDurante il mese di maggio, in collaborazione con Glu Mobile, la Spears lanci\u00f2 un gioco per dispositivi mobili, intitolato \"Britney Spears: American Dream\".\nSpears si esib\u00ec come artista d'apertura ai Billboard Music Awards in un medley di alcuni suoi brani. Alla fine dell'esibizione fu premiata con il Millennium Award, mentre l'esibizione fu lodata dalla critica. Il 19 giugno 2016, invece, venne premiata con un MTV Italian Music Award.\nIl 15 luglio fu pubblicato il singolo \"Make Me...\", realizzato in collaborazione con G-Eazy. Il singolo raggiunse la prima posizione di iTunes in 55 paesi diversi, compresi Italia e Stati Uniti. Esso anticipa l'uscita del nono album in studio, intitolato \"Glory\" e pubblicato il 26 agosto successivo. Ancor prima dell'uscita del disco, vengono pubblicati i singoli promozionali \"Private Show\", \"Clumsy\" e \"Do You Wanna Come Over?\". Il 28 agosto prese parte agli annuali MTV Video Music Awards, dopo nove anni dall'ultima esibizione. Britney si \u00e8 esibita con un medley di \"Make Me...\" e \"Me, Myself &amp; I\" insieme al rapper G-Eazy.\nL'album \"Glory\" ottenne un buon successo commerciale nelle classifiche mondiali, riuscendo a esordire alla numero uno in Italia e alla numero 2 in Regno Unito, entrambi i migliori posizionamenti della cantante nei paesi. Non riusc\u00ec per\u00f2 a esordire alla al primo posto negli Stati Uniti, dove si accontent\u00f2 della 3\u00aa posizione In totale, il disco ha venduto finora pi\u00f9 di copie.\nIl 16 novembre venne pubblicato come secondo estratto dall'album \"Slumber Party\", versione remix con Tinashe. Due giorni pi\u00f9 tardi, sul canale Vevo della Spears, viene diffuso anche il videoclip diretto da Colin Tilley. La canzone esord\u00ec alla posizione 86 nella classifica Billboard Hot 100, senza promozione da parte della cantante. Poche settimane dopo Britney, in un'intervista per il magazine \"Vegas Player\", rivel\u00f2 di essere gi\u00e0 tornata in studio di registrazione per creare nuovo materiale, pensando gi\u00e0 a un nuovo disco.\nNel gennaio 2017 Britney vinse quattro premi ai People's Choice Awards, nelle categorie \"Favorite Pop Artist\", \"Female Artist\", \"Social Media celebrity\" e \"Comedic Collaboration\" per uno sketch con Ellen DeGeneres.\nNel frattempo, a febbraio 2017, la residency \" a Las Vegas ha superato i 100 milioni di dollari in incassi e pi\u00f9 di biglietti venduti.\nIl 27 marzo 2017 la cantante ha ufficializzato un nuovo tour, il \", in Asia. Le prime date confermate furono quelle di Tokyo, Osaka, Manila, Hong Kong e Tel Aviv. Ad aprile, il Partito Laburista Israeliano dichiar\u00f2 di aver spostato le primarie per l'elezione del leader il giorno successivo al concerto della Spears, per non sovrapporre i due eventi e perch\u00e9 ci sarebbe stata una grande affluenza di pubblico al concerto, circa 56\u00a0000 persone. Il tour ha registrato un notevole successo commerciale e, con un fatturato di 25 milioni di dollari in appena undici date, \u00e8 stato il sesto tour femminile pi\u00f9 redditizio dell'anno.\nIl 29 aprile, durante la serata dei Radio Disney Music Awards, la popstar \u00e8 stata insignita del premio Icon Award diventando la prima artista a ricevere tale riconoscimento. Il 4 novembre Britney ha ufficialmente inaugurato il Britney Spears Campus, una struttura di accoglienza dentro il centro pediatrico oncologico di Las Vegas finanziata grazie alla donazione della popstar da un milione di dollari, derivanti dalla vendita di ciascun biglietto del suo \"Britney: Piece of Me\".\nIl tour \"Britney: Piece of Me\" si \u00e8 concluso il 31 dicembre 2017. In occasione dell'ultimo concerto, l'esibizione della cantante \u00e8 stata trasmessa dalla rete televisiva ABC: il concerto \u00e8 stato seguito da oltre 25 milioni di telespettatori. Il concerto del 31 dicembre ha anche infranto il record dello spettacolo pi\u00f9 redditizio a Las Vegas, con 4.600 biglietti venduti e 1.172.000 dollari di incasso. Con la pubblicazione dei dati ufficiali lo spettacolo \"Britney: Piece of Me\" ha incassato in totale 137,6 milioni di dollari e venduto 916.184 biglietti in 248 spettacoli.\nIl 23 gennaio 2018 la cantante ha annunciato l'estensione del suo \"Britney: Live in Concert\" al Nord America e all'Europa, con concerti tra luglio e settembre. Il 12 luglio \u00e8 ripartito da Washington il \"Britney: Live in concert\", da quel momento ribattezzato come \"Britney: Piece of Me Tour\". Il 4 agosto Britney ha inaugurato la terza leg del tour in Europa, ricevendo le lodi da parte di pubblico e critica. Il 18 ottobre successivo viene confermata una nuova residency a Las Vegas, intitolata \"\", che avrebbe dovuto avere inizio il 13 febbraio 2019 al Park Theater del MGM Casino; tuttavia, nel gennaio 2019 la Spears annuncia la cancellazione della residency.\nIl 29 maggio 2020, a quasi quattro anni di distanza, viene pubblicata una nuova versione dell'album \"Glory\" su tutte le piattaforme di distribuzione di musica digitale e streaming, accompagnata da una nuova copertina realizzata da David LaChapelle e dalla traccia bonus \"Mood Ring\", fino ad allora disponibile esclusivamente per il mercato giapponese. Ad essa ha fatto seguito l'inedito \"Swimming in the Stars\", pubblicato il giorno del trentanovesimo compleanno della cantante come parte della riedizione in vinile dell'album distribuita il successivo 11 dicembre. Il 10 dicembre viene pubblicato un nuovo singolo dall\u2019album, \"Matches\", in collaborazione con i Backstreet Boys.\nAlla fine del 2021 annuncia di essere al lavoro su nuova musica.\nVita privata.\nLa vita privata della cantante \u00e8 stata spesso al centro delle cronache rosa a causa dei numerosi problemi personali. Britney ha girato un documentario, \"\", per chiarire quello che le \u00e8 successo e per raccontare la sua versione dei fatti rispetto al primo decennio degli anni 2000. Tra il 1999 e il 2002 \u00e8 stata legata sentimentalmente al collega Justin Timberlake; la relazione \u00e8 terminata in maniera travagliata, tanto che l'artista ha dedicato alla ex fidanzata una canzone divenuta tra le pi\u00f9 note della sua carriera, \"Cry Me a River\". Nel settembre 2003 ha incominciato una relazione con l'amico d'infanzia Jason Allen Alexander che spos\u00f2 il 3 gennaio 2004 in una cappella matrimoniale di Las Vegas, in Nevada. Il matrimonio fu annullato solo cinquantacinque ore dopo, con un comunicato che affermava che la Spears \u00abnon era in grado di comprendere le sue azioni\u00bb.\nNel febbraio 2004 Spears annunci\u00f2 il fidanzamento con il rapper e ballerino statunitense Kevin Federline. Le fasi iniziali della loro relazione furono raccontate nel primo reality show della Spears, \"\". I due si sposarono il 18 settembre 2004, ma non furono legalmente sposati fino a tre settimane dopo a causa di un ritardo di finalizzazione dell'accordo prematrimoniale. La coppia ha avuto due figli, nati a distanza di un anno l'uno dall'altro: Sean (14 settembre 2005) e Jayden James (12 settembre 2006). Il 7 novembre 2006 la Spears chiese improvvisamente il divorzio, citando differenze inconciliabili. Il divorzio \u00e8 stato ufficializzato nel luglio del 2007, quando la coppia raggiunse un accordo circa il mantenimento e la custodia dei figli.\nDal 2016 la Spears ha una relazione con il personal trainer di origini iraniane Sam Asghari.\nLa crisi e la ripresa.\nIl 16 febbraio 2007 la Spears entr\u00f2 in una clinica di riabilitazione ad Antigua, nei Caraibi, in cui trascorse meno di ventiquattro ore. La notte seguente si rec\u00f2 presso un parrucchiere di Los Angeles e, secondo alcuni testimoni, dopo il rifiuto da parte della parrucchiera alla richiesta di rasarle a zero la testa, Britney prese un rasoio elettrico e comp\u00ec il gesto da sola. L'episodio ebbe un'eco mediatica significativa a livello mondiale, tanto da finire sulle prime pagine dei pi\u00f9 popolari quotidiani, riviste e siti di gossip. Nelle settimane seguenti si fece ricoverare spontaneamente in un'altra clinica di riabilitazione. Dopo aver completato il programma di riabilitazione alla clinica Promises, scrisse sul suo sito web: \u00abHo davvero toccato il fondo. Ora non penso che il mio problema fosse alcol o depressione. [...] ero come una bambina affetta da ADHD (Sindrome da deficit di attenzione e iperattivit\u00e0), che corre in giro\u00bb.\nNell'ottobre 2007 la Spears perse la custodia dei figli. Le ragioni rispetto alla sentenza del giudice non furono mai rivelate al pubblico. Il 3 gennaio 2008 Britney si rinchiuse nel bagno di casa sua coi due figli, rifiutandosi di riconsegnarli ai rappresentanti legali dell'ex marito. Fu poi trasportata in ambulanza e ricoverata al Cedars-Sinai Medical Center di Los Angeles, dopo che la polizia giunta a casa sua not\u00f2 che sembrava essere sotto l'influenza di sostanze stupefacenti. Il giorno seguente, le furono tolti i diritti di far visita ai figli e Kevin Federline ne ottenne la custodia completa. Alla fine del mese, fu trasferita nel reparto psichiatrico del Ronald Reagan UCLA Medical Center con codice 5150 - Trattamento sanitario obbligatorio (TSO). La popstar fu dimessa il 6 febbraio 2008. I giudici le affidarono come tutori il padre Jamie Spears e il procuratore Andrew Wallet, dando loro il completo controllo dei suoi beni.\nNel luglio 2008 la Spears raggiunse un accordo con Federline e riottenne l'affidamento congiunto dei figli. Nei mesi successivi si ristabil\u00ec completamente. A inizio 2015, dopo sette anni, riottenne la custodia completa dei figli.\nIl nuovo crollo, le contese legali e il movimento \"#FreeBritney\".\nNel novembre 2018 il padre di Britney venne operato in seguito a una perforazione gastrointestinale quasi fatale. La situazione spinse la cantante ad annullare il suo spettacolo previsto a Las Vegas \"\" e a prendere una \u00abpausa indefinita\u00bb nel successivo mese di gennaio. Nel marzo 2019 il procuratore Andrew Wallet si conged\u00f2 dal ruolo di co-tutore legale di Britney dopo undici anni. Nel mese di aprile venne diffusa la notizia secondo la quale Britney si fosse presentata in una clinica di salute mentale per essere ricoverata perch\u00e9 \u00abdevastata\u00bb dalla malattia del padre. Il 24 aprile 2019 la cantante annunci\u00f2 di essersi ripresa e due giorni pi\u00f9 tardi venne dimessa dalla clinica.\nDurante lo stesso periodo, attraverso un podcast da parte di alcuni fan della cantante diventato virale su Internet, sono emerse numerose speculazioni secondo le quali la Spears fosse stata costretta dal padre e tutore legale Jamie a farsi ricoverare nella clinica di salute per aver rifiutato dei medicinali che \u00e8 chiamata ad assumere contro la sua volont\u00e0 e per aver guidato la sua automobile senza il consenso del padre. In virt\u00f9 di ci\u00f2, i fan hanno iniziato a dar luogo a numerose proteste contro la presunta tutela abusiva a cui sarebbe sottoposta la cantante istituendo il movimento \"#FreeBritney\", che ha ricevuto il supporto delle celebrit\u00e0 tra cui Miley Cyrus, Cher, l'amica di Britney Paris Hilton e l'organizzazione American Civil Liberties Union. Nel settembre 2019 l'ex marito di Spears Kevin Federline ottenne un ordine restrittivo contro Jamie accusandolo di aver aggredito fisicamente uno dei suoi due figli; per questo motivo, l'assistente personale della cantante Jodi Montgomery rimpiazz\u00f2 temporaneamente Jamie nel ruolo di tutore di Britney.\nNel mese di agosto 2020 l'avvocato di Britney, Samuel D. Ingham III, present\u00f2 presso il tribunale di Los Angeles una mozione attraverso la quale venne richiesta la rimozione del padre di Britney dal ruolo di tutore legale della cantante e la sostituzione permanente con Jodi Montgomery. Sebbene il giudice avesse deciso di estendere la disposizione originaria fino al febbraio 2021, nel successivo mese di novembre venne accolta la richiesta che il patrimonio della cantante venisse co-gestito da una societ\u00e0 finanziaria esperta, la Bessemer Trust Company. Dai documenti legali presentati dal legale della Spears si evince inoltre che la Spears non torner\u00e0 a lavorare finch\u00e9 non si sar\u00e0 liberata dalla tutela del padre. Un documentario finalizzato a ripercorrere le fasi salienti della sua carriera e a far luce sui recenti accadimenti, intitolato \"Framing Britney Spears\" e prodotto in collaborazione con il New York Times, venne trasmesso negli Stati Uniti dall'emittente televisiva FX nel febbraio 2021. Il 12 agosto 2021 viene annunciato che Jamie Spears, dopo 13 anni, ha accettato di rinunciare al titolo di tutore legale della figlia.\nIl 29 settembre 2021 il giudice della Corte suprema di Los Angeles, Brenda J. Penny, sospende Jamie Spears e conferisce l'incarico di tutore legale del patrimonio della cantante all' avvocato John Zabel, mantenendo Jodi Montgomery come tutore della persona fisica e per ci\u00f2 che concerne la salute e la terapia medica della Spears. Il giudice, il 12 novembre 2021, in una nuova udienza ha stabilito il termine immediato della tutela legale. Ulteriori indagini verranno fatte per giudicare il lavoro svolto dal padre e quanti milioni dovr\u00e0 restituire alla figlia.\nStile musicale e temi.\nDopo il suo esordio, la Spears venne indicata come l'autrice della rinascita del teen pop alla fine degli anni novanta. Il quotidiano Daily Yomiuri disse che \u00abI critici musicali l'hanno considerata come la pi\u00f9 dotata icona pop tra i giovani dopo molti anni, ma la Spears si \u00e8 posta degli obiettivi un po' pi\u00f9 ottimistici: vuole riuscire a raggiungere il livello di superstar come Madonna e Janet Jackson\u00bb. Rolling Stone scrisse: \u00abBritney Spears continua sull'archetipo di reginetta del rock &amp; roll, di bambola salopette, dell'angioletto che ha appena iniziato a farsi conoscere\u00bb. Rami Yacoub, che co-produsse l'album di esordio della Spears con Max Martin, comment\u00f2: \u00abHo notato con Denniz Pop e i precedenti collaboratori di Max che, quando registriamo le canzoni, c'\u00e8 come qualcosa di nasale. Con gli 'N Sync e i Backstreet Boys, abbiamo puntato su quella voce nasale. Quando Britney ci ha provato, le \u00e8 uscito questo tipo di voce rauca, ma sexy\u00bb.\nDopo la pubblicazione del suo primo album, Chuck Taylor di Billboard osserv\u00f2: \u00abLa Spears \u00e8 diventata una performer completa, con veloci passi di danza, una voce - seppur giovane - vera e funkie [...] \"(You Drive Me) Crazy\", il suo terzo singolo [...] dimostra lo sviluppo individuale della Spears, mostrando che a 17 anni sta trovando il tono di voce giusto dopo tanti mesi di pratica\u00bb. Stephen Thomas Erlewine di Allmusic si rifer\u00ec alla sua musica come \u00abuna miscela di dance-pop contagioso e dolci ballate\u00bb. La Spears avrebbe commentato pi\u00f9 avanti: \u00abCon \" [...] Baby One More Time\", non ho mai dovuto usare tutta la mia voce. Le canzoni erano fantastiche, ma non difficili\u00bb.\n\"Oops!... I Did It Again\" e i seguenti album videro la Spears lavorare con diversi produttori R&amp;B contemporanei, per arrivare a \u00abuna combinazione di bubblegum, urban soul, e raga\u00bb. Il terzo album, \"Britney\" deriv\u00f2 dalla nicchia del teen pop, \u00abnel ritmo e nella melodia [...] \u00e8 pi\u00f9 nitido, pi\u00f9 duro di quelli venuti prima.\u00bb. Guy Blackman del The Age scrisse che nonostante a pochi importa ascoltare un intero album della Spears, \u00abla cosa pi\u00f9 importante della Spears \u00e8 che i suoi pi\u00f9 grandi successi, non importa quanto pre-confezionati o incredibilmente lucidi, hanno sempre convinto grazie alla sua guida, il suo impegno e la sua presenza. Per la maggior parte dei suoi fan adolescenti, la Spears esprime perfettamente i bisogni contrastanti dell'adolescenza, la tensione tra castit\u00e0 ed esperienza sessuale, tra edonismo e responsabilit\u00e0, tra sicurezza e vulnerabilit\u00e0\u00bb.\nBritney Spears \u00e8 una soubrette, anche se molti critici ritengono sia in realt\u00e0 un contralto che ha scelto di cantare in Soubrette.\nAnche le sue abilit\u00e0 vocali sono state criticate, spesso paragonate alla collega Christina Aguilera. Il critico Allan Raible derise l'uso eccessivo, in \"Circus\", di effetti digitali e robotici. Egli scrive: \u00abNon \u00e8 mai stata una grande cantante [...] Riuscirebbe a cantare queste canzoni senza arrangiamenti ed effetti vocali? Ancora pi\u00f9 importante, qualcuno vuole sentirla provare una tale esibizione? Ha importanza? No. L'attenzione \u00e8 ancora sull'immagine e non sul contenuto\u00bb. La sua immagine e il suo personaggio furono spesso paragonati a Christina Aguilera. David Browne di Entertainment Weekly osserv\u00f2: \u00abChristina Aguilera pu\u00f2 esibire pelle e ombelico, ma nella sua musica e nei suoi modi, \u00e8 troppo ansiosa per offendere \u2014 \u00e8 una brava ragazza che finge di essere cattiva. La Spears, invece, sembra una cattiva ragazza che si comporta bene\u00bb. Al contrario, Allmusic comment\u00f2: \u00abCome la pari Christina Aguilera, Britney equipara la maturit\u00e0 con la sessualit\u00e0 visibile e il suono martellante di locali nightclub [...] Se Christina viene riconosciuta come una promiscua di natura, Britney \u00e8 la ragazza della porta accanto che va al college, beve e fuma e balla e ha rapporti sessuali un po' troppo temerari, perch\u00e9 \u00e8 la prima volta che pu\u00f2 indulgere\u00bb. Sal Cinquemani dello Slant Magazine fece notare: \u00abLa disparit\u00e0 tra la Aguilera e la Spears non pu\u00f2 essere misurata solo dal timbro di voce e dal numero di ottave [...] La popolarit\u00e0 dell'Aguilera non ha mai raggiunto quella di Britney\u00bb.\nCome nel caso di altre popstar orientate al ballo, la Spears \u00e8 stata criticata per l'uso del playback mentre esegue alcune canzoni nelle esibizioni dal vivo. Lo scrittore Gary Giddins scrisse sul suo libro \"Natural selection: Gary Giddins on comedy, film, music, and books\" che \u00abtra i tanti accusati di muovere le labbra mentre il resto \u00e8 fatto da un computer ci sono Britney Spears, Luciano Pavarotti, Shania Twain, e Madonna\u00bb.\nRashod D. Ollison del The Baltimore Sun osserv\u00f2: \u00abMolte popstar sentono di non avere altra scelta se non cercare di migliorarsi vocalmente. Dall'avvento di MTV e altri canali musicali, il pubblico ha visto video musicali sempre pi\u00f9 elaborati con effetti speciali sbalorditivi, coreografie pazzesche, vestiti fantastici, corpi meravigliosi. E lo stesso livello di perfezione \u00e8 richiesto anche su un palco. Se Britney Spears, Janet Jackson o Madonna cantassero in modo stridulo e piatto senza una base di supporto, i fan non pagherebbero fino a 300 euro per un biglietto\u00bb.\nGiddins aggiunse: \u00ab\u00c8 stato detto che i fan di Britney Spears preferiscono che canti in playback - nonostante le smentite dell'interessate nel farlo (contraddette dai suoi stessi registi) - perch\u00e9 si aspettano uno spettacolo impeccabile quando pagano alte cifre per un concerto\u00bb. In Australia, il Ministro del Commercio Equo e Solidale Virginia Judge ha fatto stampare degli avvisi sui biglietti di ogni concerto che contiene parti in playback. Ha commentato: \u00abPotrebbero essersi presentati dei casi in cui le persone avrebbero comprato un biglietto pensando che avrebbero assistito a un concerto dal vivo [...] per alcune persone significa che \u00e8 tutto dal vivo, \u00e8 fresco, succede in quel momento, non \u00e8 qualcosa di pre-registrato. Bisogna essere certi del fatto che sanno di pagare per quello che vogliono vedere\u00bb. Notando la prevalenza dell'uso del playback, il Los Angeles Daily News riport\u00f2: \u00abNel contesto di un concerto di Britney Spears, importa davvero? Come uno spettacolo di Las Vegas, non vai per sentirla cantare, vai per lo spettacolo di insieme\u00bb. Similmente, Aline Mendelsohn dell'Orlando Sentinel sottoline\u00f2: \u00abMettiamo in chiaro una cosa: un concerto di Britney Spears non riguarda la musica [...] bisogna ricordarsi che si basa sugli aspetti visivi, non musicali\u00bb. Il critico Glenn Gamboa comment\u00f2 che i suoi tour sono \u00abcome la sua vita - un'impresa massiccia per far soldi progettata per evidenziare i suoi talenti distraendo dai suoi difetti, con un mix di sex appeal techno e luci da discoteca. E, come la sua vita, \u00e8 pi\u00f9 o meno un successo\u00bb.\nInfluenze.\nNel corso della sua carriera, la Spears ha fatto frequenti paragoni con Madonna e Janet Jackson, in termini di voce, coreografie e presenza sul palco, citando entrambe come ispiratrici del suo lavoro. Ha poi anche citato Michael Jackson.\nGuy Blackman sostenne: \u00abC'\u00e8 ancora molto che pu\u00f2 piacere della sua discografia. La Spears non ha solo lavorato con grandi nomi, ha reso tali nomi grandi, e ha mantenuto alto il suo livello per anni nel mercato pi\u00f9 volubile del mondo, mentre la maggior parte delle aspiranti starlette \u00e8 fortunata a sopravvivere a un mese\u00bb.\nAnche il rispetto di Madonna per la Spears \u00e8 stato soggetto di osservazioni. Santiago Fouz-Hern\u00e1ndez e Freya Jarman-Ivens, autori di \"Madonna's drowned worlds: new approaches to her cultural transformations, 1983-2003\" notarono che la relazione di diverse generazioni pi\u00f9 conosciuta \u00e8 quella tra la Spears e Madonna, relazione della quale \u00abLa stampa divenne quasi ossessionata dalla loro relazione di reciproca ammirazione\u00bb.\nFilantropia.\nLa cantante fond\u00f2 \"The Britney Spears Foundation\", un ente caritatevole che aiuta i bambini bisognosi. La filosofia dietro questa fondazione \u00e8 che la musica e l'intrattenimento possono essere come una cura per questi bambini. Nel mese di aprile del 2002, grazie agli sforzi della cantante e della fondazione, venne inviata una somma pari a un milione di dollari alle famiglie degli uomini che prestarono il loro soccorso dopo la caduta delle Torri Gemelle l'11 settembre 2001, inclusi i vigili del fuoco di New York, la polizia della citt\u00e0 e il porto del New Jersey. Tuttavia, venne riportato che nel 2008 la fondazione ha avuto un deficit di 200.000 dollari. Dopo che la Spears perse la tutela dei beni, suo padre e Andrew Wallet azzerarono gli sforzi, fino a chiudere del tutto l'associazione nel 2011.\nIl 30 ottobre 2001 la Spears, insieme con Bono e ad altri artisti, sotto il nome \"Artists Against AIDS Worldwide\", pubblicarono un singolo chiamato \"What's Going On\" con l'intenzione di combattere l'AIDS in Africa e in altre regioni impoverite. In occasione dell'Uragano Katrina nel 2006, Britney don\u00f2 350.000 dollari a \"Music Rising\". Pi\u00f9 tardi, nel 2011, la cantante don\u00f2 200.000 dollari durante l'evento \"An Evening of Southern Style\" in una residenza privata a Beverly Hills per aiutare l'associazione \"St. Bernard Project\", con l'aiuto di altre celebrit\u00e0, come Hilary Duff, Selena Gomez, Kelly Osbourne, Kellan Lutz e Kim Kardashian. Britney si occup\u00f2 di molte campagne caritatevoli durante la sua carriera, per esempio aiut\u00f2 l'associazione \"Gilda's Club Worldwide\" contro il cancro, la \"Promises Foundation\" e la \"United Way\", con lo scopo di aiutare le famiglie con qualsiasi tipo di situazioni svantaggiose.\nDa quando la popstar ha cominciato i suoi spettacoli fissi a Las Vegas nel 2013, ha mostrato interesse nell'aiutare varie cliniche specializzate nella cura del cancro dei bambini. Infatti nell'ottobre 2014 Britney ha donato 120.000 dollari alla fondazione Nevada Childhood Cancer Foundation. Inoltre, per ogni singolo biglietto venduto dei suoi spettacoli, 1 dollaro viene trattenuto e donato sempre alla NCCF in beneficenza. A oggi circa 500.000 dollari sono stati donati a tale associazione. Per sostenere le famiglie colpite dalla strage di Las Vegas del 1\u00ba ottobre 2017 la cantante ha venduto all'asta un suo dipinto, venduto per 10.000 dollari. In una conferenza ha spiegato il significato dell'opera, a tema floreale, che rappresenta una sorta di rinascita.\nImpatto nella cultura pop.\nSpears divenne un'icona pop internazionale immediatamente dopo aver incominciato la sua carriera. Il magazine Rolling Stone scrisse: \u00abUna delle cantanti femminili pi\u00f9 controverse e di successo del ventunesimo secolo, Britney Spears (insieme con i Backstreet Boys e agli 'N Sync) ha guidato l'ascesa del teen-pop post-millenario. Ha poi guidato quella che sembrava essere la sua stessa fine, con la sua discutibile genitorialit\u00e0, abuso di sostanze e il suo comportamento bizzarro in generale che \u00e8 diventato costante mangime per i tabloid.\u00bb. \u00c8 entrata nel Guinness World Records come \"Artista donna giovane con l'album di maggior successo\" per il suo album di esordio, \"...Baby One More Time\", che solo negli Stati Uniti ha venduto pi\u00f9 di 13 milioni di copie. Melissa Ruggieri del Richmond Times-Dispatch disse: \u00abViene anche ricordata per essere la giovane artista con le vendite maggiori. Prima di diventare ventenne Britney ricevette il premio come cantante femminile con il maggior numero di fan in tutto il mondo superando Madonna.\n\"Britney Spears\" \u00e8 stata la stringa di ricerca pi\u00f9 ricorrente su Yahoo! per quattro anni consecutivi e ben sette volte in totale. La Spears entr\u00f2 nel Guinness World Records come \"Most Searched Person\" per due volte, nel 2007 e nel 2009. Ha anche avuto una grande influenza su diversi nuovi artisti, inclusi Kristinia DeBarge, Lana Del Rey, Jessie J, la quale ha affermato che senza Britney e Madonna lei e altre pop star non esisterebbero. Lady Gaga, Little Boots, Selena Gomez, Pixie Lott e Miley Cyrus, che ha citato la Spears come una delle sue pi\u00f9 grandi ispirazioni e a cui si \u00e8 anche riferita nella sua hit \"Party in the U.S.A.\".\nBebo Norman ha scritto una canzone sulla Spears, intitolata \"Britney\", pubblicata come singolo. La boy band Busted ha scritto una canzone dallo stesso titolo, presente nel loro album di esordio. \u00c8 stata menzionata anche nel brano \"Don't Let Me Get Me\" di Pink. Richard Cheese defin\u00ec Britney Spears \"una cantante notevole\" e continu\u00f2 definendola \"versatile\" e quello che l'industria discografica chiama \"artista\". People magazine e MTV riportarono, il 1\u00ba ottobre del 2008, che la John Philip Sousa Middle School, nel Bronx, aveva chiamato il proprio studio musicale in onore di Britney Spears. La stessa Spears era presente alla cerimonia, occasione nella quale ha donato 10\u00a0000 dollari al programma musicale dell'istituto.\nDoppiatrici italiane.\nNelle versioni in italiano dei suoi lavori, Britney Spears \u00e8 stata doppiata da:\nDa doppiatrice \u00e8 sostituita da:\nPremi e riconoscimenti.\nIn tutta la sua carriera Britney \u00e8 stata nominata 560 volte e ha vinto oltre 430 premi, rendondola la seconda artista pi\u00f9 premiata di sempre, dopo Michael Jackson. Dal 1998 a oggi i premi e i riconoscimenti pi\u00f9 importanti che ha ricevuto sono:\nRolling Stone\nGlaad Media Awards\nBravo Otto\nTeen Choice Awards\nBambi awards \nVevo Certified\nProfumi.\nBritney in collaborazione con l'azienda di cosmetici Elizabeth Arden ha prodotto, fino a ora, pi\u00f9 di venti fragranze. Del suo primo profumo Curious, lanciato nel 2004, sono state vendute pi\u00f9 di 500 milioni di boccette. Nel 2012 \u00e8 stato riportato che l'impero dei profumi della Spears ha raggiunto un fatturato di pi\u00f9 di 1,5 miliardi di dollari.\nStilista.\nLa Spears firm\u00f2 nel 2010 una linea di abbigliamento in edizione limitata per il marchio Candie's, marchio del quale era anche testimonial. Nel 2014 lanci\u00f2 \"The intimate Britney Spears\", la sua linea di lingerie femminile che rimase attiva fino al 2016. Per promuoverla, Britney fece un minitour di presentazione tra America ed Europa. Nel 2018 la Spears \u00e8 apparsa come protagonista della collezione Memento N\u00b0 2 della rinomata casa di moda parigina Kenzo."}
{"id": "1772219", "revid": "136", "url": "https://it.wikipedia.org/wiki?curid=1772219", "title": "Alluminiatura", "text": ""}
{"id": "1772224", "revid": "729019", "url": "https://it.wikipedia.org/wiki?curid=1772224", "title": "Assedio di Neuss", "text": "L'assedio di Neuss ebbe luogo tra il 1473 e il 1474 e fu uno dei primi eventi bellici indicati sotto il nome di Guerre borgognone. L'assedio di Carlo I di Borgogna alla citt\u00e0 imperiale di Neuss non ebbe successo. L'avvicinarsi di un imponente esercito imperiale mise in fuga gli assedianti.\nLa ritirata borgognona venne interpretata dagli abitanti della citt\u00e0 come un intervento miracoloso, ottenuto con le preghiere innalzate al santo protettore San Quirino di Neuss, le cui spoglie erano state traslate dalle catacombe romane quattro secoli prima ed erano custodite nella basilica della citt\u00e0 tedesca."}
{"id": "1772250", "revid": "1305772", "url": "https://it.wikipedia.org/wiki?curid=1772250", "title": "Palazzo Ginori (disambigua)", "text": "La famiglia Ginori ebbe diversi palazzi:"}
{"id": "1772256", "revid": "729019", "url": "https://it.wikipedia.org/wiki?curid=1772256", "title": "Iperfagia", "text": "L'iperfagia o polifagia \u00e8 l'aumento della sensazione di fame o dell'appetito. Il termine deriva dal greco antico , \"polys\", \"molto\", e la radice , \"phag-\", relativa al \"mangiare\". In medicina rappresenta un segno clinico di fame eccessiva cui consegue l'assunzione per via orale di una quantit\u00e0 di cibo solido insolitamente maggiore della norma del soggetto.\nEziologia.\nPu\u00f2 derivare da disordini quali il diabete mellito, la sindrome di Kleine-Levin, la sindrome di Prader-Willi e la sindrome di Bardet-Biedl.\nAltre cause comprendono stati d'ansia, bulimia e sindrome premestruale, alterazioni endocrinologiche e metaboliche quali ipertiroidismo, malattia di Basedow-Graves e ipoglicemia.\nLa polifagia rappresenta anche una delle manifestazioni precoci del quadro clinico di chetoacidosi diabetica, mentre nelle fasi avanzate, quando la carenza di insulina diventa pi\u00f9 grave e la chetoacidosi diabetica si sviluppa completamente, l'appetito \u00e8 soppresso.\nPu\u00f2 derivare anche dall'assunzione di certi farmaci o sostanze, quali corticosteroidi, ciproeptadina, antidepressivi triciclici e tetraidrocannabinolo assunto dalla cannabis."}
{"id": "1772266", "revid": "1442080", "url": "https://it.wikipedia.org/wiki?curid=1772266", "title": "Rumble Pak", "text": "Il Rumble Pak \u00e8 un dispositivo di Interfaccia aptica della Nintendo. I videogiochi che supportano il Rumble Pak lo fanno vibrare in diverse situazioni, ad esempio durante una sparatoria o quando il personaggio viene colpito durante il gioco. Sono state messe in commercio diverse versioni di Rumble Pak: per Nintendo 64, Nintendo DS/Lite.\nNintendo 64.\nIl Rumble Pak originale, disegnato per il controller della Nintendo 64, fu messo in commercio nell'aprile 1997 in Giappone, nel luglio 1997 in Nord America e nell'ottobre 1997 in Europa. Funziona con due batterie AAA e va inserito nello slot per le cartucce di memoria del controller, impedendo anche l'uso contemporaneo di un Controller Pak (cosa di poco conto dato che la maggior parte dei giochi per Nintendo 64 hanno una cartuccia in cui vengono immagazzinati i dati di salvataggio).\nIl Rumble Pak venne introdotto venduto in coppia con il gioco \"Lylat Wars\", ma venne poi messo in commercio separatamente due mesi pi\u00f9 tardi.\nNintendo DS.\nIl Rumble Pak per Nintendo DS ha la forma di una cartuccia per Game Boy Advance ed \u00e8 disegnato per essere inserito negli slot di qualsiasi sistema Game Boy Advance. Esso venne introdotto in Nord America con il gioco \"Metroid Prime Pinball\" e con notevole ritardo in Europa; l'accessorio fece la sua prima apparizione nel Regno Unito quando fu messo in vendita con il gioco Actionloop.\nAll'inizio il Rumble Pak era disponibile solo di colore nero, poi anche una versione bianca fu messa in commercio. Erano previsti ulteriori colori che non videro mai il mercato."}
{"id": "1772274", "revid": "180559", "url": "https://it.wikipedia.org/wiki?curid=1772274", "title": "Bartolomeo il Giovane", "text": "Biografia.\nManifest\u00f2 fin da piccolo grande interesse per la vita monastica tanto che i nobili genitori decisero di affidarlo, all'et\u00e0 di sette anni, ai monaci bizantini del monastero di San Giovanni Calibyta in Caloveto. Recatosi a dodici anni al monastero di Montecassino, ove viveva San Nilo il Giovane, rimase attratto dalla sua personalit\u00e0 e si ferm\u00f2 l\u00ec, seguendolo poi (994) a Serperi, ove visse di preghiera e digiuni per sei anni.\nNell'anno 1000 accompagn\u00f2 Nilo a Roma per implorare piet\u00e0 per il compaesano Giovanni Filagato, autoproclamatosi Papa con il nome di Giovanni XVI, presso l'imperatore Ottone III attraverso la mediazione di Papa Gregorio V. Durante il viaggio, presso l'attuale Grottaferrata, comparve ai due monaci la Madonna che chiese loro di erigere sul luogo un tempio ed un monastero. Nilo mor\u00ec nel 1004 e Bartolomeo cur\u00f2 la realizzazione del monastero (del quale divenne abate) e della Chiesa che fu consacrata da Papa Giovanni XIX nel 1024.\nNel monastero di Grottaferrata si dedic\u00f2 alla scrittura di inni religiosi, che produsse in gran numero. Nel 1032 scrisse l'opera pi\u00f9 importante della sua ricca creazione letteraria: la \"Biografia di San Nilo\". Notevole importanza riveste poi il suo \"Typicon\", codice liturgico e disciplinare del monastero. Tutti i suoi manoscritti sono ancor oggi conservati nell'Abbazia di Grottaferrata.\nBartolomeo godette della stima di numerosi Papi quali Benedetto VIII, Giovanni XIX e Benedetto IX. Si dedic\u00f2 molto ad opere di carit\u00e0 verso gli indigenti, e anche alla composizione di liti fra potenti, fra le quali la violenta controversia che opponeva Guimaro V di Salerno al duca di Gaeta, Adenolfo d'Aquino. Gli agiografi riferiscono di miracoli compiuti in vita e, naturalmente, \"post mortem\". San Bartolomeo fu inumato accanto a San Nilo nel monastero di Grottaferrata, ma delle loro spoglie si sono perse le tracce."}
{"id": "1772280", "revid": "113757", "url": "https://it.wikipedia.org/wiki?curid=1772280", "title": "Val di Rema", "text": ""}
{"id": "1772291", "revid": "1652134", "url": "https://it.wikipedia.org/wiki?curid=1772291", "title": "Ernesto Mascheroni", "text": "Carriera.\nSoprannominato \"El t\u00edo\" (lo zio), Mascheroni si afferm\u00f2 giovanissimo nell'Olimpia Montevideo. Nel 1930 il c.t. dell'Uruguay Suppici lo inser\u00ec tra i convocati in vista della prima edizione del campionato mondiale di calcio, in programma quell'anno proprio in Uruguay.\nNella rassegna iridata collezion\u00f2 quattro presenze (gioc\u00f2 tutte le partite dell'Uruguay, tranne la prima contro il Per\u00f9) e a 22 anni e mezzo si laure\u00f2 campione del mondo.\nDopo i Mondiali fece il salto di qualit\u00e0 al Pe\u00f1arol, con cui vinse il titolo nazionale nel 1932. Due anni dopo lasci\u00f2 gli \"aurinegros\" per trasferirsi in Argentina all'Independiente. Rest\u00f2 per\u00f2 ben poco al club di Avellaneda: dopo poche settimane pass\u00f2, infatti, all'Ambrosiana-Inter di Giuseppe Meazza, due anni dopo il suo connazionale H\u00e9ctor Scarone. L'esperienza in nerazzurro si rivel\u00f2 brillante: pur non vincendo nulla, nelle due stagioni (1934/35 e 1935/36) giocate a Milano collezion\u00f2 53 presenze e 3 goal, oltre a 2 presenze con la maglia dell'Italia. Grazie alle proprie origini italiane fu infatti convocato in Nazionale da Vittorio Pozzo: esord\u00ec nell'amichevole giocata a Roma il 17 febbraio 1935 contro la Francia e vinta 2-1 dagli azzurri; gioc\u00f2 poi la partita della Coppa Internazionale 1933-1935 (poi vinta dall'Italia) disputata a Milano contro l'Ungheria e pareggiata 2-2.\nNel 1936 torn\u00f2 al Pe\u00f1arol, con cui vinse altri due titoli nazionali nel 1937 e nel 1938. Nel frattempo rientr\u00f2 nel giro della nazionale uruguaiana, con cui partecip\u00f2 al Campeonato Sudamericano de Football 1939 (nel quale l'Uruguay giunge secondo dietro al Per\u00f9 padrone di casa). L'anno dopo diede l'addio al calcio."}
{"id": "1772298", "revid": "38120", "url": "https://it.wikipedia.org/wiki?curid=1772298", "title": "Ensemble Sentieri selvaggi", "text": ""}
{"id": "1772303", "revid": "643662", "url": "https://it.wikipedia.org/wiki?curid=1772303", "title": "Igor Denisov", "text": ""}
{"id": "1772316", "revid": "28592", "url": "https://it.wikipedia.org/wiki?curid=1772316", "title": "Emm gryner", "text": ""}
{"id": "1772328", "revid": "580", "url": "https://it.wikipedia.org/wiki?curid=1772328", "title": "Challant (Italia)", "text": "Challant (pron. fr. : ) \u00e8 stato un comune italiano della Valle d'Aosta.\nStoria.\nIstituito nel 1928 unendo i comuni di Challant-Saint-Anselme e Challant-Saint-Victor. Il nome venne italianizzato dal 1939 al 1946 in \"Villa Sant'Anselmo\".\nVenne soppresso nel 1946 per la ricostituzione dei due comuni.\nDal 1976, mediante apposita legge, i due comuni hanno ripreso la \"d\" finale, in ossequio alla graf\u00eca tradizionale."}
{"id": "1772331", "revid": "77977471", "url": "https://it.wikipedia.org/wiki?curid=1772331", "title": "Gressonei", "text": ""}
{"id": "1772334", "revid": "93520968", "url": "https://it.wikipedia.org/wiki?curid=1772334", "title": "Perdita di eterozigosi", "text": "La perdita di eterozigosi (in inglese \"loss of heterozygosity\" o LOH) in una cellula diploide rappresenta la perdita della normale funzione di un allele di un gene nel quale l'altro allele era gi\u00e0 precedentemente inattivato.\nQuesto termine \u00e8 largamente usato in ambito oncologico. In seguito all'inattivazione (dovuta a mutazioni) di un allele di un gene oncosoppressore in una cellula germinale parentale, l'eventuale progenie acquisir\u00e0 l'omozigosi (sfavorevole) per quell'allele.\nIn oncologia, la perdita di eterozigosi avviene quando l'allele funzionale presente in una cellula somatica di un membro della progenie mutata, viene anch'esso inattivato in seguito ad un'altra mutazione. Il risultato di ci\u00f2 \u00e8 la mancata espressione dell'oncosoppressore con successiva trasformazione neoplastica."}
{"id": "1772335", "revid": "406204", "url": "https://it.wikipedia.org/wiki?curid=1772335", "title": "Giuseppe Bertini (pittore)", "text": "Biografia.\nGiuseppe Bertini era figlio di Giovanni Battista, noto pittore di vetrate che realizz\u00f2, fra le altre, quelle dei finestroni dell'abside del Duomo di Milano. Entr\u00f2 all'et\u00e0 di 13 anni alla Accademia di Belle Arti di Brera a Milano collaborando contemporaneamente all'attivit\u00e0 paterna che porter\u00e0 avanti realizzando, tra le tante, la vetrata che raffigura \"San Vittore a cavallo\" nella basilica di Varese ed a Milano le vetrate della facciata del Duomo. Fu allievo di Luigi Sabatelli e di Giuseppe Bisi (marito della pittrice Ernesta Legnani Bisi). Nel 1845 vince il Gran Premio dell'Accademia di Brera con il dipinto \"L'incontro di Dante e frate Ilario\".\nHa occasione di visitare in diverse occasioni Venezia, Firenze e Roma rimanendo affascinato dall'arte antica, in special modo dell'epoca del Rinascimento, la cui conoscenza lo porter\u00e0 a diventare prima il consigliere artistico del suo amico, il nobile Gian Giacomo Poldi Pezzoli che, per disposizione testamentaria chiam\u00f2 ad essere il primo direttore dell'omonimo museo Museo Poldi Pezzoli fondato a Milano dallo stesso Gian Giacomo nel suo palazzo di famiglia e che fu inaugurato nel 1881. Per l'appartamento del Poldi-Pezzoli Bertini aveva creato, nel 1851, le vetrate artistiche che ancora sono visibili nella loro posizione originale.\nAll'Accademia di Brera subisce l'influsso del romantico Francesco Hayez di cui aggiorna lo stile in senso antiaccademico aderendo al verismo e alla pittura storica, anche contemporanea, di cui \u00e8 un celebre esempio \"L'entrata di Vittorio Emanuele II e di Napoleone III in Milano dopo la battaglia di Magenta\" del 1859. Il Bertini era allora considerato l'esponente pi\u00f9 moderno e influente dell'ambiente artistico e culturale milanese peraltro in ritardo rispetto agli orientamenti d'oltralpe. Fu anche abile ritrattista, pittore di scene di genere, di paesaggio e di prospettive.\nNel 1882 subentr\u00f2 a Francesco Hayez nella direzione dell'Accademia di Belle Arti di Brera di Milano dove durante i suoi quaranta anni di insegnamento della pittura ebbe come allievi molti artisti tra i pi\u00f9 rappresentativi della pittura lombarda, ticinese e nazionale di fine '800 inizi del '900 tra cui ricordiamo: Tranquillo Cremona, Daniele Ranzoni, Angelo Morbelli, Ludovico Pogliaghi, Cesare Tallone, Giuseppe Pellizza da Volpedo, Giovanni Segantini, Achille Beltrame, Antonio Barzaghi Cattaneo, Pietro Michis, Alessandro Rinaldi, Ernesto Fontana, Luigi Rossi, Adolfo Feragutti Visconti, Riccardo Galli, Luigi Monteverde, Edoardo Berta, Pietro Anastasio, Angelo Achini, Giovanni Beltrami, Biagio Canevari e molti altri ancora.\nLa citt\u00e0 di Varese conserva oltre a numerosi suoi ritratti, anche il ciclo decorativo in Villa Ponti a Biumo Superiore commissionatogli da Andrea Ponti.\nEd \u00e8 sempre a Varese che Bertini ha ricevuto sepoltura, presso il Cimitero monumentale di Giubiano.\nUna famiglia di artisti.\nAnche il fratello Pompeo (Biumo Superiore, 10 giugno 1829 \u2013 Milano, 2 maggio 1899) prosegu\u00ec le orme del padre Giovanni, divenendo un apprezzato pittore di vetrate, arte ripresa in un primo tempo anche da suo figlio, Guido Bertini (1872-1938), pittore, poeta e autore di commedie dialettali, nato a Milano ma ritiratosi a vivere a Luvinate in provincia di Varese, citt\u00e0 che conserva molti suoi quadri in collezioni private, presso l'Ospedale di Circolo e la Fondazione Molina.\nCome commediografo dialettale si ricordano \"L'anima travasada\", \"El menagram\", \"El zio matt\", \"El tecoppa istitutor\", \"La mi\u00e9e bruta\", \"El diavol el fa i so pass\"."}
{"id": "1772344", "revid": "1149807", "url": "https://it.wikipedia.org/wiki?curid=1772344", "title": "Rubabandiera", "text": "Il rubabandiera \u00e8 un gioco tradizionale per bambini che si fa all'aperto o in un ambiente abbastanza grande. Si gioca in due squadre con lo stesso numero di giocatori, pi\u00f9 un'ulteriore persona, il \"porta-bandiera\".\nOrganizzazione dei giocatori e degli spazi.\nSi traccia una linea retta al centro del campo da gioco e altre due linee equidistanti e parallele alla linea tracciata per delimitare la \"casa\" delle due squadre. I giocatori di una squadra si allineano lungo la linea della propria casa, gli uni di fronte agli altri. A ogni giocatore viene assegnato un numero in ordine progressivo partendo da un estremo della fila (il primo giocatore sar\u00e0 il numero 1, il giocatore di fianco a lui il numero 2 e cos\u00ec via).\nIl porta-bandiera sta in piedi, a un estremo della linea di mezzeria, e tiene con la mano la \"bandiera\", cio\u00e8 un fazzoletto o qualcosa di simile, con il braccio teso in avanti.\nA questo punto il porta-bandiera pu\u00f2 chiamare un numero qualsiasi. Entrambi i giocatori delle due squadre corrispondenti al numero chiamato devono correre verso il porta-bandiera per \"rubare la bandiera\", il che pu\u00f2 avvenire in due modi: o afferrare la bandiera prima che lo faccia l'altro e arrivare all'interno della propria casa senza essere toccati dall'avversario, o, se non si riesce ad afferrare la bandiera per primo, toccare l'altro giocatore prima che arrivi nella sua casa. Alla squadra del giocatore che ruba la bandiera spetta il punto. Naturalmente non valgono contatti volontari violenti o in parti sensibili (testa, stomaco, ecc.)\nSe per caso invece i giocatori afferrano contemporaneamente la bandiera il modo pi\u00f9 comune per concludere il punto \u00e8 annullarlo e procedere con un'altra chiamata; ma si usa anche far ritornare i giocatori dietro la linea della propria casa e ripetere il punto con gli stessi giocatori; oppure, ma questo accade molto raramente e soprattutto con dei giocatori non giovanissimi, cercare di strappare la bandiera dalle mani dell'avversario, in questo caso alla squadra del giocatore che rimane con la bandiera in mano viene assegnato direttamente il punto.\nUna volta assegnato il punto, la bandiera torna al porta-bandiera, che potr\u00e0 chiamare un altro numero.\nVince la squadra che accumula pi\u00f9 punti.\nVarianti.\nUna variante per giocatori non troppo piccoli prevede che il porta-bandiera possa chiamare contemporaneamente pi\u00f9 di un numero, ad esempio due o tre numeri. In questi il confronto non sar\u00e0 uno a uno, ma la coppia, o il trio, di giocatori di una squadra contro la coppia, o il trio, di giocatori dell'altra squadra. Se vengono chiamati due numeri, prima di uscire dalla casa uno dei giocatori chiamati dovr\u00e0 salire sulle spalle dell'altro, e cos\u00ec andare a rubare la bandiera. Se vengono chiamati tre numeri, due dei giocatori chiamati intrecciando le braccia creano una sedia sulla quale il terzo giocatore si potr\u00e0 sedere.\nVideogiochi.\nIn molti sparatutto in prima persona, ma anche in altre tipologie di videogiochi, \u00e8 presente una modalit\u00e0 di gioco multiplayer chiamata Capture the Flag o CTF, letteralmente \"cattura la bandiera. In genere lo scopo del gioco \u00e8 quello di rubare la bandiera avversaria (o un oggetto simile) e di portarla nella propria base, segnando cos\u00ec un punto a favore della propria squadra. Essa \u00e8 anche una modalit\u00e0 di gioco nel softair."}
{"id": "1772347", "revid": "33277", "url": "https://it.wikipedia.org/wiki?curid=1772347", "title": "Beato Angelo Carletti", "text": ""}
{"id": "1772357", "revid": "287204", "url": "https://it.wikipedia.org/wiki?curid=1772357", "title": "Aroazes", "text": "Aroazes \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772362", "revid": "124123", "url": "https://it.wikipedia.org/wiki?curid=1772362", "title": "Quirino di Neuss", "text": "Biografia.\nEgli si convert\u00ec al cristianesimo dopo aver visto i miracoli compiuti dai martiri Alessandro, Evenzio e Teodulo, giustiziati sotto l'imperatore Traiano. Venne battezzato assieme alla figlia Balbina e a sua volta sub\u00ec il martirio per decapitazione il 30 marzo del 117. Fu sepolto nel cimitero di Pretestato sulla Via Appia. Un'epigrafe del V secolo ritrovata nel cimitero ne portava il nome. \nUn documento redatto a Colonia nel 1485 informa che il corpo del martire-tribuno venne traslato in Germania nel 1050, dono di papa Leone IX alla badessa Gepa, che lo port\u00f2 nella citt\u00e0 di Neuss sul Reno. La citt\u00e0 eresse una basilica a suo nome nel 1206, nella quale il corpo del martire \u00e8 tuttora custodito. Da questa citt\u00e0 il culto del santo si diffuse in tutto il Nord Europa."}
{"id": "1772365", "revid": "33277", "url": "https://it.wikipedia.org/wiki?curid=1772365", "title": "Beato Luca Belludi", "text": ""}
{"id": "1772369", "revid": "33277", "url": "https://it.wikipedia.org/wiki?curid=1772369", "title": "Beata Eurosia Fabris Barban", "text": ""}
{"id": "1772373", "revid": "287204", "url": "https://it.wikipedia.org/wiki?curid=1772373", "title": "Barra d'Alc\u00e2ntara", "text": "Barra d'Alc\u00e2ntara \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772374", "revid": "33277", "url": "https://it.wikipedia.org/wiki?curid=1772374", "title": "Beata Maria Gabriella Sagheddu", "text": ""}
{"id": "1772379", "revid": "15756", "url": "https://it.wikipedia.org/wiki?curid=1772379", "title": "Timore e tremore", "text": "Timore e tremore (in danese \"Frygt og B\u00e6ven\") \u00e8 una delle principali opere del filosofo danese S\u00f8ren Kierkegaard, pubblicata nel 1843 con lo pseudonimo di Johannes de Silentio. Il titolo secondo Cornelio Fabro, uno dei principali studiosi di Kierkegaard, fa riferimento a una frase tratta dalla \"Seconda lettera ai Corinzi\" dell'apostolo Paolo, il versetto : \u00abE i suoi teneri affetti sono pi\u00f9 abbondanti verso di voi, mentre ricorda l'ubbidienza di tutti voi, come l'abbiate ricevuto con timore e tremore\u00bb.\n\"Timore e tremore\" mostra supposizioni originali di Kierkegaard sul sacrificio di Isacco fatto da Abramo (Genesi, ) ed utilizza la vicenda come un'occasione per discutere i problemi fondamentali della filosofia morale e della teologia, come la natura di Dio e della fede, le relazioni tra fede, etica e morale, e la difficile impresa di essere veri cristiani.\nRiassunto dell'opera.\nIl libro inizia con una riflessione sulla forza della fede di Abramo quando Dio gli comand\u00f2 di sacrificare il figlio Isacco. Kierkegaard espone quattro alternative in cui Abramo avrebbe potuto fallire nella prova della sua fede e le mette in contrasto con la propria interpretazione della vicenda di Abramo e della sua dimostrazione di fede. Silentio (cio\u00e8 Kierkegaard stesso) ammira profondamente la fede di Abramo. Dopo l\u2019\"Introduzione\" e \"Stato d'Animo\" (o \"Atmosfera\"), troviamo il capitolo \"Panegirico di Abramo\" (o \"Elogio d'Abramo\"), \"Problemata\" e una serie di tre \"Problemata\", in cui affronta tre specifici problemi filosofici nati dalla storia del sacrificio di Abramo.\nNella \"Prefazione\" il filosofo cristiano, precisa che non si considera un filosofo. In polemica con gli accademici e religiosi Hans Lassen Martensen e Rasmus Nielsen, hegeliani, asserisce: \u00abIl sottoscritto non \u00e8 affatto un filosofo, egli \u00e8 \"poetice et eleganter\", uno scrittore fuori ruolo, uno scrittore fuori ruolo che non scrive il sistema n\u00e9 fa \"promesse\" di dare un sistema, che non si d\u00e0 al sistema n\u00e9 scrive \"per\" il sistema\u00bb\nNel \"Panegirico di Abramo\", Kierkegaard, nonostante le supposizioni fantasiose sulle reazioni di Abramo alla richiesta del sacrificio di Isacco da parte di Dio, conclude sulla immensa fede del patriarca: \u00abMa non dubit\u00f2, non si mise a sbirciare a destra e a sinistra con angoscia, non importun\u00f2 il cielo con le sue preghiere. Sapeva ch'era Dio, l'Onnipotente, che lo metteva alla prova; sapeva che si poteva esigere da lui il sacrificio pi\u00f9 duro: ma sapeva anche che nessun sacrificio \u00e8 troppo duro quando \u00e8 Dio che lo vuole - e cav\u00f2 fuori il coltello\u00bb\nNel \"Problemata\", il filosofo esordisce: \u00abPer parte mia confesso che non mi manca il coraggio di portare un pensiero fino in fondo\u00bb. La polemica qui \u00e8 contro tutti coloro che hanno sostituito la ragione alla fede, alla filosofia del suo tempo, in particolare a quella hegeliana che considerava \u00abla filosofia superiore alla religione e alla fede\u00bb. La polemica \u00e8 rivolta a coloro che criticano il racconto biblico del sacrificio di Abramo e a tutti coloro che vanno \"oltre\" la fede. Sopprimendo la fede, riducendola a zero \u00abnon resta che il fatto crudo\u00bb, Abramo \u00e8 un assassino. \u00abLa teologia sta imbellettata alla finestra e mendicando per averne i favori offre alla filosofia le sue grazie. Sar\u00e0 difficile capire Hegel, ma capire Abramo \u00e8 una via stretta (Mt., 7,14). Andare al di l\u00e0 di Hegel \u00e8 opera prodigiosa: ma andare al di l\u00e0 di Abramo \u00e8 la cosa pi\u00f9 facile di tutte\u00bb. Kierkegaard ammette di aver compreso la filosofia di Hegel, facilmente, ma \u00abcon mal di capo\u00bb. Ben diverso \"pensare\" ad Abramo, \u00aballora mi sento come annientato\u00bb. L'eroe Abramo lo paralizza perch\u00e9 condivide la sua fede, qualcosa che la filosofia invece deride. La fede secondo Kierkegaard non \u00e8 affatto qualcosa di \"umile\", la fede \u00ab\u00e8 la cosa suprema\u00bb.\nKierkegaard prosegue quindi con\" tre problemi\" in cui emerge la sua filosofia:\nLa fede, ad avviso del filosofo danese, \u00e8 appunto un paradosso: \u00abil Singolo come singolo \u00e8 pi\u00f9 alto del generale. Il singolo come Singolo \u00e8 pi\u00f9 alto del generale [...] Il Singolo come Singolo sta in un rapporto assoluto all'Assoluto. Questo punto di vista non si lascia trattare con la mediazione (ovvero con la dialettica hegeliana del \"superamento\") poich\u00e9 ogni mediazione avviene in virt\u00f9 del generale; esso \u00e8 e resta per tutta l'eternit\u00e0 un paradosso, inacessibile per il pensiero\u00bb. Abramo va quindi contro ogni etica riconosciuta, il suo comportamento si pone al di fuori di qualsiasi etica. \u00abLa storia di Abramo contiene allora la sospensione teleologica dell'etica. Egli come singolo \u00e8 diventato pi\u00f9 alto del generale. Questo \u00e8 il paradosso che non si lascia mediare\u00bb\nKierkegaard risponde di s\u00ec. Intanto la fede \u00e8 anche paradosso perch\u00e9 l'interiorit\u00e0, ad avviso di Kierkegaard, \u00e8 maggiore dell'esteriorit\u00e0, seppure \u00abnella concezione etica della vita il compito \u00e8 di spogliarsi dell'interiorit\u00e0 e di esprimerla nell'esterno\u00bb ma il paradosso della fede consiste proprio in questo: \u00ab[...] l'interiorit\u00e0 \u00e8 incommensurabile con l'esteriorit\u00e0 [...]\u00bb. Sbagliava la filosofia moderna del tempo, ad avviso del filosofo, a fare l'equivalenza di \"fede\" ed \"immediatezza\". \u00abPrima della fede precede un movimento dell'infinit\u00e0, e poi interviene la fede, \"nec opinate\" ma in forza dell'assurdo\u00bb. E ancora \u00ab[...] il dovere verso Dio \u00e8 assoluto, il momento etico \u00e8 ridotto a qualcosa di relativo\u00bb. Quindi o esiste un dovere assoluto verso Dio \u00abo altrimenti la fede non c'\u00e8 mai stata e Abramo \u00e8 perduto [...]\u00bb.\nSe non esistesse un'interiorit\u00e0 per cui il Singolo come tale \u00e8 pi\u00f9 alto del generale, la condotta di Abramo, saltando le istanze etiche intermedie, sarebbe stata inescusabile. \u00abSe invece si d\u00e0 una siffatta interiorit\u00e0, allora abbiamo il paradosso che non si lascia mediare poich\u00e9 esso riposa appunto su questo che il Singolo \u00e8 pi\u00f9 alto del generale, ma il generale \u00e8 precisamente la mediazione. La filosofia hegeliana non ammette come giustificazione nessun'interiorit\u00e0, nessun'incommensurabilit\u00e0. Essa \u00e8 coerente con se stessa quando esige la manifestazione (per Hegel \"l'essenza deve apparire\", \"in das Wesen muss erscheinen\"), ma non \u00e8 a posto quando vuole considerare Abramo padre della fede e parlare sulla fede. La fede infatti non \u00e8 la prima immediatezza, ma una ulteriore. La prima immediatezza \u00e8 quella estetica, qui la filosofia hegeliana pu\u00f2 aver ragione. Ma la fede non \u00e8 il momento estetico oppure anche la fede non \u00e8 mai esistita perch\u00e9 \u00e8 esistita\u00bb. Ritornando ad Abramo, egli non parl\u00f2, non disse nulla dell'intenzione di sacrificare Isacco, al suo ristretto ed amato gruppo familiare, \u00ab[...] egli trascur\u00f2 le sue istanze etiche poich\u00e9 per Abramo l'etica non aveva una espressione pi\u00f9 alta della vita familiare\u00bb. Abramo tacque, ma non \"poteva\" parlare. \u00abSe infatti, quando parlo, io non riesco a farmi comprendere, allora io non parlo anche se parlassi ininterrottamente giorno e notte. Questo \u00e8 il caso di Abramo.\u00bb \u00abAllora \"aut-aut\": o esiste il paradosso che il Singolo come Singolo sta in un rapporto assoluto all'Assoluto, oppure Abramo \u00e8 perduto\u00bb.\nNell\"' Epilogo\", il filosofo esordisce con \u00ab[...] la passione suprema dell'uomo \u00e8 la fede\u00bb, convinzione che nelle poche pagine dell'epilogo viene ripetuta alcune volte. Secondo Kierkegaard molti anche nei suoi giorni non scoprirono la fede, ma non stava a lui giudicare. Quello che invece giudica, \u00e8 \"andare oltre\" la fede.\nTemi.\nIn \"Timore e tremore\" Kierkegaard introduce la figura del \"Cavaliere della Fede\" contrapposta al \"Cavaliere dell'Infinito\". Lo stadio religioso del filosofo danese appartiene al cavaliere dell'infinito, che non coincide con la fede di Abramo, ma con quella di colui che crede in una salvezza eterna, per\u00f2 rassegnandosi a non poter essere felice, a non poter essere salvato nell'al di qua. Il cavaliere dell'infinito, nella vita terrena, \u00e8 rassegnato. Il cavaliere della fede, invece, dopo aver compiuto il \"primo movimento\" (dopo aver creduto nell'esistenza di Dio), ne compie un altro in direzione opposta, torna all'\"al di qua\", e in questo \u00ab\"doppio movimento\"\u00bb fra teologia della croce e teologia della gloria crede che Dio lo salver\u00e0 anche nella storia mondana. \u00c8 una salvezza proiettata nel presente. Il cavaliere delle fede crede nell'assurdo, non \u00e8 rassegnato, crede che Dio lo render\u00e0 felice pure qui e ora. Abramo crede fermamente che, se Dio gli ha ordinato di uccidere Isacco, non potr\u00e0 che ricavarne felicit\u00e0, poich\u00e9 \u00e8 stato Dio a ordinarglielo e Dio per fede gli restituir\u00e0 Isacco.\nNella sua \u00ab\"teologia sperimentale\"\u00bb, Kierkegaard prov\u00f2 senza successo a ottenere qualcosa d'analogo al \u00abdoppio movimento\u00bb tra croce e gloria nell'infelice rapporto con la fidanzata Regina Olsen.\nQuesti concetti sono presenti in modo esplicito nel film \"Ordet\" (1955) di Carl Theodor Dreyer, in cui anche il protagonista, studioso della teologia kierkegaardiana, si chiama Johannes."}
{"id": "1772382", "revid": "767487", "url": "https://it.wikipedia.org/wiki?curid=1772382", "title": "Elesb\u00e3o Veloso", "text": "Elesb\u00e3o Veloso \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772391", "revid": "767487", "url": "https://it.wikipedia.org/wiki?curid=1772391", "title": "Francin\u00f3polis", "text": "Francin\u00f3polis \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772392", "revid": "1924342", "url": "https://it.wikipedia.org/wiki?curid=1772392", "title": "Un altro ballo (Gemelli DiVersi)", "text": "Un altro ballo \u00e8 un singolo dei Gemelli DiVersi, pubblicato nel 2004 come primo singolo estratto dal loro album \"Reality Show\", uscito nello stesso anno.\nIl disco.\nIl brano ha un buon successo, riuscendo ad arrivare fino alla nona posizione della classifica dei singoli pi\u00f9 venduti in Italia, l'11 novembre 2004, e totalizzando circa due mesi in top 20."}
{"id": "1772400", "revid": "1305772", "url": "https://it.wikipedia.org/wiki?curid=1772400", "title": "Circondario di Schleswig-Flensburgo", "text": "Il circondario di Schleswig-Flensburg (danese: \"Slesvig-Flensborg\") \u00e8 un circondario nello Schleswig-Holstein il land pi\u00f9 settentrionale della Germania. Confina con (in senso orario partendo dal sud) i circondari di Rendsburg-Eckernf\u00f6rde, Dithmarschen e Frisia Settentrionale, e con lo Jutland meridionale della Danimarca, e la citt\u00e0 di Flensburg oltre che con il Mar Baltico.\nStoria.\nLa storia documentata della regione inizia attorno all'800 a.C., quando i Vichinghi danesi fondarono l'avamposto di Haithabu.\nNell'XI secolo la vicina citt\u00e0 di Schleswig crescendo prese il posto di Haithabu e divenne lei la pi\u00f9 potente nell'area, successivamente con l'espansione di Lubecca avverr\u00e0 un nuovo cambio di centro nella zona.\nL'attuale distretto venne creato nel 1974 dall'unione delle antichi circondari di Flensburg-Land e di Schleswing.\nAttualmente la percentuale di popolazione danese nella zona \u00e8 rilevante sia per la vicinanza e la storica dominazione danese della stessa sia per il vigore commerciale che la zona di confine tiene.\nGeografia fisica.\nIl distretto \u00e8 fondamentalmente pianeggiante ed il Schlei, un fiordo nel Mar Baltico, segna il confine meridionale del distretto. Le terre comprese tra il limite settentrionale dello Schlei e la parte sud di Flensburg sono conosciute con il nome di penisola degli Angli. Gli Angli erano un'antica trib\u00f9 germanica che popolava la zona prima di emigrare nell'attuale Inghilterra all'inizio del Medioevo."}
{"id": "1772401", "revid": "1043", "url": "https://it.wikipedia.org/wiki?curid=1772401", "title": "Vanessa Del Rio", "text": ""}
{"id": "1772402", "revid": "287204", "url": "https://it.wikipedia.org/wiki?curid=1772402", "title": "Inhuma", "text": "Inhuma \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772408", "revid": "297059", "url": "https://it.wikipedia.org/wiki?curid=1772408", "title": "Sola scriptura", "text": "Sola scriptura (ablativo che significa \"soltanto con le cose scritte\") \u00e8 l'affermazione che unicamente la Bibbia possa e debba essere la regola ultima della fede e della pratica del cristiano. Principio formale del Protestantesimo, esso si distacca dal Cattolicesimo, non accordando alla tradizione valore normativo.\nIl principio \"Sola Scriptura\" nel Protestantesimo.\n\"Sola Scriptura\" \u00e8 un principio dottrinale fondamentale della Riforma protestante ed \u00e8 uno dei cinque principi del Protestantesimo. Lutero disse:\nL'intenzione della Riforma era di correggere gli errori del Cattolicesimo attraverso l'unicit\u00e0 dell'autorit\u00e0 della Bibbia e di eliminare ogni dogma introdotto dopo i cinque primi concili ecumenici dell'era cristiana.\nIl suddetto principio si basa anche su questa citazione della Bibbia:\nIl principio \"Sola Scriptura\" \u00e8 applicato da molte chiese riformate al loro culto comunitario nel concetto di Principio regolatore del culto, laddove si ammette nelle pratiche cultuali solo ci\u00f2 che \u00e8 esplicitamente comandato nel Nuovo Testamento, esemplificato o dedotto in modo buono e necessario.\nEredit\u00e0.\n\"Sola scriptura\" continua a essere un principio di base del Protestantesimo conservatore e dell'Evangelicalismo, specialmente dove descrivono s\u00e9 stessi nello slogan \"Credenti nella Bibbia\".\nLa posizione della tradizione cattolica.\nLa Chiesa cattolica ritiene che la rivelazione pubblica del messaggio cristiano si sia conclusa con la morte dell'ultimo degli Apostoli. Tuttavia alla Sacra Scrittura affianca la \"tradizione\", intesa come dottrina, sentimenti o usanze che non possono essere desunte dalla \"Bibbia\", ma che sono state trasmesse oralmente di generazione in generazione da un'autorit\u00e0 che si presume ispirata. Questa tradizione, per essere considerata valida, deve essere in armonia con quanto trasmesso autorevolmente dagli apostoli e registrato nel \"Nuovo Testamento\". In sostanza l'idea di una subordinazione esclusiva alla parola della Scrittura \u00e8 estranea gi\u00e0 ai Padri della Chiesa, per i quali la Tradizione viva era considerata l'ambiente vitale entro il quale leggere le stesse Sacre Scritture (\"regula fidei\").\nNon di rado il \"Sola Scriptura\" protestante viene contestato dal Cattolicesimo e dall'Ortodossia per l'inconsistenza biblica di tale principio, mai esplicitato nelle Scritture, che dunque \u00e8 a sua volta diventato una dottrina umana al pari di quelle che il Protestantesimo si prefiggeva di eliminare.\nIn effetti la stessa \"Bibbia\" afferma: \u00abPerci\u00f2, fratelli, state saldi e mantenete le tradizioni che avete appreso sia dalla nostra parola sia dalla nostra lettera.\u00bb (\"2 Tessalonicesi\" 2:15) e ancora: \u00abE tu, figlio mio, attingi forza dalla grazia che \u00e8 in Cristo Ges\u00f9: le cose che hai udito da me davanti a molti testimoni, trasmettile a persone fidate, le quali a loro volta siano in grado di insegnare agli altri.\u00bb (\"2 Timoteo\" 2:1-2)."}
{"id": "1772410", "revid": "287204", "url": "https://it.wikipedia.org/wiki?curid=1772410", "title": "Lagoa do S\u00edtio", "text": "Lagoa do S\u00edtio \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772418", "revid": "767487", "url": "https://it.wikipedia.org/wiki?curid=1772418", "title": "Novo Oriente do Piau\u00ed", "text": "Novo Oriente do Piau\u00ed \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772423", "revid": "1444886", "url": "https://it.wikipedia.org/wiki?curid=1772423", "title": "Elettricista", "text": "Il termine elettricista, o pi\u00f9 propriamente installatore elettrico, designa un tecnico abilitato a svolgere operazioni di installazione e manutenzione di impianti elettrici, col compito di contribuire a progettare lo schema dell'impianto, reperire i materiali e provvedere a tutti gli interventi di fissaggio, assemblaggio, collegamento, prova funzionale e collaudo.\nDescrizione dell'attivit\u00e0.\nLa sua opera generalmente non riguarda soltanto gli interventi di installazione e di manutenzione di impianti elettrici e di apparati per la distribuzione di energia elettrica, come ad esempio pu\u00f2 avvenire in un sito produttivo (fabbrica, stabilimento, magazzino) o in una abitazione civile o in un locale pubblico (ospedale, stazione, teatro ecc) ma comprendono anche tutte quelle attivit\u00e0 direttamente coinvolte nella realizzazione di componenti e macchinari elettrici, come ad esempio l'impianto elettrico di bordo macchina di un qualsiasi macchinario o componente elettrico. Ad esempio, anche la semplice posa del cavo di alimentazione di un forno dentro una cucina componibile rientra nella definizione di lavoro elettrico e totalmente assimilabile ad un'installazione di un piccolissimo impianto elettrico. La comune concezione secondo cui un elettricista \u00e8 soltanto il titolare o il dipendente di una ditta installatrice di impianti elettrici \u00e8 dunque limitata ad un caso particolare. \nSbocchi professionali.\nSi tratta di una figura sovente richiesta, in ambito industriale e non: infatti nella societ\u00e0 moderna la crescente diffusione ed utilizzazione di apparati alimentati ad energia elettrica per l'illuminazione, per la forza motrice, o per gli apparecchi elettrodomestici, ha aumentato conseguentemente la necessit\u00e0 di posa e collocazione di dispositivi elettrici come cavi di alimentazione, prese di energia, quadri di controllo, interruttori ed altri.\nIl mondo lavorativo del l\u2019elettricista con il tempo si \u00e8 evoluto tant\u2019\u00e8 che ora si occupa anche ,in alcuni casi particolari ,dell\u2019installazione e configurazione di impianti molto pi\u00f9 complessi come allarmi ,video sorveglianza a circuito chiuso e remota ,impianti trasmissione dati internet presso il cliente finale!\nNel mondo.\nItalia.\nIn Italia l'entrata in vigore della legge 5 marzo 1990, n. 46 e del relativo regolamento attuativo, il D.P.R. 6 dicembre 1991 n. n. 447 ha reso obbligatorio che ogni intervento sugli impianti elettrici sia eseguito da personale specializzato con adeguati requisiti tecnico professionali, ovvero l'abilitazione. Per impianti che superano certe dimensioni \u00e8 necessario un formale progetto redatto da un professionista abilitato nella materia, il quale ne certifica il rispetto delle norme tecniche ritenute accettabili.\nIn Italia queste capacit\u00e0 professionali sono definite dal decreto interministeriale 22 gennaio 2008 n. 37.\nL'installatore da un punto di vista giuridico pu\u00f2 operare da solo come artigiano o nell'ambito di una societ\u00e0, pu\u00f2 quindi avere dei dipendenti ed operare con una struttura.\nEgli in ogni caso deve avere sempre delle competenze tecniche acquisite con l'esperienza e/o con la formazione ed \u00e8 sempre responsabile di quello che installa; a tal proposito, il decreto ministeriale definisce il ruolo del responsabile tecnico che ogni impresa elettrica, individuale o societaria che sia, deve avere. Il responsabile tecnico, tra l'altro, \u00e8 colui che deve possedere i requisiti previsti dal decreto del 2008 e deve essere dichiarato alla camera di commercio locale, ed \u00e8 quello che poi firmer\u00e0 la dichiarazione di conformit\u00e0 insieme all'amministratore se figura diversa dal responsabile tecnico.\nLa normativa CEI 11:27 elenca i requisiti necessari per poter eseguire lavori elettrici stabilendo appunto che, il lavoratore elettrico, per poter eseguire lavori di natura elettrica, deve necessariamente aver frequentato un corso di formazione avente durata minima di 16 ore ed aver ottenuto il relativo attestato di frequenza con profitto, superando cio\u00e8 un esame finale. Soltanto successivamente, il datore di lavoro, riconoscer\u00e0 per iscritto e a propria discrezione, se tale lavoratore \u00e8 una PES ovvero \"Persona Esperta\" oppure una PAV ovvero una \"Persona Avvertita\". Soltanto il lavoratore riconosciuto come PES \u00e8 abilitato all'esecuzione di lavori elettrici sotto tensione. Tutti coloro che non posseggono il suddetto attestato di formazione rientrano automaticamente nella condizione di PEC ovvero \"Persona Comune\". Anche la persona comune pu\u00f2 eseguire lavori elettrici, ma esclusivamente fuori tensione e sotto la diretta supervisione o sorveglianza di una PEC che si assume tutte le responsabilit\u00e0 del caso. Rientrano nella condizione di PEC anche gli apprendisti nel corso del loro periodo di formazione. \nLa Norma CEI 11-27 non indica esplicitamente il titolo di PEI ovvero \"Persona Idonea\" in quanto \u00e8 soltanto il datore di lavoro che pu\u00f2 riconoscere formalmente e per iscritto l'idoneit\u00e0 del lavoratore all'esecuzione di lavori elettrici. Il lavoratore elettrico accetta l'idoneit\u00e0 riconosciuta dal datore di lavoro controfirmandola per presa visione.\nSvizzera.\nIl \"maestro elettricista\" \u00e8 una figura professionale prevista dalla legislazione svizzera, riconosciuta a livello federale."}
{"id": "1772430", "revid": "287204", "url": "https://it.wikipedia.org/wiki?curid=1772430", "title": "Pimenteiras", "text": "Pimenteiras \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772441", "revid": "287204", "url": "https://it.wikipedia.org/wiki?curid=1772441", "title": "Prata do Piau\u00ed", "text": "Prata do Piau\u00ed \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772449", "revid": "72396", "url": "https://it.wikipedia.org/wiki?curid=1772449", "title": "Musica (Gemelli DiVersi)", "text": "Musica \u00e8 un singolo dei Gemelli DiVersi pubblicato nel 2000 da Best Sound in formato CD e 12\". \u00c8 il primo singolo estratto dal loro album \"4x4\", pubblicato nel 2000.\nIl disco.\nIl singolo entra nella classifica dei singoli pi\u00f9 venduti in Italia il 13 luglio 2000, e riesce a salire fino alla settima posizione, il 20 luglio 2000."}
{"id": "1772451", "revid": "287204", "url": "https://it.wikipedia.org/wiki?curid=1772451", "title": "Santa Cruz dos Milagres", "text": "Santa Cruz dos Milagres \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772452", "revid": "198277", "url": "https://it.wikipedia.org/wiki?curid=1772452", "title": "Dario Sanguin", "text": "Caratteriste tecniche.\nCentrocampista di rendimento e senso del gol con particolare attitudine ai tiri da fuori.\nCarriera.\nSanguin cresce nel settore giovanile del , la squadra che lo lancia nel calcio professionistico a 18 anni ottenendo la convocazione nella Lega Nazionale Serie C Under-21.\nUna parentesi di un anno al e poi il salto in una grande piazza come quella con la speranza di debuttare in Serie A, spentasi per\u00f2 a causa della retrocessione del club biancoceleste per lo scandalo del Totonero. L'interno veneto deve cos\u00ec attendere il 1987 per poter approdare nella massima serie, nelle file del .\nNella Serie A 1987-1988, al termine del primo tempo della partita -Cesena, Sanguin, mentre rientrava negli spogliatoi, rimase stordito dallo scoppio di un petardo proveniente dalla curva piemontese: il giocatore non pot\u00e9 cos\u00ec disputare il secondo tempo della partita, gara che si concluse con la vittoria dei padroni di casa per 2-1; a seguito del reclamo della societ\u00e0 romagnola il giudice sportivo inflisse ai torinesi la sconfitta a tavolino per 0-2 per \u00abresponsabilit\u00e0 oggettiva\u00bb.\nDopo un campionato nella massima serie, scende di categoria giocando con , , e infine dove conclude la carriera."}
{"id": "1772464", "revid": "7", "url": "https://it.wikipedia.org/wiki?curid=1772464", "title": "D.J.", "text": ""}
{"id": "1772466", "revid": "155613", "url": "https://it.wikipedia.org/wiki?curid=1772466", "title": "Poggio Leccieta", "text": ""}
{"id": "1772470", "revid": "287204", "url": "https://it.wikipedia.org/wiki?curid=1772470", "title": "S\u00e3o F\u00e9lix do Piau\u00ed", "text": "S\u00e3o F\u00e9lix do Piau\u00ed \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772480", "revid": "287204", "url": "https://it.wikipedia.org/wiki?curid=1772480", "title": "S\u00e3o Miguel da Baixa Grande", "text": "S\u00e3o Miguel da Baixa Grande \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772486", "revid": "201550", "url": "https://it.wikipedia.org/wiki?curid=1772486", "title": "Catapanato d'Italia", "text": ""}
{"id": "1772488", "revid": "1161734", "url": "https://it.wikipedia.org/wiki?curid=1772488", "title": "Basilica di San Quirino (Neuss)", "text": "La basilica di San Quirino venne eretta nella citt\u00e0 di Neuss tra il 1209 e il 1230. La basilica \u00e8 uno dei pi\u00f9 alti esempi di chiese romaniche tedesche. Essa porta forte l'influsso lombardo ma in embrione mostra i primi segni di gotico. Nella sua torre campanaria compaiono le prime arcate a sesto acuto. Questa forma di arco diventer\u00e0 nei secoli successivi uno dei segni marcati del gotico.\nEssa \u00e8 dedicata a San Quirino di Neuss, martire romano degl'inizi del III secolo, venerato a Neuss poich\u00e9 il corpo del martire venne traslato in questa citt\u00e0 nel 1050, dono di papa Leone IX alla badessa Gepa.\nNel 2009 la chiesa \u00e8 stata insignita del titolo di Basilica minore."}
{"id": "1772492", "revid": "767487", "url": "https://it.wikipedia.org/wiki?curid=1772492", "title": "Valen\u00e7a do Piau\u00ed", "text": "Valen\u00e7a do Piau\u00ed \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772495", "revid": "121836", "url": "https://it.wikipedia.org/wiki?curid=1772495", "title": "Battaglia di Rocoux", "text": ""}
{"id": "1772499", "revid": "1073227", "url": "https://it.wikipedia.org/wiki?curid=1772499", "title": "Mary (Gemelli DiVersi)", "text": "Mary \u00e8 un singolo del gruppo musicale italiano Gemelli DiVersi, pubblicato il 14 febbraio 2003 come secondo estratto dal terzo album in studio \"Fuego\".\nDescrizione.\nTema del brano \u00e8 il delicato argomento della violenza domestica e degli abusi sessuali, praticati da un padre nei confronti della propria figlia (la \"Mary\" del titolo), che trova come unica soluzione la fuga. Per diverse settimane ai vertici delle classifiche italiane, \"Mary\" diventa uno dei brani pi\u00f9 significativi del gruppo. Anche J-Ax degli Articolo 31 compare tra gli autori del pezzo.\nVideo musicale.\nIl videoclip della canzone \u00e8 stato girato a Bologna, principalmente nei dintorni del ponte di via Stalingrado, vicino a Porta Mascarella. Il regista \u00e8 Carlo Strata."}
{"id": "1772513", "revid": "767487", "url": "https://it.wikipedia.org/wiki?curid=1772513", "title": "V\u00e1rzea Grande (Piau\u00ed)", "text": "V\u00e1rzea Grande \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Valen\u00e7a do Piau\u00ed."}
{"id": "1772524", "revid": "1406147", "url": "https://it.wikipedia.org/wiki?curid=1772524", "title": "Luigi Boccolini", "text": "Carriera.\nGiocatore.\nCalcisticamente \u00e8 cresciuto nelle giovanili della squadra della sua citt\u00e0, che allora si chiamava Adriatica, diventando campione d'Italia C.S.I nel 1964. In seguito al prestigioso traguardo raggiunto con gli \"Arancioni\", approda nella Primavera dell'Inter, calcando anche i campi di allenamento dei nerazzurri di Helenio Herrera. La nostalgia di casa si fa sentire e dopo pochi mesi ritorna a Porto Recanati per disputare il campionato di Serie D con l'Adriatica nel 1966. \nDa calciatore era un centrocampista, ha militato in Serie A con , e Lazio, collezionando complessivamente 60 presenze e 3 reti. Col Napoli ha conquistato la Coppa Italia 1975-1976 (pur non disputando la finale dell'Olimpico contro il Verona per infortunio); sempre nella stagione 1975-1976 con la maglia del Napoli \u00e8 stato autore del gol segnato allo stadio Olimpico contro la Lazio che permetteva ai partenopei di salire temporaneamente in testa alla classifica. Col Napoli ha anche giocato due partite nelle coppe europee.\nHa totalizzato anche 95 presenze e 9 reti in Serie B, tutte col Brindisi.\nAllenatore.\nDa allenatore, ha al suo attivo una Coppa Italia Serie D e otto promozioni dalla Serie D alla Serie C2, compreso un ripescaggio ottenuto con la Vigor Lamezia nella stagione 2003-2004 dopo aver vinto i play-off di categoria.\nPer questo motivo, se si considerano le promozioni sia tra prof. che tra dilettanti, \u00e8 dopo Osvaldo Jaconi il secondo tecnico in Italia che vanta pi\u00f9 promozioni (nove per Jaconi di cui una tra i dilettanti, nel 2013 alla guida del Montegranaro Provincia Fermana), ed alla pari con Gigi Simoni che ne ha conseguite otto da allenatore (per\u00f2 tutte tra i prof.) pi\u00f9 due da direttore sportivo.\nBoccolini \u00e8 stato tecnico della Real Marcianise nella stagione della promozione in serie C2 nel 2004-2005 e in quella in cui fall\u00ec dopo il campionato 2009-2010 di Lega Pro Prima Divisione dopo aver condotto la squadra ad una quasi insperata salvezza.\nHa allenato fra le altre Castel di Sangro e Aversa Normanna, con cui ha vinto una Coppa Italia di Serie D nel 2006-2007 ed \u00e8 stato sostituito a stagione in corso nel campionato successivo. Inoltre alla guida del Benevento nel Campionato Interregionale 1990-1991 \u00e8 giunto al primo posto nel girone I ma non ha ottenuto la promozione avendo perso il doppio spareggio con la Juve Stabia, vincitrice del girone L.\nDall'agosto 2011 \u00e8 allenatore della Citt\u00e0 di Brindisi. Si \u00e8 dimesso il 3 novembre 2011. Dal 30 ottobre 2013 \u00e8 stato allenatore della in serie D girone F."}
{"id": "1772526", "revid": "22416", "url": "https://it.wikipedia.org/wiki?curid=1772526", "title": "Sepatakuro", "text": ""}
{"id": "1772528", "revid": "257583", "url": "https://it.wikipedia.org/wiki?curid=1772528", "title": "Musica classica contemporanea", "text": ""}
{"id": "1772555", "revid": "599013", "url": "https://it.wikipedia.org/wiki?curid=1772555", "title": "Francis Jeffers", "text": "Nonostante abbia avuto una carriera decente, giocando e segnando sia per l'U-21 sia per la Nazionale maggiore dell'Inghilterra e vestendo le casacche di Everton, Arsenal, Charlton e Blackburn in Premier, di Rangers e Motherwell in SPL e del Newcastle United Jets nella massima serie australiana, Jeffers \u00e8 considerato uno degli attaccanti pi\u00f9 scarsi ad aver calcato i campi della Premier League: \u00e8 ventiseiesimo nella classifica stilata dal Daily Mail.\nCarriera.\nClub.\nJeffers ha cominciato la sua carriera di attaccante all', facendo il suo debutto a met\u00e0 partita sostituendo Dave Watson il giorno di Santo Stefano del 1997 all'Old Trafford all'et\u00e0 di sedici anni e 335 giorni.. Giovane promessa del calcio inglese, ha segnato venti gol in sessanta partite per i \"Toffees\". Le sue prestazioni vengono notate da Ars\u00e8ne Wenger e cos\u00ec viene acquistato dall' nel 2001 per 8 milioni di sterline (\u20ac 15,3 milioni). Tuttavia, Jeffers qui non visse un periodo felice, la sua esperienza all'Arsenal \u00e8 stata gravata da infortuni e scarsa forma fisica.\nTornato in prestito all'Everton per la stagione 2003/04, segna solo una volta in diciotto apparizioni per la sua squadra, prima di litigare con l'allenatore David Moyes e ritornare prematuramente, a Londra. \u00c8 stato venduto per 2,6 milioni di sterline (\u20ac 3,9 milioni) al Charlton nell'estate del 2004. Nella stagione 2004/05 ha segnato cinque gol in ventiquattro partite.\nHa giocato in prestito nei Rangers nel campionato scozzese dal 31 agosto 2005 per un periodo di sei mesi, ma ritorn\u00f2 a dicembre dopo le sue prestazioni non all'altezza delle aspettative.\nL'allenatore del Charlton, Alan Curbishley annunci\u00f2 che Jeffers avrebbe lasciato il club dopo la scadenza del contratto nell'estate del 2006.\nJeffers firm\u00f2 per il Blackburn il 30 giugno 2006 un contratto di due anni.\nHa giocato nella Football League Championship in prestito per un mese all'Ipswich Town a partire dal 2 marzo 2007. Ha segnato il suo primo gol con l'Ipswich Town nel debutto fuori casa contro l'Hull City. In questa gara, ha ricevuto anche il premio quale uomo partita per il gol segnato e per la creazione di un assist. Il club vinse poi la partita per 5-2. Ritornato al Blackburn Rovers dopo un infortunio al tendine del ginocchio sub\u00ecto contro il Southend United e avendo fatto un rapido recupero, gli \u00e8 stato concesso di tornare all'Ipswich Town in prestito fino al termine della stagione 2006/07.\nL'Ipswich Town tent\u00f2 di negoziare il trasferimento permanente di Jeffers, ma dopo il rifiuto di due offerte (\u00a3 250.000 e \u00a3 600.000), il presidente dell'Ipswich Town, David Sheepshanks accus\u00f2 il Blackburn di impedire il riscatto del giocatore. L'Ipswich Town quindi propose una terza e ultima offerta per Jeffers, ma a seguito delle polemiche tra i due club, fu rifiutata.\nJeffers \u00e8 entrato a far parte dello Sheffield Wednesday il 9 agosto 2007, con un ingaggio che si aggira intorno alle \u00a3 700.000 per tre anni, ha ottenuto la maglia numero 9, in sostituzione del calciatore scozzese Steven MacLean, ex idolo della tifoseria. Jeffers ha debuttato nella gara di apertura del campionato conclusasi con una sconfitta per 4-1 contro l'Ipswich Town. Ha quindi sub\u00ecto un infortunio che lo ha tenuto lontano dai campi per tutto il primo mese della stagione 2007/08, eccetto i venti minuti iniziali. Di ritorno dall'infortunio Jeffers \u00e8 stato inizialmente criticato da alcune frange della tifoseria dello Sheffield Wednesday. Tuttavia \u00e8 riuscito ad eliminare la maggior parte delle critiche segnando un gol da quasi trenta metri contro l'Hull City dopo aver ricevuto palla dal suo compagno di reparto Deon Burton.\nLa rete ha messo fine ad una serie di sconfitte di sei gare all'inizio della stagione 2007/08 della Championship. Dopo un inizio vivace contro lo Stoke City, Jeffers ha subito un tackle in ritardo da parte di Ryan Shawcross ed \u00e8 stato costretto ad uscire dal campo in barella. I primi rapporti medici parlavano di una frattura alla caviglia, ma esami successivi hanno riscontrato un danno ai legamenti che lo avrebbe costretto a restare fuori per circa tre mesi, un duro colpo dato che Jeffers stava creando grossi problemi alla difesa avversaria durante i primi quaranta minuti di gioco, ispirando le due reti di Marcus Tudgay, e contribuendo cos\u00ec alla vittoria in trasferta per 4-2. Jeffers \u00e8 rientrato dall'infortunio alla caviglia come riserva contro l'Hull City, nella gara conclusasi con una sconfitta per 1-0. Solo quarantotto ore pi\u00f9 tardi \u00e8 per\u00f2 tornato in campo all'Hillsborough per la prima volta in due mesi e nonostante abbia giocato per quarantacinque minuti, ha realizzato il gol vittoria dopo ottantadue minuti su calcio di rigore. Questo \u00e8 stato il secondo goal di Jeffers per gli \"Owls\".\nIn seguito si trasferisce in Australia, poi ritorna in Scozia per giocare al Motherwell (11 presenze e 1 gol) quindi fa ritorno nel continente oceaniano, tornando a vestire la divisa del Newcastle United Jets. Svincolatosi, gioca per i maltesi del Floriana e per l'Accrington, in quarta divisione inglese, terminando la carriera nel luglio 2013.\nNazionale.\nJeffers ha una sola presenza con la nazionale maggiore ed ha segnato al suo debutto con la maglia dell'Inghilterra il gol della bandiera nella sconfitta subita per mano dell'Australia nel 2003 (1-3). Risulta quindi nel ristretto gruppo di calciatori con una sola presenza ed un gol in nazionale. Jeffers detiene anche il record di reti segnate nell'Under 21 inglese con tredici gol, primato che divide con Alan Shearer.\nStatistiche.\nPresenze e reti nei club.\n\"Statistiche aggiornate al 17 maggio 2008.\""}
{"id": "1772569", "revid": "767487", "url": "https://it.wikipedia.org/wiki?curid=1772569", "title": "Dichiarazione di Boulogne", "text": "La Dichiarazione di Boulogne o Dichiarazione sull'essenza dell'esperantismo, \u00e8 una dichiarazione in cinque punti sottoscritta il 9 agosto 1905 in conclusione dei lavori del primo Congresso universale di esperanto, tenutosi nella citt\u00e0 di Boulogne-sur-Mer, in Francia.\nTale dichiarazione vuole mettere in chiaro cosa \u00e8 il movimento esperantista, ma anche cosa non \u00e8 (le idee che circolavano attorno al movimento erano talvolta sbagliate). Inoltre evidenzia alcuni concetti come l'indipendenza dell'esperanto da qualsiasi persona o ideologia. Viene ribadito che il suo iniziatore, Ludwik Lejzer Zamenhof, non ha voluto tenere per s\u00e9 i diritti, ma l'ha donata al mondo intero, di cui \u00e8 propriet\u00e0. Nell'ultimo punto viene anche data una definizione di esperantista, cio\u00e8 \"ogni persona che conosce ed usa la lingua esperanto\", indipendentemente se legata o no ad un'associazione esperantista o i fini per cui usa la lingua."}
{"id": "1772573", "revid": "640277", "url": "https://it.wikipedia.org/wiki?curid=1772573", "title": "Dignitas", "text": "Dignitas \u00e8 una associazione svizzera per il suicidio assistito (pratica legale in tale paese), fondata il 17 maggio 1998 dall'avvocato Ludwig Minelli, con sede a Forch (Zurigo).\nMembro della World Federation of Right to Die Societies, dall'inizio della sua attivit\u00e0 fino al marzo 2008 ha assistito 840 persone, il 60% delle quali provenienti dalla Germania. In Italia le informazioni sull'attivit\u00e0 svolta dall'associazione Dignitas sono fornite dall'associazione Exit Italia."}
{"id": "1772590", "revid": "44876", "url": "https://it.wikipedia.org/wiki?curid=1772590", "title": "Renzo Rossi", "text": "Era soprannominato \"Truci\".\nCarriera.\nIn carriera ha totalizzato 73 presenze e 10 reti in Serie A con le maglie di Inter, , e , e 108 presenze e 18 reti in Serie B nelle file di Como, Catanzaro e , conquistando la promozione in A col Catanzaro nella stagione 1977-78."}
{"id": "1772592", "revid": "17654", "url": "https://it.wikipedia.org/wiki?curid=1772592", "title": "Istruzioni per l'illuso", "text": ""}
{"id": "1772593", "revid": "22475", "url": "https://it.wikipedia.org/wiki?curid=1772593", "title": "Stadio Jos\u00e9 Amalfitani", "text": "Lo stadio Jos\u00e9 Amalfitani (sp. \"Estadio Jos\u00e9 Amalfitani\") \u00e8 uno stadio argentino che si trova a Buenos Aires nel sobborgo di Liniers.\nEsso \u00e8 sede delle gare interne del V\u00e9lez Sarsfield. Lo stadio prende il nome dallo storico presidente del club, Jos\u00e9 Amalfitani, in carica per pi\u00f9 di trent'anni. L'impianto viene utilizzato frequentemente anche per concerti e ha ospitato anche, a partire dagli anni ottanta, incontri della rappresentativa rugbistica nazionale dell', inoltre dal 2016 \u00e8 lo stadio di casa della nuova franchigia argentina di rugby XV Jaguares che partecipa al Super Rugby.\nIl fatto che lo stadio sia vicino alla stazione ferroviaria di Liniers spinge i tifosi a percorrere distanze anche lunghe in treno. I tifosi arrivano in treno da General Rodr\u00edguez da La Reja, da Moreno, da Merlo, da San Antonio de Padua, da Castelar, da Mor\u00f3n e da Ramos Mej\u00eda fino a Liniers."}
{"id": "1772604", "revid": "367445", "url": "https://it.wikipedia.org/wiki?curid=1772604", "title": "Monumento ai caduti (Como)", "text": "Il Monumento ai caduti di Como \u00e8 un'imponente torre, alta 30 metri, aperta da grandi finestroni e completamente rivestita di pietra di Aurisina e Reppen.\nAll'interno, sopra al basamento, vi \u00e8 un monolito in granito d'Alzo dal peso di 40 tonnellate rivestito di diorite d'Anzola, con incisi i nomi dei 650 caduti comaschi della prima guerra mondiale. Scendendo la scala circolare si raggiunge il piano inferiore dove in uno spazio ruotato di 90\u00b0 vi \u00e8 un altare; qui all'interno del basamento vi era il sacrario.\nSulla facciata a lago \u00e8 scolpita la frase \"STANOTTE SI DORME A TRIESTE O IN PARADISO CON GLI EROI. 10 ottobre 1916 - Antonio Sant'Elia\".\nSul retro invece \"LA CITT\u00c0 ESALTA CON LE PIETRE DEL CARSO LA GLORIA DEI SUOI FIGLI\".\nSorge ai giardini pubblici, in riva al lago, di fianco al Tempio Voltiano e nelle vicinanze dello Stadio Giuseppe Sinigaglia.\nStoria.\nIl monumento eseguito \u00e8 ispirato da uno schizzo a matite colorate ed acquarello dipinto nel 1914 dal futurista Antonio Sant'Elia, uno dei pi\u00f9 illustri caduti comaschi della Grande Guerra appunto ricordati dal monumento. All'inizio vi fu un primo progetto, vincitore dell'apposito concorso, (I grado 1925, II grado 1926) disegnato dagli architetti Asnago e Vender per la parte costruttiva e da Carlo e Luigi Rigola per la parte decorativa, ma fu per\u00f2 respinto dalle autorit\u00e0. Nel frattempo si fa strada l'ipotesi di costruire il monumento in una localizzazione del lungolago e viene chiesto a Terragni di redigere una proposta. Il progetto presentato da Terragni prevedeva un'impostazione di due lastre verticali traforate e parallele che racchiudevano nell'intercapedine lo spazio celebrativo.\nIn visita a Como irrompe nel dibattito sul monumento anche il fondatore del movimento futurista Marinetti che propone di realizzare (invece del progetto di Terragni) una trasposizione fattibile del disegno di centrale elettrica (ovvero una Torre faro) del Sant'Elia, ribadito come martire della guerra, comasco e architetto caposcuola del movimento futurista. Nonostante la critica di Persico circa la destinazione a monumento del progetto di una centrale elettrica, il noto pittore futurista Enrico Prampolini nel 1930 si prende l'incarico di tramutare il disegno di Sant'Elia in un'opera architettonica e di seguito si cominciano le costruzioni sotto la direzione dell'ingegnere Attilio Terragni, fratello di Giuseppe.\nPresto si rivela per\u00f2 l'insufficienza del progetto a causa della mancanza di elaborati tecnici. Quindi a cantiere aperto \u00e8 chiamato Terragni a intervenire. Costretto dagli eventi ad abbandonare la propria proposta, porta a compimento il disegno redatto da Prampolini eliminando le decorazioni retoriche, rifinendo la sagoma dei grandi blocchi, inserendo alla sommit\u00e0 due lanterne (non realizzate) e progettando la cripta e il sacello. Quindi di Giuseppe Terragni sono le decisioni architettoniche, la scelta dei materiali e lo studio degli interni.\nIl monumento, completamente ultimato, viene inaugurato il 4 novembre 1933 e dedicato a tutti i caduti in particolare al Sant'Elia, autore dei disegni da cui il Terragni prese spunto per costruire il futuristico monumento.\nLe grandi dimensioni del monumento lo rendono visibile anche a distanza trasformandolo in una grande attrazione turistica della citt\u00e0."}
{"id": "1772616", "revid": "1442080", "url": "https://it.wikipedia.org/wiki?curid=1772616", "title": "NBA Playoffs 2003", "text": "Gli NBA Playoffs 2003 si conclusero con la vittoria dei San Antonio Spurs (campioni della Western Conference) che sconfissero i campioni della Eastern Conference, i New Jersey Nets.\nEastern Conference.\nPrimo turno.\n(1) Detroit Pistons - (8) Orlando Magic.\nRISULTATO FINALE: 4-3\nPRECEDENTI NEI PLAYOFF\n(2) New Jersey Nets - (7) Milwaukee Bucks.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(3) Indiana Pacers - (6) Boston Celtics.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n(4) Philadelphia 76ers - (5) New Orleans Hornets.\nRISULTATO FINALE: 4-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Detroit Pistons - (4) Philadelphia 76ers.\nRISULTATO FINALE: 4-2\nPRECEDENTI NEI PLAYOFF\n(2) New Jersey Nets - (6) Boston Celtics.\nRISULTATO FINALE: 4-0\nPRECEDENTI NEI PLAYOFF\nFinale.\n(1) Detroit Pistons - (2) New Jersey Nets.\nRISULTATO FINALE: 0-4\nPRECEDENTI NEI PLAYOFF\nWestern Conference.\nPrimo turno.\n(1) San Antonio Spurs - (8) Phoenix Suns.\nRISULTATO FINALE: 4-2\nPRECEDENTI NEI PLAYOFF\n(2) Sacramento Kings - (7) Utah Jazz.\nRISULTATO FINALE: 4-1\nPRECEDENTI NEI PLAYOFF\n(3) Dallas Mavericks - (6) Portland Trail Blazers.\nRISULTATO FINALE: 4-3\nPRECEDENTI NEI PLAYOFF\n(4) Minnesota Timberwolves - (5) Los Angeles Lakers.\nRISULTATO FINALE: 2-4\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) San Antonio Spurs - (5) Los Angeles Lakers.\nRISULTATO FINALE: 4-2\nPRECEDENTI NEI PLAYOFF\n(2) Sacramento Kings - (3) Dallas Mavericks.\nRISULTATO FINALE: 4-3\nPRECEDENTI NEI PLAYOFF\nFinale.\n(1) San Antonio Spurs - (3) Dallas Mavericks.\nRISULTATO FINALE: 4-2\nPRECEDENTI NEI PLAYOFF\nNBA Finals 2003.\nSan Antonio Spurs - New Jersey Nets.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 26 settembre 2021\".)"}
{"id": "1772618", "revid": "229538", "url": "https://it.wikipedia.org/wiki?curid=1772618", "title": "Ellenista (studioso)", "text": "Si definisce ellenista o grecista uno studioso che si occupa della lingua, della letteratura e della civilt\u00e0 in senso lato dell'Antica Grecia.\nStoria.\nDopo l'occupazione della Giudea da parte di Alessandro Magno e, alla sua morte (323 a.C.) il passaggio alle dinastie tolemaica prima e seleucide poi, il termine \"ellenista\" veniva dato agli Ebrei che si esprimevano in lingua greca, o seguivano i costumi greci. Il termine venne dato anche agli autori in greco della Bibbia, la cosiddetta \"Bibbia dei Settanta\"."}
{"id": "1772622", "revid": "110157", "url": "https://it.wikipedia.org/wiki?curid=1772622", "title": "Barras (Brasile)", "text": "Barras \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772636", "revid": "729019", "url": "https://it.wikipedia.org/wiki?curid=1772636", "title": "Latirismo", "text": "Il latirismo o neurolatirismo \u00e8 una sindrome neurotossica caratterizzata da disturbi nervosi comportamentali, convulsioni, e disturbi agli arti inferiori (paralisi) ed \u00e8 attribuito all'abuso di legumi del genere cicerchia (\"Lathyrus\"), dopo lunghi periodi di assunzione.\nDovuta all'aminoacido \u03b2-N-Oxalyl-L-\u03b1,\u03b2-diaminopropionico acido, \u00e8 diffusa soprattutto nel continente asiatico. Si tratta di una patologia clinicamente molto simile al \"konzo\".\nLa causa \u00e8 l'impedita maturazione del collagene in seguito al blocco della formazione di legami intermolecolari.\nIl blocco interessa la sintesi di desmosina e isodesmosina, importanti nei legami crociati delle fibre elastiche.\nTale tipo di intossicazione appare come la causa della morte di Christopher McCandless, durante il suo soggiorno in Alaska, a seguito dell'ingestione di semi di Hedysarum alpinum.\nL'assunzione come cibo dei semi cotti \u00e8 nella tradizione di molte popolazioni umane, ed \u00e8 anche nella cultura delle popolazioni italiane; dato che con la infusione in acqua e successiva accurata cottura i principi tossici sono degradati, possono essere - e di fatto sono, - correntemente consumati all'interno di una dieta variata che non ne preveda l'uso eccessivo o come fonte esclusiva di nutrimento. Nell'interno della Spagna (\"harina de almorta\", a cui fa riferimento il quadro di Goya), la farina di cicerchia \u00e8 usata per la preparazione dei piatti tradizionali, noti genericamente come \"gachas\"."}
{"id": "1772638", "revid": "1073227", "url": "https://it.wikipedia.org/wiki?curid=1772638", "title": "Ci\u00f2 che poteva essere", "text": "Ci\u00f2 che poteva essere \u00e8 un singolo Gemelli DiVersi pubblicato nel 1999, terzo ed ultimo estratto dall'album \"Gemelli DiVersi\"."}
{"id": "1772641", "revid": "287204", "url": "https://it.wikipedia.org/wiki?curid=1772641", "title": "Batalha (Piau\u00ed)", "text": "Batalha \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772648", "revid": "474175", "url": "https://it.wikipedia.org/wiki?curid=1772648", "title": "Stadio Brigadier General Estanislao L\u00f3pez", "text": "Lo stadio Brigadier General Estanislao L\u00f3pez (in spagnolo: \"Estadio Brigadier General Estanislao L\u00f3pez\") \u00e8 un impianto sportivo della citt\u00e0 argentina di Santa Fe. Ospita le partite casalinghe del Club Atl\u00e9tico Col\u00f3n ed ha una capienza di spettatori. \u00c8 soprannominato \"Cementerio de los Elefantes\", ovvero cimitero degli elefanti, a causa delle numerose vittorie riportate dal Col\u00f3n contro le pi\u00f9 importanti squadre del calcio argentino.\nNel 2011 ha ospitato alcune partite della Copa Am\u00e9rica.\nStoria.\nFu inaugurato il 9 luglio 1946 con una partita tra il Col\u00f3n e il Boca Juniors. Il 7 dicembre 1947, in occasione di un \"cl\u00e1sico santafesino\", l'impianto ricevette la visita di Evita Per\u00f3n alla quale fu intitolato l'impianto. A seguito del golpe del 1955, il nome dello stadio venne modificato in \"Brigadier Estanislao L\u00f3pez\", \"caudillo\" della provincia di Santa Fe della prima met\u00e0 del XIX secolo.\nA met\u00e0 degli anni '90, sotto la presidenza Vignatti, lo stadio sub\u00ec la maggior parte delle sue modifiche. Furono ricostruite la tribuna Est, gli spogliatoi, la tribuna sud e i palchi.\nNel 2009 lo stadio fu scelto dall'AFA come una delle sedi della Copa Am\u00e9rica 2011. I lavori di ristrutturazione iniziarono nel 2010. Furono costruite una nuova platea sulla tribuna nord, nuovi bagni, e una sala stampa. Nell'estate 2014 le tribune dello stadio furono dipinte di rosso e nero su iniziativa delle associazioni dei tifosi \"sabaleros\".\nIl Cimitero degli Elefanti.\nIl soprannome dello stadio \u00e8 Cimitero degli Elefanti (in spagnolo: \"Cementerio de los Elefantes\") \u00e8 dovuto ad un preciso evento sportivo: l'incontro tra il Col\u00f3n ed il Santos di Pel\u00e9 il 10 maggio 1964. Il squadra brasiliana, campione in carica della Coppa Intercontinentale, veniva da una striscia positiva di 43 partite senza sconfitte. Il Col\u00f3n invece giocava nella seconda divisione del calcio argentino ed il giorno precedente era uscito sconfitto dall'incontro con il Platense. Nonostante le premesse, la partita termin\u00f2 con la vittoria degli \"Sabaleros\" per 2-1 grazie alle reti di L\u00f3pez e G\u00f3mez. Da quel giorno lo stadio venne soprannominato il \"Cimitero degli Elefanti\".\nAltre illustri squadre sudamericane uscirono sconfitte dallo stadio Brigadier General Estanislao L\u00f3pez: i colombiani del Millonarios, gli uruguaiani del Pe\u00f1arol, i paraguayani dell'Olimpia Asunci\u00f3n, i peruviani dell'Alianza Lima, i cileni dell'Universidad de Chile e dell'Universidad Cat\u00f3lica."}
{"id": "1772651", "revid": "287204", "url": "https://it.wikipedia.org/wiki?curid=1772651", "title": "Boa Hora", "text": "Boa Hora \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772662", "revid": "110157", "url": "https://it.wikipedia.org/wiki?curid=1772662", "title": "Brasileira", "text": "Brasileira \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772665", "revid": "36426", "url": "https://it.wikipedia.org/wiki?curid=1772665", "title": "Palazzo Ginori Venturi", "text": ""}
{"id": "1772669", "revid": "767487", "url": "https://it.wikipedia.org/wiki?curid=1772669", "title": "Tommy Burns", "text": "Carriera.\nIl 31 maggio 2009 si \u00e8 svolta a Glasgow una partita di beneficenza in suo ricordo alla quale hanno preso parte da un lato il corrente e dall'altro il Burns Select, una selezione di vecchie glorie bianco verdi."}
{"id": "1772673", "revid": "287204", "url": "https://it.wikipedia.org/wiki?curid=1772673", "title": "Cabeceiras do Piau\u00ed", "text": "Cabeceiras do Piau\u00ed \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772682", "revid": "767487", "url": "https://it.wikipedia.org/wiki?curid=1772682", "title": "Quello strano sentimento", "text": "Quello strano sentimento (\"That Funny Feeling\") \u00e8 un film del 1965 diretto da Richard Thorpe.\nTrama.\nJoan Howell \u00e8 una ragazza carina che cerca di affermarsi come attrice. Vive in un appartamento minuscolo dove per aprire la porta del bagno occorre spostare il letto, con Audrey, anche lei aspirante attrice, e per vivere fa la domestica e donna delle pulizie in alloggi dove i proprietari escono prima del suo arrivo come quello della sessantaduesima strada. Una sera il taxi che la sta portando a casa si scontra con un altro taxi dal quale scende lo stesso giovanotto degli incontri avvenuti nelle giornate precedenti. Sorridendo i due vanno a prendere un drink insieme e fanno conoscenza.\nJoan afferma di fare l'attrice e tralascia la sua occupazione giornaliera. Quando Tom decide di accompagnarla a casa Joan, vergognandosi del suo appartamento, lo porta nella sessantaduesima strada proprio nella abitazione dove la ragazza fa le pulizie, in quanto il proprietario aveva comunicato la mattina che sarebbe rimasto fuori citt\u00e0. Peccato che proprio Tom \u00e8 il proprietario dell'appartamento e non \u00e8 partito a causa di un cambiamento di programma dell'azienda per cui lavora.\nIncuriosito e affascinato dalla donna di cui non conosce nulla, decide di non smascherarla e di stare al gioco e si reca dal suo amico e datore di lavoro Harvey per un letto dove dormire. I due continuano a vedersi e Joan continua a fingere di abitare nell'appartamento che \u00e8 in realt\u00e0 di Tom.\nFinalmente Tom scopre che Joan \u00e8 la sua domestica, mentre Joan scopre chi \u00e8 Tom da una fotografia trovata nei vestiti del padrone di casa e adirata medita vendetta, ma ormai l'amore \u00e8 nell'aria e non potr\u00e0 dire di no a una proposta di matrimonio e trasloco definitivo."}
{"id": "1772688", "revid": "287204", "url": "https://it.wikipedia.org/wiki?curid=1772688", "title": "Campo Largo do Piau\u00ed", "text": "Campo Largo do Piau\u00ed \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772690", "revid": "767487", "url": "https://it.wikipedia.org/wiki?curid=1772690", "title": "Un attimo ancora", "text": "Un attimo ancora \u00e8 un singolo del gruppo musicale italiano Gemelli DiVersi, pubblicato il 15 settembre 1998 come primo estratto dal primo album in studio \"Gemelli DiVersi\".\nDescrizione.\nLa canzone campiona il ritornello di \"Dammi solo un minuto\", celebre brano del 1977 dei Pooh. Il titolo del singolo dei Gemelli DiVersi \u00e8 oltretutto parte del brano dei Pooh. La voce femminile nella canzone \u00e8 di Jenny B.\n\"Un attimo ancora\" ottiene un grande successo radiofonico, contribuendo considerevolmente a lanciare i Gemelli DiVersi e diventando uno dei brani pi\u00f9 rappresentativi della loro discografia."}
{"id": "1772694", "revid": "124804705", "url": "https://it.wikipedia.org/wiki?curid=1772694", "title": "Stadio Dr. Lisandro de la Torre", "text": "Lo stadio Dr. Lisandro de la Torre, anche noto come Gigante de Arroyito, \u00e8 uno stadio della citt\u00e0 argentina di Rosario. Ospita le partite casalinghe del Rosario Central.\nStoria.\nFu costruito tra il 1927 ed il 1929 e ristrutturato nel 1957, nel 1963, nel 1968 ed infine tra il 1974 ed il 1978 in occasione dei Mondiali del 1978.\nDurante il Campionato mondiale di calcio 1978 ha ospitato i seguenti incontri;"}
{"id": "1772695", "revid": "110157", "url": "https://it.wikipedia.org/wiki?curid=1772695", "title": "Barclay James Harvest (album)", "text": "Barclay James Harvest \u00e8 il primo album della band rock britannica Barclay James Harvest, pubblicato nel giugno del 1970.\nL'album si piazz\u00f2 al quarantesimo posto delle classifiche britanniche.\nFormazione.\nMusicista aggiunto\nNote aggiuntive"}
{"id": "1772700", "revid": "48344", "url": "https://it.wikipedia.org/wiki?curid=1772700", "title": "Stadio Gigante de Arroyito", "text": ""}
{"id": "1772705", "revid": "177155", "url": "https://it.wikipedia.org/wiki?curid=1772705", "title": "Aleksej Balabanov", "text": ""}
{"id": "1772730", "revid": "729019", "url": "https://it.wikipedia.org/wiki?curid=1772730", "title": "Battaglia di Roucoux", "text": "La Battaglia di Roucoux (11 ottobre 1746) \u00e8 stata una vittoria francese su una coalizione di eserciti che comprendeva Austria, Gran Bretagna, Hannover e Paesi Bassi; la battaglia venne combattuta fuori dalla citt\u00e0 di Liegi, durante la guerra di successione austriaca.\nL'esercito francese era comandato dal maresciallo Maurizio di Sassonia, quello austriaco dal principe Carlo Alessandro di Lorena e quello inglese dal conte Ligonier. Maurizio di Sassonia, il pi\u00f9 brillante dei comandanti militari del re di Francia Luigi XV aveva quasi completato la sua campagna di conquista delle Fiandre ed ora minacciava di invadere i Paesi Bassi con le sue truppe. Gli alleati della coalizione presero posizione non distante dalla cittadina di Liegi, schierando le truppe olandesi sulla sinistra di Liegi in direzione di Roucoux, quelle inglesi ed hannoveriane nel centro della cittadina e quelle austriache sulla destra non distante dal fiume Jaar.\nI francesi concentrarono il loro attacco contro la posizione olandese sulla sinistra della linea alleata tra Liegi e Roucoux, infliggendo pesanti perdite agli olandesi e sfondando lo schieramento avversario dopo il terzo assalto. Dinanzi all'impeto dei francesi, anche austriaci e inglesi dovettero cedere. Gli austriaci non approfittarono della debolezza del fianco sinistro francese per attaccare; le truppe inglesi dovettero infine formare quadrati di retroguardia per impedire un inseguimento da parte francese, che avrebbe arrecato perdite ancor maggiori.\nDopo lo scontro Liegi cadde in mano francese, cos\u00ec come tutto il territorio dei Paesi Bassi, sottratto definitivamente al controllo asburgico."}
{"id": "1772732", "revid": "120639123", "url": "https://it.wikipedia.org/wiki?curid=1772732", "title": "Grammatica dell'esperanto", "text": "La grammatica della lingua esperanto fu studiata da Ludwik Lejzer Zamenhof, l'oculista polacco poliglotta che svilupp\u00f2 la lingua, basandosi sulle lingue etniche parlate quotidianamente, dalle quali ricav\u00f2 il lessico e le regole di grammatica. Zamenhof era affascinato dalla povert\u00e0 di flessione della lingua inglese, che influenz\u00f2 in maniera particolare i verbi. Nel luglio 1887 egli pubblic\u00f2, inizialmente in russo, il suo \"Unua Libro\" (\"Primo libro\"), un'introduzione alla lingua a caratteri generali. L'idioma tratteggiato in tale volume \u00e8 sostanzialmente lo stesso che viene parlato oggigiorno.\nLa grammatica dell'esperanto \u00e8 stata studiata per avere la massima espressivit\u00e0 (pari cio\u00e8 a quella di una lingua etnica), ma fatta in modo che si possa imparare anche da autodidatti; essa \u00e8 infatti molto semplice e regolare, ma non cade nella banalit\u00e0. Infatti l'esperanto si \u00e8 diffuso dapprima tra gli intellettuali che lo imparavano da soli tramite le varie grammatiche. La prima grammatica di esperanto in italiano \u00e8 datata 1890, tre anni dopo la pubblicazione dell'esperanto (un periodo piuttosto breve dati i tempi e l'assenza dei mezzi di comunicazione di massa moderni).\nArticolo.\nL'articolo \u00e8 unico (invariato per genere e numero), ed \u00e8 quello determinativo: la. Se qualcosa \u00e8 indeterminato, semplicemente non si mette l'articolo, sia al singolare sia al plurale. Per motivi di eufonia, l'articolo determinativo pu\u00f2 essere apostrofato - ma non obbligatoriamente - se seguito da vocale come in italiano, ma anche se preceduto da consonante. Ad esempio, il celebre libro \"Il Signore degli Anelli\" \u00e8 stato tradotto in esperanto con titolo \"La Mastro de l' Ringoj\" (traduzione del britannico William Auld).\nPronomi personali.\nI pronomi personali soggetto sono i seguenti:\n(*) Viene usato quasi esclusivamente \"vi\" che letteralmente significa \"voi\", ma la traduzione letterale di \"tu\" \u00e8 \"ci\", per sottolineare l'intimit\u00e0 e l'amicizia. Non esisteva nella prima pubblicazione dell'esperanto (anche se il suo corrispettivo esisteva in protoesperanto); fu aggiunto nell'eserciziario allegato al \"Fundamento\" ma non alle 16 regole dove sono presentati gli altri pronomi personali, evidentemente Zamenhof non lo riteneva indispensabile e infatti \u00e8 usato raramente, in genere come espressione di intimit\u00e0 o amicizia.\nRadice e parti del discorso da essa ricavabili: sostantivi, aggettivi, verbi e avverbi.\nSostantivi, aggettivi, verbi e avverbi sono le parti semantiche del discorso di ogni lingua, mentre le altre sono parti sintattiche (articoli, preposizioni...). In quanto parti semantiche, hanno un significato che viene contenuto in una radice lessicale che di per s\u00e9 non appartiene a una categoria grammaticale, ma contiene un significato generico, poi sfumato o anche invertito da appositi prefissi e suffissi. Una radice dell'esperanto, ma simile in praticamente tutte le lingue romanze \u00e8 \"am-\". Tale radice contiene il significato generico di amore, ma in s\u00e9 stessa non \u00e8 n\u00e9 un verbo, n\u00e9 un aggettivo, ecc. Contrariamente alla maggior parte delle lingue esistenti infatti, la marcatura sintattica delle parole (cio\u00e8 la possibilit\u00e0 di capire l'appartenenza delle parole stesse a una categoria grammaticale) \u00e8 trasparente, e viene data dall'ultima vocale della parola stessa (desinenza). Tale vocale \u00e8 \"appiccicata\", o meglio agglutinata alla radice, senza modificarla:\nSfumatura del significato delle radici mediante agglutinazione.\nLa morfologia, come accennato, \u00e8 prevalentemente agglutinante. Oltre al plurale, le desinenze dei tempi verbali e l'accusativo, altri \"pezzetti\" di parola possono essere usati come prefissi o suffissi della radice, sfumandone il significato, senza dover ricorrere all'uso di nuove radici, e facendo assomigliare parole dal significato simile:\nIl prefisso mal- indica senso contrario del significato della radice (quindi aggiungendolo a tutte le parole sopra, queste assumeranno significato esattamente contrario, evitando il ricorso a un dizionario per la creazione di numerose parole):\nAggettivi e sostantivi.\nIl plurale si forma sempre aggiungendo una \"-j\" alla fine del sostantivo o di eventuali aggettivi che lo descrivono, come nell'esempio:\nL'accordo tra sostantivo e aggettivo serve per risolvere l'ambiguit\u00e0 della frase in alcuni casi particolari. Ad esempio:\nCome quella del plurale, molte regole grammaticali sono basate sull'agglutinazione, cio\u00e8 l' \"appiccicamento\" di pezzetti di parola a una radice.\nSimilmente, se un sostantivo e i relativi aggettivi sono complemento oggetto nella frase, viene loro aggiunta una \"-n\", per permettere di permutare l'ordine delle parole senza perdere il senso della frase. Tale marcatura del complemento oggetto \u00e8 detta caso accusativo, e aiuta chi deve studiare lingue, come il latino, che di casi ne ha sei, o numerose altre lingue, come le lingue slave che arrivano a otto casi (il finlandese a quindici). Limitatamente all'esperanto, l'accusativo \u00e8 inoltre molto utile in poesia, oppure in testi dove l'ambiguit\u00e0 pu\u00f2 dar luogo a confusione. Ad esempio:\nAvverbi.\nGli avverbi invece sono invariabili, come in italiano. Qualsiasi radice, come abbiamo visto, pu\u00f2 diventare avverbio con l'aggiunta di una \"-e\" finale (molto spesso corrispondente all'italiano \"-mente\").\nEsistono anche degli avverbi detti originari, perch\u00e9 \"nascono\" col significato di avverbio. Essendo un gruppo chiuso (numero finito), il fatto che abbiano desinenze diverse non genera ambiguit\u00e0. Ne riportiamo alcuni:\nAnche questi possono prendere le desinenze: hodia\u016da (odierno/a), jena (seguente) troa (eccessivo/a).\nVerbi.\nI modi e tempi dei verbi si distinguono dalle desinenze come in italiano, ma non cambiano in base alla persona, similmente all'inglese, che per\u00f2 cambia la voce verbale per adattarla alla terza persona singolare, e usa alcuni ausiliari per cambiare modo verbale e per comporre le forme negativa e interrogativa (\"do, would, let, shall/will...\"), anch'essi eventualmente adattati alla terza persona. Di conseguenza l'obbligo di indicare il soggetto (a meno che il verbo non sia impersonale: \"pluvas\" = \"piove\"). Non esistono verbi irregolari.\nTabella riassuntiva delle desinenze dei tempi verbali:\n(*) Il volitivo indica volont\u00e0 di chi parla (come si deduce dal nome), e traduce diversi tempi italiani come il congiuntivo, che in esperanto non esiste, e l'imperativo (alla seconda persona dell'imperativo non si usa il soggetto, come in italiano).\nPer creare la forma negativa, si aggiunge \"ne\" davanti al verbo:\nIl paradigma dei verbi.\nEsiste anche la coniugazione composta, ma si forma logicamente conoscendo il significato dei participi (aggettivi derivati dai verbi) e combinandoli con il verbo essere (\"esti\") come semplici frasi; ad esempio: \"Mi estas iranta\" significa: \"Io sto andando\", ma tradotta letteralmente diventa \"Io sono andante\" (la logica \u00e8 che se qualcuno \"\u00e8 andante\", cio\u00e8 \"\u00e8 uno che va\", implica che questo qualcuno \"sta andando\").\nPreposizioni.\nLe preposizioni italiane tradotte in esperanto non sempre equivalgono alla stessa preposizione. La logica dell'esperanto infatti vuole che ogni preposizione sia usata in contesti ben definiti. Tranne che il complemento oggetto che prende la terminazione in \"-n\", ogni complemento ha una sua preposizione, e ogni preposizione un certo numero di complementi. In italiano lo stesso complemento pu\u00f2 invece essere rappresentato da diverse preposizioni, ad esempio il complemento di moto a luogo pu\u00f2 essere reso da entrambe le preposizioni \"a\" e \"in\" (\"Vado in campagna\"; \"Vado a Tropea\"). Premesso ci\u00f2, nelle traduzioni pi\u00f9 generali, mostriamo ad esempio le traduzioni delle preposizioni semplici italiane:\nLa traduzione qui data \u00e8 la pi\u00f9 generale e pu\u00f2 non essere valida in casi particolari, poich\u00e9 questa vuole essere solo una presentazione non approfondita. L'esperanto infatti segue molto di pi\u00f9 la funzione logica della preposizione, ed essa viene scelta a seconda del complemento da formare.\nCongiunzioni.\nLe congiunzioni sono anch'esse una parte del discorso invariabile, e come le preposizioni, essendo un numero finito, non hanno bisogno di una desinenza in comune che le caratterizzi. Di seguito alcune congiunzioni tra le pi\u00f9 importanti:\nCorrelativi.\nUn discorso a parte meritano i correlativi, facenti parte alle categorie di pronome e aggettivo, che si formano per\u00f2 in modo particolare agglutinando ognuno dei cinque suffissi a nove prefissi.\nEsclamazioni.\nLe esclamazioni, o interiezioni, sono espressioni che indicano stati d'animo in genere improvvisi. Non esiste una terminazione specifica che le distingua, ma possono essere agglutinate per formare altre parole. Ad esempio \"Fi!\" esclamazione che si traduce in italiano con esclamazioni tipo: \"Vergogna!\", \"\u00c8 uno scandalo!\" \u00e8 usato anche come prefisso in senso negativo per parole che indicano cose moralmente discutibili: \"\"fidomo\" (casa di malaffare), \"fivorto\"\" (parolaccia)."}
{"id": "1772735", "revid": "6923", "url": "https://it.wikipedia.org/wiki?curid=1772735", "title": "Egid Quirin Asam", "text": "Biografia.\nFiglio del pittore Hans Georg Asam, tra i pi\u00f9 illustri rappresentanti del gusto barocco in Baviera, dopo la morte del padre si stabil\u00ec con il fratello Cosmas Damian a Roma, dove soggiorn\u00f2 per due anni (1712-1713) studiando all'Accademia di San Luca sotto la guida di Giuseppe Ghezzi e con gli esempi dei grandi architetti e scenografi del '600, in particolare di Gian Lorenzo Bernini.\nPoco dopo il suo ritorno in Germania, si trasfer\u00ec a Vienna e a Salisburgo, dove lavor\u00f2 con Fischer von Erlach.\nSempre insieme al fratello Cosmas Damian, con il quale lavor\u00f2 quasi sempre in stretta collaborazione, nel 1715 si stabil\u00ec in Baviera: tra le loro opere pi\u00f9 rilevanti, le chiese di Aldersbach, Rohr, Weingarten, Weltenburg, Straubing, Einsiedeln, Santa Maria della Vittoria a Ingolstadt e la cattedrale di Frisinga.\nLa chiesa di Weltenburg fu la prima ad essere eseguita interamente dai due fratelli e si caratterizz\u00f2 per un sistema a cupole sequenziali capace di produrre notevoli effetti di luce sui dipinti e sugli stucchi; inoltre anche l'altare fu progettato per produrre effetti luminosi attorno alla statua di San Giorgio a cavallo.\nMentre Cosma Damiano predilesse sempre l'attivit\u00e0 di pittore, Egidi Quirin si occup\u00f2 prevalentemente della decorazione plastica, realizzando altari scenografici, gruppi scultorei e stucchi.\nLa sua ultima opera (1733-1746) fu la chiesa di San Giovanni Nepomuceno a Monaco (detta \"Asamkirche\"), fatta erigere a sue spese, su un terreno vicino alla sua casa: la chiesa \u00e8 costituita da un piccolo vano lungo nove metri, ovale alle estremit\u00e0, impreziosito da una intensa decorazione, caratterizzata da ottimi effetti di luce."}
{"id": "1772736", "revid": "1983214", "url": "https://it.wikipedia.org/wiki?curid=1772736", "title": "Stadio Julio H. Grondona", "text": "Lo stadio Julio Humberto Grondona \u00e8 un impianto sportivo di Sarand\u00ed, localit\u00e0 del partido di Avellaneda, nella provincia di Buenos Aires. Ospita le partite casalinghe del Arsenal F\u00fatbol Club ed ha una capienza di spettatori."}
{"id": "1772742", "revid": "110157", "url": "https://it.wikipedia.org/wiki?curid=1772742", "title": "Ring of Changes", "text": "Ring Of Changes \u00e8 il dodicesimo album della band rock britannica Barclay James Harvest, pubblicato nel 1983."}
{"id": "1772750", "revid": "287204", "url": "https://it.wikipedia.org/wiki?curid=1772750", "title": "Vincenzo Zucchini", "text": "\u00c8 morto nel 2013 all'et\u00e0 di 66 anni, a seguito di una lunga malattia.\nCarriera.\nGiocatore.\nCresciuto calcisticamente nella Tevere Roma, e dopo una breve parentesi alla Fiorentina, senza mai scendere in campo in incontri di campionato, disputa la prima parte della carriera nelle serie minori. Nella stagione 1972-1973 \u00e8 protagonista della prima promozione dell' in Serie B.\nNell'annata successiva, dopo quattro presenze fra i cadetti, torna in Serie C per indossare la maglia del Pescara, con cui centra una seconda promozione consecutiva. In Abruzzo Zucchini disputa sei campionati, ottenendo due promozioni in Serie A (stagioni 1976-1977 e 1978-1979 e disputando il campionato di Serie A 1977-1978, chiuso dai biancazzurri all'ultimo posto, con 29 presenze e 4 reti all'attivo. A seguito della sua morte, il Pescara ha deciso di ritirare la maglia numero 4, indossata da Zucchini negli anni di permanenza del club.\nNell'estate 1979 si trasferisce alla , dove con 25 presenze e 2 reti (di cui una nel derby del 28 ottobre 1979, terminato 1-1 e funestato dalla morte del tifoso laziale Vincenzo Paparelli), contribuisce alla salvezza sul campo, vanificata dalla retrocessione a seguito dello scandalo italiano del calcioscommesse del 1980.\nDisputa la stagione 1980-1981 in B con la maglia del L.R. Vicenza, senza riuscire a evitare la retrocessione, quindi chiude la carriera agonistica con due stagioni alla , in Serie C1.\nIn carriera ha totalizzato 54 presenze e 6 reti in Serie A e 172 presenze e 22 reti in Serie B.\nAllenatore e dirigente.\nLa sua carriera di allenatore si \u00e8 svolta esclusivamente in Abruzzo. Nella stagione 1992-1993 subentra a Giovanni Galeone alla guida del Pescara in Serie A, senza riuscire ad evitare l'ultimo posto finale ma ottenendo due successi prestigiosi su (3-0) e (5-1); viene confermato alla guida dei biancazzurri anche per la stagione successiva in Serie B, in coppia con Gianni Corelli, ma a stagione in corso viene esonerato e sostituito da Franco Scoglio.\nDal 2009 fino alla sua morte nel 2013 ha ricoperto la carica di team manager della compagine abruzzese.\nMemorial Zucchini.\nDal 2014 il Pescara Calcio insieme ai figli di Zucchini, Giorgio e Massimo, hanno inaugurato il \"Memorial Zucchini\", un quadrangolare che si disputa allo stadio Adriatico-Giovanni Cornacchia.\nLa prima edizione ha visto ospiti, tra gli altri, Massimiliano Allegri, Zden\u011bk Zeman, Francesco Acerbi, Giovanni Galeone, Fabio Grosso, Massimo Oddo, Eusebio Di Francesco e Tomas Skuravy.\nLa seconda edizione, tenuta nel 2015, ha visto la partecipazione di Ciro Immobile e Salvatore Schillaci."}
{"id": "1772755", "revid": "1305772", "url": "https://it.wikipedia.org/wiki?curid=1772755", "title": "Timothy Treadwell", "text": "Biografia.\nNato a Long Island, Treadwell nella sua vita dovette affrontare problemi di alcool e droghe, dopo il tentativo fallito di affermarsi come attore. Aveva infatti cercato in tutti i modi di ottenere un ruolo, poi affidato a Woody Harrelson, nella sit-com \"Cin Cin\".\nAd un certo punto della sua vita decise di vivere a stretto contatto con gli orsi grizzly nel Parco nazionale e riserva di Katmai in Alaska. Treadwell visse assieme agli orsi ogni estate per tredici anni, dal 1990 al 2003, studiandoli e documentando ogni loro movimento. Questa sua bizzarra scelta di vita lo port\u00f2 a diventare una celebrit\u00e0 negli Stati Uniti, tanto da partecipare a svariati show.\nNel 2003, la tredicesima estate fu per lui fatale. Si trovava nel parco in compagnia della fidanzata Amie Huguenard, quando i due furono assaliti e sbranati da alcuni nuovi esemplari affamati e probabilmente non abituati alla loro presenza. Della loro tragica fine esiste una documentazione audio fornita dalla telecamera di Treadwell, che era otturata dal tappo e che registr\u00f2 le loro grida strazianti. Negli 85 anni di storia del Parco nazionale di Katmai, non era mai capitato che un orso uccidesse un essere umano.\nLa vita, il lavoro e la morte di Treadwell sono stati raccontati nel documentario \"Grizzly Man\" di Werner Herzog.\nCuriosit\u00e0.\nMentre era ospite al Late Show di David Letterman, il popolare conduttore statunitense chiese a Timothy se avrebbero mai letto sul giornale della sua morte mangiato dagli orsi. La domanda apparve alquanto divertente ma, tempo dopo, si rivel\u00f2 tristemente profetica."}
{"id": "1772756", "revid": "2134764", "url": "https://it.wikipedia.org/wiki?curid=1772756", "title": "Michael Silberbauer", "text": ""}
{"id": "1772760", "revid": "121836", "url": "https://it.wikipedia.org/wiki?curid=1772760", "title": "Maurice de Saxe", "text": ""}
{"id": "1772762", "revid": "474175", "url": "https://it.wikipedia.org/wiki?curid=1772762", "title": "Stadio Marcelo Bielsa", "text": "Lo Stadio Marcelo Bielsa (), conosciuto fino al 22 settembre 2009 come \"Stadio Colosso del Parco\" (sp. \"Estadio El Coloso del Parque\") pur non avendo ufficialmente alcuna denominazione ufficiale sino a quel momento, \u00e8 uno stadio della citt\u00e0 di Rosario, in Argentina.\n\u00c8 sede delle partite casalinghe del Newell's Old Boys. \u00c8 situato all'interno del Parque de la Independencia.\nNel settembre 2009 \u00e8 stato intitolato al rosarino Marcelo Bielsa."}
{"id": "1772764", "revid": "123359041", "url": "https://it.wikipedia.org/wiki?curid=1772764", "title": "Enrico XV di Reuss zu Plauen", "text": "I primi anni nell'esercito.\nNato dal Principe di Reuss-Plauen, Enrico XI di Reuss-Greiz, nella residenza paterna nella piccola capitale del principato, all'et\u00e0 di 15 anni il futuro giovane principe entr\u00f2 nel marzo del 1766 nella fanteria dell'esercito austriaco, nel 35\u00ba Reggimento \"Macquire\". Alla morte dell'Imperatrice Maria Teresa nel 1780 e con l'ascesa al trono di suo figlio Giuseppe II (1741-1790), la fama del giovane principe crebbe, il che gli consent\u00ec di realizzare una splendida e veloce carriera militare. L'Imperatore, personalmente, lo stimava per le proprie qualit\u00e0 militari e di stratega e personalmente, allo scoppio della guerra contro l'Impero Ottomano, a nominarlo comandante, distinguendosi nell'assalto della fortezza di Schabatz (attuale \u0160abac in Serbia) nel 1788; dopo questa vittoria venne nominato Coolonnello del 56\u00ba Reggimento di fanteria \"Wenzel Colloredo\". L'anno successivo fu a Belgrado e nell'autunno del 1789 prese nuovamente possesso della citt\u00e0 sedando i moti rivoluzionari locali.\nNel 1791 a Praga fu iniziato nella Massoneria, nell'Ordine della Stretta Osservanza Templare, col nome d'Ordine di \"Eques ab Intrepiditate\".\nLa prima guerra di coalizione.\nAllo scoppio della prima guerra di coalizione contro la Francia rivoluzionaria, fu col proprio reggimento di fanteria presente nelle campagne del 1793 nei Paesi Bassi austriaci (attuale Belgio), prendendo poi possesso di un reggimento di cavalleggeri ed avanzando verso il 21 aprile 1793, all'assalto della fortezza di Maubeuge; il 30 aprile di quello stesso anni, con solo quattro compagnie ed una parte smembrata del 18\u00ba \"Karaiczay\" occup\u00f2 Oudin e la difese dall'impetuoso attacco della fanteria francese. Per questi suoi servizi sul campo, Reuss venne promosso a maggiore generale. La sua carriera si leg\u00f2 quindi alla predilezione che ebbe per lui il Feldmaresciallo-Principe di Sassonia-Coburgo-Saalfeld, il quale lo comprese nei suoi aiutanti di campo. La sua fama continu\u00f2 negli anni successivi nelle guerre sempre contro la Francia.\nNella campagna militare della fine del maggio del 1796 fu sottoposto al Feldmaresciallo Conte von Wurmser, che interess\u00f2 l'Alto Reno e il Nord-Italia, il quale affid\u00f2 al generale Reuss una brigata (4 battaglioni e 4 squadroni con 3 cannoni), come sottoposto alla colonna principale del Luogotenente-Feldmaresciallo Quosdanovich, col quale combatt\u00e9 la Battaglia di Lonato (2-3 agosto 1796), e nel febbraio del 1797 venne promosso a Luogotenente Feldmaresciallo.\nLa seconda guerra di coalizione.\nNella primavera del 1799 scoppi\u00f2 la seconda guerra di coalizione, a cui il Principe di Reuss partecip\u00f2 combattendo la Battaglia di Zurigo del 4 giugno 1799. Reuss ricevette quindi il comando di 10 battaglioni e 20 squadroni, assieme a 8.200 uomini per contrapporsi al generale Oudinot i cui attacchi persistevano sul fronte tedesco. Negli scontri del 1800 il Principe fu presente nella Germania del sud e difese personalmente l'area del Tirolo.\nLa terza guerra di coalizione.\nNella guerra della terza coalizione, del 1805, il Principe di Reuss ottenne il comando delle armate austriache presenti in Italia. Con questo scenario, combatt\u00e9 la battaglia di Caldiero (29-31 ottobre 1805).\nAl termine delle guerre napoleoniche, nel 1809, verr\u00e0 insignito della Croce di Cavaliere dell'Ordine Militare di Maria Teresa, la massima onorificenza militare dell'Impero Austriaco.\nUltimi anni.\nDopo aver presenziato alla firma della pace di Schonbrunn (14 ottobre 1809) il Principe di Reuss prese residenza a Greiz, dove cerc\u00f2 riposo e tranquillit\u00e0 dai suoi lunghi anni di impegno nell'esercito a favore della patria. Ad ogni modo, quando nel 1813 l'Austria ader\u00ec alla nuova coalizione formatasi contro Napoleone I, il Principe di Reuss lasci\u00f2 la propria residenza e nuovamente si dedic\u00f2 al servizio militare, ricevendo il comando delle truppe d'osservazione mosse contro la Baviera (sostenitrice di Napoleone) e costrinse con 30.000 uomini il Regno di Baviera a rinunciare all'adesione alla Confederazione del Reno, promossa dal governo napoleonico nel 1803, ed a schierarsi con le potenze alleate. L'8 ottobre 1813 il Comandante bavarese feldmaresciallo Carl Philipp von Wrede firm\u00f2 a Ried im Innkreis il trattato di Ried, con il quale il Regno di Baviera avrebbe adempiuto a quanto richiesto. Questo risultato valse al Principe di Reuss l'onorificenza di Cavaliere di Gran Croce dell'Ordine di Leopoldo con espressione di particolare soddisfazione da parte dell'Imperatore Francesco I.\nPoco dopo l'Imperatore lo nomin\u00f2 Governatore generale dopo che Venezia, caduta il 20 aprile 1814, si era arresa definitivamente all'Austria, guadagnandosi anche la medaglia d'argento al valore civile, venendo poco dopo nominato Governatore della Lombardia, carica che ricopr\u00ec sino al 1815, quando si ritir\u00f2 a vita privata. Visse i propri ultimi anni a Greiz, dove mor\u00ec il 30 agosto 1825."}
{"id": "1772766", "revid": "57342", "url": "https://it.wikipedia.org/wiki?curid=1772766", "title": "Jailhouse rock", "text": ""}
{"id": "1772768", "revid": "767487", "url": "https://it.wikipedia.org/wiki?curid=1772768", "title": "Mads Timm", "text": "Si \u00e8 ritirato il 16 agosto 2009, a poco meno di 25 anni, per via degli infortuni e della mancanza di motivazioni."}
{"id": "1772769", "revid": "110157", "url": "https://it.wikipedia.org/wiki?curid=1772769", "title": "Foldit", "text": "Foldit \u00e8 un videogioco sperimentale riguardante il ripiegamento proteico e la progettazione di nuove proteine, sviluppato all'Universit\u00e0 di Washington tramite la collaborazione fra il dipartimento di Scienza e Ingegneria informatiche, il dipartimento di Biochimica (molte delle stesse persone hanno creato il progetto Rosetta@home) e il Center for Game Science.\nStoria.\nLa prima versione beta pubblica del programma \u00e8 stata distribuita nel maggio del 2008, mentre nuove versioni vengono distribuite regolarmente grazie anche al feedback degli stessi utenti.\nIl progetto, infatti, \u00e8 partito su richiesta degli stessi utenti di Rosetta i quali, osservando lo screensaver del progetto (che mostra tutti i tentativi di ripiegamento di una proteina) si resero conto che alcuni di questi ripiegamenti, ad un semplice sguardo, erano completamente sbagliati, ma il software del programma li eseguiva comunque. L'idea, quindi, di unire la forza bruta delle simulazioni di tutte le possibilit\u00e0 con la raffinatezza dell'intuito umano ha portato alla creazione del gioco Foldit. In secondo luogo gli sviluppatori sperano, osservando come l'uomo analizza e interpreta lo spazio tridimensionale delle proteine, di mimare questa capacit\u00e0 anche nel software di simulazione automatica, cos\u00ec da ridurre la necessit\u00e0 di prove inutili. \nNel 2016 il team di sviluppo ha creato una versione indipendente dell'applicativo, rimuovendo tutta una serie di caratteristiche legate al puro gioco (come, per esempio la terminologia ludica al posto di quella standard) e introducendo, d'altro canto, una serie di strumenti per biochimici professionisti. \nMetodo.\nFoldit, esempio tipico del fenomeno della gamificazione, prevede una serie di tutorial in cui l'utente \u201cmanipola\u201d semplici proteine, ma periodicamente vengono pubblicati dei puzzle (proteine da progettare o di cui bisogna trovare la reale struttura tridimensionale), in modo da aiutare i ricercatori nella ricerca contro importanti malattie. L'applicazione visualizza una rappresentazione grafica della struttura della proteina, che l'utente pu\u00f2 manipolare con l'aiuto di un insieme di strumenti, al fine di trovare una struttura a pi\u00f9 bassa energia (pi\u00f9 probabile).\nQuando l'utente partecipa a un puzzle, il programma calcola un punteggio, basato su come \u00e8 stata ripiegata la proteina o su quanto efficace \u00e8 la proteina progettata. Questi punteggi permettono di realizzare una classifica per ogni puzzle e una classifica globale degli utenti.\nGli utenti di Foldit possono creare dei gruppi e condividere le \u201csoluzioni\u201d dei puzzle.\nLe simulazioni pi\u00f9 promettenti, poi, passano alla fase di laboratorio: un wet-lab cerca di cristallizzare i risultati della simulazione per confrontarli con quelli ottenuti dal ripiegamento naturale della proteina e vedere le differenze.\nFinalit\u00e0.\nIl processo tramite il quale le cellule generano la struttura primaria delle proteine tramite la biosintesi \u00e8 ormai sufficientemente noto, come sufficientemente noto \u00e8 il meccanismo con cui le proteine sono codificate dal DNA. Invece, prevedere come la struttura primaria di una proteina si trasformi in una struttura tridimensionale (terziaria) funzionale \u00e8 molto pi\u00f9 difficile: i principi energetici che regolano il ripiegamento sono noti, ma la previsione della struttura di una proteina richiede un'enorme potenza di calcolo. \nNegli ultimi anni, visti gli ottimi risultati ottenuti nel ripiegamento proteico, gli sviluppatori hanno inserito nel gioco anche strumenti per il design proteico (ovvero per creare proteine mai viste in natura) sia tools per il drug design, ovvero per creare proteine che possano interfacciarsi con proteine malate e curarle (ad esempio sono attivi una serie di puzzle per bloccare le aflatossine). "}
{"id": "1772776", "revid": "110157", "url": "https://it.wikipedia.org/wiki?curid=1772776", "title": "Esperantina (Piau\u00ed)", "text": "Esperantina \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772779", "revid": "383359", "url": "https://it.wikipedia.org/wiki?curid=1772779", "title": "Stadio Juan Domingo Per\u00f3n", "text": "L'Estadio Juan Domingo Per\u00f3n \u00e8 uno stadio di Avellaneda (Buenos Aires), sede delle partite interne del Racing Avellaneda."}
{"id": "1772780", "revid": "119991", "url": "https://it.wikipedia.org/wiki?curid=1772780", "title": "Chiesa di Santo Stefano alla Selva", "text": ""}
{"id": "1772782", "revid": "1573940", "url": "https://it.wikipedia.org/wiki?curid=1772782", "title": "Chiesa di San Francesco (Oristano)", "text": "San Francesco \u00e8 una chiesa di Oristano situata in via Sant'Antonio, nel centro storico, officiata dai Frati Minori conventuali che risiedono nell'annesso convento.\nStoria.\nI Francescani si insediarono a Oristano entro il 1253 e vi fondarono il convento e la chiesa di San Francesco. Dai pochi resti che sono pervenuti, si conosce che la chiesa duecentesca si presentava in stile gotico. Nel XIX secolo il precario stato di conservazione del complesso conventuale convinse l'arcivescovo di Oristano, Giovanni Maria Bua, sulla necessit\u00e0 della ricostruzione. Il progetto venne affidato al sassarese Antonio Cano, frate architetto formatosi all'Accademia di San Luca, a Roma. Demolita l'antica fabbrica nel 1835, il 17 febbraio 1836 si procedette alla posa e benedizione della prima pietra della nuova costruzione. L'8 settembre 1838, quando ancora non era terminata l'erezione della cupola ellittica prevista dal progetto del Cano, la fabbrica croll\u00f2. Successivamente l'architetto Gaetano Cima assunse l'incarico di elaborare un nuovo progetto, presentato nel 1841. Terminati i lavori, la nuova chiesa di San Francesco, eretta secondo i canoni del classicismo purista, venne aperta al culto nel 1847.\nDescrizione.\nLa facciata, nella quale si aprono tre portali, \u00e8 preceduta da un pronao, costituito da due pilastri e quattro colonne che reggono il timpano. Una cupola semisferica, con lanterna ottagonale, corona l'edificio. L'interno, a pianta centrale, presenta due capelle per lato. La cupola, decorata a cassettoni, \u00e8 sorretta da pilastri e semicolonne con capitelli ionici. La prima cappella a sinistra ospita il \"Cristo di Nicodemo\", notevole scultura lignea risalente al XIV secolo, di scuola spagnola, prototipo di una serie di crocifissi (tra i quali il crocifisso ligneo di Ollolai) custoditi in varie chiese della Sardegna.\nNella sacrestia sono custodite altre preziose opere, come il pannello (1533), un tempo parte di un retablo opera di Pietro Cavaro, raffigurante san Francesco mentre riceve le stigmate, e la statua marmorea (1368) probabilmente raffigurante san Basilio Magno, firmata da Nino Pisano."}
{"id": "1772783", "revid": "287204", "url": "https://it.wikipedia.org/wiki?curid=1772783", "title": "Joaquim Pires", "text": "Joaquim Pires \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772784", "revid": "486946", "url": "https://it.wikipedia.org/wiki?curid=1772784", "title": "Stadio Newell's Old Boys", "text": ""}
{"id": "1772787", "revid": "287204", "url": "https://it.wikipedia.org/wiki?curid=1772787", "title": "Joca Marques", "text": "Joca Marques \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772790", "revid": "72396", "url": "https://it.wikipedia.org/wiki?curid=1772790", "title": "Come piace a me (singolo)", "text": "Come piace a me \u00e8 un singolo dei Gemelli DiVersi, primo singolo estratto dall'album omonimo del 2001, terzo album del gruppo hip hop milanese."}
{"id": "1772792", "revid": "287204", "url": "https://it.wikipedia.org/wiki?curid=1772792", "title": "Luzil\u00e2ndia", "text": "Luzil\u00e2ndia \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772793", "revid": "1305772", "url": "https://it.wikipedia.org/wiki?curid=1772793", "title": "Champagne Supernova", "text": "Champagne Supernova \u00e8 una canzone della band inglese Oasis. Scritta da Noel Gallagher e cantata dal fratello Liam, \u00e8 una traccia di oltre sette minuti che chiude \"(What's the Story) Morning Glory?\", l'album di maggior successo del gruppo, uscito nel 1995.\nNonostante sia stato scelto per essere pubblicato come singolo nel 1996 solamente in Australia, Nuova Zelanda e Nord America, conobbe grande popolarit\u00e0 anche per il lancio di un videoclip diretto da Nigel Dick. Proprio negli USA ricevette numerosi elogi, tanto da arrivare al numero 1 della classifica Modern Rock Tracks, secondo e ultimo singolo del gruppo ad aver raggiunto questo traguardo, e da vincere il disco d'oro con 500.000 copie vendute. La canzone ha avuto molto successo anche nei paesi in cui non \u00e8 stata pubblicata in singolo e fa parte dei greatest hits della band \"Stop the Clocks\" del 2006 e della versione statunitense di \"Time Flies... 1994-2009\".\nLa canzone.\nIl brano si apre con il suono delle onde, che lasciano presto spazio agli strumenti e alla voce di Liam Gallagher; la traccia prosegue per oltre sette minuti tra frasi surreali, assoli di chitarra e un ritornello esplosivo di criptica interpretazione. Secondo un aneddoto, il titolo \"Champagne Supernova\" venne in mente a Noel guardando un documentario sullo champagne, mentre ascoltava contemporaneamente l'album \"Bossanova\" dei Pixies. Il significato del titolo e del testo sono di difficile interpretazione; anche lo stesso Noel nel 2005 ha dichiarato di non essersi ancora fatto un'idea precisa, per poi affermare successivamente sul sito ufficiale della band:\nLa canzone \u00e8 stata suonata alla maggioranza dei concerti degli Oasis. Al riguardo Noel ha affermato: \nAll'incisione ha contribuito anche Paul Weller con la chitarra principale e parte della seconda voce. Durante il tour di \"Morning Glory\" nel 1995/96 e il successivo di \"Be Here Now\" nel 1997/98 il finale della canzone era solitamente allungato di circa 5 minuti, con un lungo assolo di chitarra improvvisato da Noel Gallagher. Dopo l'abbandono da parte di Noel nel 2009, Champagne Supernova \u00e8 diventata l'ultima canzone originale ad essere suonata dagli Oasis.\nVideo musicale.\nNonostante il singolo sia stato pubblicato solo in pochi paesi, il videoclip del brano, diretto da Nigel Dick, \u00e8 stato comunque trasmesso in tutti i canali musicali del mondo, contribuendo notevolmente a costruire il successo delle canzone. Nel video Liam presenta una spiccata somiglianza con John Lennon, principalmente a causa degli occhiali tondi di colore rosso e del taglio di capelli, uguale a quello dell'ex Beatle. Gli Oasis suonano dentro una stanza piena di luci e colori, in un'atmosfera psichedelica che ricorda molto gli anni settanta. Furono usate delle lenti anamorfiche che, se posizionate davanti alla macchina da presa, erano capaci, ruotando, di far cambiare forma agli oggetti e rendere le immagini pi\u00f9 sfocate.\nCover.\nNegli anni numerosi artisti hanno proposto cover delle canzone. In particolare si ricordano una performance acustica degli Aerosmith, la versione orchestrale realizzata dalla Royal Philharmonic Orchestra e l'interpretazione da parte della band indie Matt Pond PA, presente nel famoso telefilm The OC nella quattordicesima puntata della seconda serie. Anche i Green Day hanno suonato il brano dal vivo pi\u00f9 volte durante il tour di \"21st Century Breakdown\", cos\u00ec come gli Snow Patrol hanno eseguito una loro versione del brano come tributo agli Oasis durante il V Festival 2009, concerto a cui gli Oasis non hanno potuto partecipare per via della convalescenza di Liam Gallagher. La band statunitense The Killers suonava regolarmente Champagne Supernova nei loro concerti a Las Vegas, prima di essere messi sotto contratto. Curiosamente, anche il gruppo techno britannico Urban Cookie Collective ha composto una cover dance della canzone nel 1996, ma Noel Gallagher non ha concesso loro il permesso di pubblicarla come singolo. La band pop rock statunitense OneRepublic il 25 luglio 2017 pubblica su Spotify una versione del brano registrata negli Abbey Road Studios di Londra."}
{"id": "1772796", "revid": "287204", "url": "https://it.wikipedia.org/wiki?curid=1772796", "title": "Stadio Libertadores de Am\u00e9rica", "text": "Lo stadio Libertadores de Am\u00e9rica (, \"stadio dei liberatori d'America\") \u00e8 uno stadio di Avellaneda, che ospita le partite interne del Club Atl\u00e9tico Independiente. Nel 2020, a causa dei lavori di ristrutturazione del Monumental, ospita anche le partite del River Plate.\nNel 2008, grazie alle cessioni milionarie di Sergio Ag\u00fcero e di Germ\u00e1n Denis effettuate dall'Independiente, lo stadio \u00e8 stato completamente ristrutturato, facendone uno stadio \"all'inglese\". Il nuovo impianto \u00e8 stato inaugurato il 28 ottobre 2009 nell'incontro tra Independiente e Col\u00f3n, che si \u00e8 concluso 3-2 a favore della squadra locale."}
{"id": "1772797", "revid": "287204", "url": "https://it.wikipedia.org/wiki?curid=1772797", "title": "Madeiro", "text": "Madeiro \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772800", "revid": "287204", "url": "https://it.wikipedia.org/wiki?curid=1772800", "title": "Matias Ol\u00edmpio", "text": "Matias Ol\u00edmpio \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772802", "revid": "287204", "url": "https://it.wikipedia.org/wiki?curid=1772802", "title": "Miguel Alves", "text": "Miguel Alves \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772803", "revid": "599013", "url": "https://it.wikipedia.org/wiki?curid=1772803", "title": "Morris Simmonds", "text": " \nBiografia.\nAll'et\u00e0 di sei anni con la famiglia lasci\u00f2 l'isola di Saint Thomas, allora dipendenza della Danimarca, per trasferirsi ad Amburgo, dove inizi\u00f2 gli studi che lo condussero fino al dottorato a Kiev nel 1879. La sua morte avvenne per la malattia di Parkinson.\nScoperte.\nA lui si deve la scoperta dell'eponima malattia di Simmonds, nota anche come cachessia ipofisaria, dovuta al malfunzionamento del lobo anteriore dell'ipofisi. Pubblic\u00f2 i suoi primi scritti sulla malattia nel 1914."}
{"id": "1772804", "revid": "1833487", "url": "https://it.wikipedia.org/wiki?curid=1772804", "title": "Tu corri!", "text": "Tu corri! \u00e8 un singolo dei Gemelli DiVersi, secondo singolo estratto dall'album \"Fuego\" del 2002, terzo album del gruppo hip hop milanese."}
{"id": "1772805", "revid": "287204", "url": "https://it.wikipedia.org/wiki?curid=1772805", "title": "Morro do Chap\u00e9u do Piau\u00ed", "text": "Morro do Chap\u00e9u do Piau\u00ed \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772807", "revid": "339392", "url": "https://it.wikipedia.org/wiki?curid=1772807", "title": "Ecodoppler", "text": ""}
{"id": "1772814", "revid": "38427", "url": "https://it.wikipedia.org/wiki?curid=1772814", "title": "Ed \u00e8 subito sera", "text": "Ed \u00e8 subito sera \u00e8 una poesia di Salvatore Quasimodo. Si tratta di uno tra i componimenti pi\u00f9 brevi e pi\u00f9 famosi del poeta siciliano e pi\u00f9 in generale della corrente ermetica. Originariamente gli intensi versi liberi di questa breve poesia costituivano la terzina finale di una poesia pi\u00f9 lunga intitolata \"Solitudini\" contenuta in \"Acque e terre\", la prima raccolta di poesie dell'autore pubblicata nel 1930, comprendente le liriche scritte dal poeta dal 1920 al 1929 (alcune delle quali erano gi\u00e0 apparse sulla rivista \"Solaria)\" . Una raccolta che rappresenta, insieme con \"Oboe sommerso\", la fase del primo Quasimodo. Tagliando i diciannove versi iniziali di \"Solitudini,\" Quasimodo ne estrasse successivamente i tre versi di \"Ed \u00e8 subito sera\", che \u00e8 la poesia di apertura della raccolta omonima (pubblicata nel 1942).\nSignificato del componimento.\nIn questa poesia il poeta ha racchiuso i tre momenti della vita dell'uomo: la solitudine, derivata dall'incomunicabilit\u00e0; l'alternarsi della gioia e del dolore; il senso della precariet\u00e0 della vita. Ognuno, dice il poeta, pur vivendo in mezzo agli uomini (sul cuor della terra) si sente fortemente solo a causa dell'impossibilit\u00e0 di stabilire un rapporto duraturo con qualcuno. attribuisce alle parole il significato di star solo nel momento individuale e intimo della ricerca del senso dell'esistenza, ovvero di ci\u00f2 che permette all'uomo di sorpassare la morte. Tuttavia, pur essendo solo, viene stimolato dalle illusioni (un raggio di sole), dalla ricerca di una felicit\u00e0 a volte apparente. Questa ricerca \u00e8 nello stesso tempo gioia e dolore, perci\u00f2 il poeta usa il termine \"trafitto\", cio\u00e8, ferito dal raggio di sole stesso. E intanto, come alla luce del giorno succede rapidamente l'oscurit\u00e0 notturna, per la vita dell'uomo giunge la morte: ed \u00e8 subito sera.\nIl tema della brevit\u00e0 della vita.\nIn s\u00e9, il tema repentinamente affrontato e risolto nel verso conclusivo \u00e8 lo stesso del latino \"ars longa vita brevis\", ossia l'amara constatazione della brevit\u00e0 della vita in rapporto a quello che l'individuo vorrebbe realizzare. Questo tema \u00e8 d'attualit\u00e0 anche al principio del XX secolo, con il progressivo avanzare della civilt\u00e0 delle macchine, con i loro ritmi cui l'uomo stenta a adeguarsi. Il tema riappare infatti anche in poeti e culture assai distanti: per esempio, un verso identico in modo quasi letterale, in una poesia del berbero Si Mohand, che denunciava i \"nuovi\" ritmi imposti dalla civilt\u00e0 europea, con l'arrivo della colonizzazione francese in Algeria."}
{"id": "1772818", "revid": "838137", "url": "https://it.wikipedia.org/wiki?curid=1772818", "title": "Livio Maritano", "text": "Biografia.\nNato a Giaveno il 28 agosto 1925, \u00e8 stato ordinato sacerdote il 27 giugno 1948.\nEletto vescovo titolare di Oderzo e vescovo ausiliare di Torino il 21 ottobre 1968, \u00e8 stato consacrato il successivo 15 dicembre.\nIl 30 giugno 1979 \u00e8 stato promosso alla sede di Acqui, dove ha celebrato il sinodo diocesano. Dimessosi il 9 dicembre 2000 per raggiunti limiti d'et\u00e0, ne \u00e8 diventato, cos\u00ec, vescovo emerito.\n\u00c8 stato il promotore della causa di beatificazione della beata Chiara Luce Badano, beatificata a Roma, nel santuario della Madonna del Divino Amore, il 25 settembre 2010.\n\u00c8 morto il 6 maggio 2014 all'et\u00e0 di 88 anni.\nGenealogia episcopale.\nLa genealogia episcopale \u00e8:"}
{"id": "1772819", "revid": "599013", "url": "https://it.wikipedia.org/wiki?curid=1772819", "title": "Mario Cuenca", "text": ""}
{"id": "1772821", "revid": "287204", "url": "https://it.wikipedia.org/wiki?curid=1772821", "title": "Nossa Senhora dos Rem\u00e9dios", "text": "Nossa Senhora dos Rem\u00e9dios \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772823", "revid": "92723", "url": "https://it.wikipedia.org/wiki?curid=1772823", "title": "Alessandra Salom\u00e8", "text": ""}
{"id": "1772824", "revid": "92723", "url": "https://it.wikipedia.org/wiki?curid=1772824", "title": "Alessandra Salom\u00e9", "text": ""}
{"id": "1772826", "revid": "110157", "url": "https://it.wikipedia.org/wiki?curid=1772826", "title": "Piripiri", "text": "Piripiri \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772828", "revid": "125089714", "url": "https://it.wikipedia.org/wiki?curid=1772828", "title": "Casa di Bernardo Buontalenti", "text": "La casa di Bernardo Buontalenti si trova in via Maggio 37, angolo via de' Marsili, a Firenze.\nStoria e descrizione.\nIl palazzetto aveva la comodit\u00e0 di essere molto vicino a palazzo Pitti, dove Bernardo Buontalenti era architetto e sovrintendente agli spettacoli di corte, e si trovava poco lontano dalla prima opera di certa attribuzione al Buontalenti, il palazzo di Bianca Cappello.\nAnticamente la facciata era coperta, come nel palazzo della Cappello, da graffiti di Bernardino Poccetti.\nUna targa dentro l'edificio ricorda l'incontro tra l'architetto e Torquato Tasso:\nL'incontro tra il Tasso e il Buontalenti ci \u00e8 stato tramandato dal Baldinucci. Secondo tale resoconto una mattina il Buontalenti fu fermato da un uomo \"venerabile di persona e d'aspetto\", che gli chiese: \u00abSiete voi quel Bernardo Buontalenti, di cui altamente si parla per le meravigliose invenzioni che partorisce ogni d\u00ec l'ingegno vostro? E quegli particolarmente che ha inventate le stupende macchine per la commedia recitatasi ultimamente composta dal Tasso?\u00bb Dopo la risposta affermativa del Buontalenti lo sconosciuto lo abbracci\u00f2 e gli disse: \u00abe io son Torquato Tasso\u00bb."}
{"id": "1772833", "revid": "1924342", "url": "https://it.wikipedia.org/wiki?curid=1772833", "title": "Prima o poi (Gemelli DiVersi)", "text": "Prima o poi \u00e8 un singolo dei Gemelli DiVersi, secondo singolo estratto dall'album \"Reality Show\" del 2004, quinto album del gruppo hip hop milanese."}
{"id": "1772834", "revid": "287204", "url": "https://it.wikipedia.org/wiki?curid=1772834", "title": "Porto (Brasile)", "text": "Porto \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772835", "revid": "78273", "url": "https://it.wikipedia.org/wiki?curid=1772835", "title": "Reticolo ionico", "text": ""}
{"id": "1772838", "revid": "767487", "url": "https://it.wikipedia.org/wiki?curid=1772838", "title": "S\u00e3o Jo\u00e3o do Arraial", "text": "S\u00e3o Jo\u00e3o do Arraial \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Baixo Parna\u00edba Piauiense."}
{"id": "1772852", "revid": "287204", "url": "https://it.wikipedia.org/wiki?curid=1772852", "title": "Sirako", "text": "Sirako o Sirakos () \u00e8 una ex comunit\u00e0 della Grecia nella periferia dell'Epiro (unit\u00e0 periferica di Giannina) con 273 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Voreia Tzoumerka.\nLa maggioranza della popolazione \u00e8 arumena, situato a 52\u00a0km sudest di Giannina ad un'altitudine di 1200 m, sui monti Peristeri. Costruito su terrazzamenti rappresenta un esempio di architettura tradizionale.\nIl villaggio ha dato i natali e numerosi esponenti di spicco della societ\u00e0 greca, tra cui il poeta e scrittore Kostas Krystallis ed il 1\u00ba Primo Ministro greco Ioannis Kolettis.\nGeografia fisica.\nCostruito su un pendio scosceso che offre un riparo naturale sul monte Peristeri (Lakmos), facente parte della catena montuosa del Pindo.\nSyrrako \u00e8 divisa dal suo villaggio gemello Kalarrytes da una profonda gravina dove scorre il fiume Chroussias, un tributario dell'Arachthos. Secondo la tradizione il nome del fiume deriva da Chroussios, figlio di Neottolomeo, nipote di Achille che vi anneg\u00f2.\nStoria.\nSirako fu abitata da prima del XV secolo da Arumeni (Valacchi), questa stima deriva da considerazioni sull'et\u00e0 dei platani che crescono nella piazza del villaggio. Durante l'occupazione ottomana fu la capitale della federazione autonoma di Malakasio, composta da 42 villaggi e appartenente alla Regina Madre (Valide Sultan). A causa di questo status privilegiato il villaggio si sviluppo notevolmente nei settori dell'allevamento, del commercio e nella produzione tessile.\nI viaggiatori William Martin Leake and Fran\u00e7ois Pouqueville scrissero nel 1815 e nel 1818 di aver osservato in Sirako \u201cun ciclo commerciale comparabile a quello delle migliori citt\u00e0 Europee\". Inoltre, testimoniano l'esistenza di biblioteche e la presenza di riviste europee nel villaggio.\nSirako e Kalarrytes furono gli unici villaggi dell'Epiro a prendere parte alla rivoluzione del 1821 con 720 famiglie e 3.500 abitanti. Il 10 luglio 1821 i Turchi bruciarono e rasero al suolo l'intero villaggio abbandonato dagli abitanti."}
{"id": "1772856", "revid": "767487", "url": "https://it.wikipedia.org/wiki?curid=1772856", "title": "Harvie Krumpet", "text": "Harvie Krumpet \u00e8 un cortometraggio animato realizzato con la tecnica dello stop-motion da Adam Elliot. Ha vinto l'Oscar al miglior cortometraggio d'animazione nel 2004.\nTrama.\nQuesto cortometraggio narra la vita e la storia di Harvek Milos Krumpetzki, personaggio di fantasia nato nel 1922 in Polonia. Harvek \u00e8 affetto dalla sindrome di Tourette e, durante tutta la sua vita \u00e8 perseguitato da una serie interminabile di eventi sfortunati (dalla morte dei genitori all'essere colpito da un fulmine); tuttavia mantiene sempre uno straordinario ottimismo ed una gioia di vivere che gli permettono di superare tutte le difficolt\u00e0 incontrate.\nHarvek viene ritirato molto presto dalla scuola locale (dove \u00e8 vittima di episodi di bullismo) e viene educato dalla madre che, sebbene illetterata, gli insegna i \"fatti\" della vita (dove l'ortografia della parola inglese \"fact\" viene sistematicamente polonizzata in \"fakt\", che in polacco ha la stessa pronuncia). Harvek continuer\u00e0 per tutta la vita a raccogliere in un quaderno questa lista di fatti.\nSubito dopo l'inizio della seconda guerra mondiale (e la morte per assideramento dei genitori) Harvek si rifugia in Australia, dove viene ribattezzato Harvie Krumpet dall'anagrafe locale. Trova lavoro e si innamora di Valerie (che successivamente sposa), un'infermiera conosciuta all'ospedale dove era ricoverato. Dato che Harvie \u00e8 sterile i due adottano Ruby, una bambina talidomidica che riescono a far studiare e che diventer\u00e0 un affermato avvocato per i diritti degli invalidi a New York.\nDopo la morte di Valerie, Harvie, oramai vecchio ed affetto dalla malattia di Alzheimer, si ritira in una casa di riposo dove diventa sempre pi\u00f9 depresso finch\u00e9 un incontro con una persona in fin di vita gli ridona il suo peculiare ottimismo."}
{"id": "1772859", "revid": "36426", "url": "https://it.wikipedia.org/wiki?curid=1772859", "title": "Puddellaggio", "text": "Il puddellaggio (o pudellaggio, dall'inglese \"to puddle\", rimestare) \u00e8 il trattamento siderurgico di ossigenazione di carbonio, manganese, silicio e fosforo (presenti nel metallo) e rimescolamento (\"puddling\") a cui viene sottoposta, in appositi forni, la ghisa per ottenere un materiale con maggiore duttilit\u00e0 e malleabilit\u00e0, che viene allora chiamato acciaio.\nStoria e procedimento.\nIl pudellaggio \u00e8 stata la prima tecnica per ottenere del vero e proprio acciaio, che ha una concentrazione di carbonio uniforme nel pezzo e intermedia tra quella del ferro dolce e quella della ghisa, che \u00e8 pi\u00f9 dura e fragile.\nUna tecnica alternativa al puddellaggio per ottenere acciaio \u00e8 la tecnica Wootz, nota fin dall'antichit\u00e0 in India; la tecnica consisteva nel mettere in un crogiolo sigillato del minerale di ferro o del ferro battuto, aggiungendo una determinata quantit\u00e0 di carbonio sotto forma di ghisa o carbone di legna. Fondendo il tutto si otteneva acciaio. Tale tecnica \u00e8 detta Wootz.\nIl processo di puddellaggio artigianale \u00e8 stato industrializzato nel 1784 dall'inglese Henry Cort, nell'ambito della rivoluzione industriale in Inghilterra, e brevettato dallo stesso Henry Cort nello stesso anno.\nIl puddellaggio si pratica in appositi forni, detti a riverbero, in cui la fiamma \u00e8 separata dalla camera di cottura da un setto che lascia passare la cima delle fiamme, che si riverberano sul soffitto e inviano calore al piano; una volta che questo sia caldo a sufficienza, lo si \"bagna\" con ossidi di ferro e si introduce la ghisa."}
{"id": "1772865", "revid": "661526", "url": "https://it.wikipedia.org/wiki?curid=1772865", "title": "Ministri (gruppo musicale)", "text": "I Ministri sono un gruppo musicale alternative rock italiano, formatosi a Milano nel 2003.\nStoria del gruppo.\nFederico Dragogna (paroliere, chitarra e cori), Davide Autelitano, detto \"Divi\" (voce e basso) e Michele Esposito (batteria) si conoscono al Liceo Ginnasio Giovanni Berchet e nel 2003 formano il gruppo con un amico tastierista (Emiliano Eva). Il nome del quartetto era inizialmente \"Ministro del Tempo\". Poco tempo dopo il tastierista lascia il progetto, che vede il trio continuare a calcare palchi e a partecipare a concorsi per tre anni, cercando di portare la propria musica a pi\u00f9 orecchie possibili.\nSi trova poi un accordo con la casa discografica Otorecords, che permette alla band, cambiato il nome in \"Ministri\", di incidere il primo album, \"I soldi sono finiti\".\nL'album, pubblicato nel novembre 2006, cui partecipa anche la Maninalto! Records dei Vallanzaska, \u00e8 caratterizzato da diverse particolarit\u00e0, ad esempio sopra la copertina di ogni cd viene inserita una moneta da 1 Euro: un tentativo provocatorio di sensibilizzare i \"consumatori\" di musica sulla crisi discografica in atto. Nel booklet inoltre, si pu\u00f2 trovare la nota \"Spese della produzione dell'album\". Il cd, che grazie alla partecipazione gi\u00e0 citata della Maninalto Records si \u00e8 garantito una distribuzione molto ampia da parte della Venus, ha avuto un grosso impatto sulla scena indie italiana: le loro canzoni, fra testi \"politically incorrect\", strumenti energici e voci trasformiste (tra melodia e scream), li hanno portati a fare numerosi concerti in tutta Italia dall'uscita del disco (dalle feste di paese fino all'Italia Wave 2007).\nNel 2008 collaborano con i R.esistence in Dub e Caparezza nella canzone \"Ulisse (You Listen)\", tratta dall'album del rapper pugliese \"Le dimensioni del mio caos\".\nSempre nel 2008 i Ministri incidono \"La piazza EP\", EP che vedr\u00e0 la luce il 6 giugno 2008 sotto Universal e contenente 4 brani che mantengono la verve pungente nei testi e l'impatto sonoro degli strumenti, anche se acquisiscono un timbro pi\u00f9 melodico e meno distorto. Dall'EP viene estratto il video di \"Diritto al tetto\", diretto da Davide Fois, che dai primi di giugno viene trasmesso su MTV e All Music.\nAlla fine dell'estate 2008 compare sul loro MySpace anche il video de \"La Piazza\", diretto dal regista Danxzen, gi\u00e0 noto videomaker degli Amari.\nIl 6 febbraio 2009 esce l'album \"Tempi bui\", dal quale \u00e8 stato tratto un singolo omonimo ed un relativo video, seguito da quello di \"Bevo\", il secondo singolo della band, uscito all'inizio dell'estate 2009 e abbinato a ben due versioni di videoclip.\nA fine estate 2009 esce \"La faccia di Briatore\", terzo singolo della band, seguito a ottobre da \"E se poi si spegne tutto\".\nIl gruppo, che ha suonato in giro per tutta Italia da febbraio a settembre 2009, ha aperto il 31 agosto dello stesso anno il concerto dei Coldplay allo Stadio Friuli di Udine.\nA met\u00e0 ottobre 2009 esce la ristampa de \"I soldi sono finiti\", CD contenente per l'occasione un pezzo delle loro storiche giacche, fatte in mille pezzi. Inizia cos\u00ec il 31 ottobre il \"In mille pezzi Tour\", una serie di concerti che li ha visti protagonisti con delle nuove giacche, seguito poi dal \"Niente di buono sul fronte occidentale Tour\".\nIl terzo album dei Ministri, dal titolo \"Fuori\", \u00e8 uscito il 12 ottobre 2010 ed ha debuttato alla 15\u00aa posizione della classifica ufficiale FIMI degli album pi\u00f9 venduti in Umbria. Il primo singolo, \"Il sole (\u00e8 importante che non ci sia)\", \u00e8 stato reso disponibile su YouTube il 10 settembre come WebVideo, mentre il video del singolo ufficiale \"Gli alberi\" anticipa il disco ed \u00e8 stato pubblicato il 20 settembre in rotazione sulle principali reti musicali. Successivamente viene anche pubblicato il video del brano \"Noi fuori \"e del brano\" Tutta Roba Nostra.\"\nA giugno 2011 esce una nuova ristampa, pubblicata da Universal, del primo album \"I soldi sono finiti\", comprendente anche tre canzoni tratte da \"La piazza EP\".\nNel 2011 collaborano con gli Zen Circus nel disco \"Nati per subire\" alla canzone \"L'amorale\", realizzandone i cori.\nIl 18 novembre 2011, prima di una lunga pausa, inizia un nuovo tour dal nome \"Non finisce cos\u00ec Tour\". In questa occasione suonano anche un inedito, dal titolo \"Rinasceremo ovunque\".\nNello stesso periodo Federico Dragogna ha prodotto l'album di debutto degli Iori's Eyes, dal titolo \"Double Soul\" (La Tempesta International).\nNell'agosto 2012 si sono esibiti allo Sziget Festival, in Ungheria.\nIl 12 marzo 2013 \u00e8 uscito il nuovo album della band, che si intitola \"Per un passato migliore\" pubblicato da Godzillamarket in licenza per Warner Music. Nel mese di marzo \u00e8 previsto l'inizio del tour. Il 31 gennaio 2013 viene diffuso il videoclip del primo singolo, \"Comunque\".\nNell'aprile viene diffuso il video del secondo singolo \"Spingere\".\nIl 1\u00ba maggio 2013 hanno partecipato al Concerto del Primo Maggio a Roma.\nNel luglio 2013 aderiscono al progetto \"Hai paura del buio?\", promosso dagli Afterhours: si tratta di un festival culturale itinerante a cui prendono parte non solo altri musicisti (tra cui Marta sui Tubi, Il Teatro degli Orrori, Daniele Silvestri e Verdena), ma anche attori di cinema e teatro (Antonio Rezza con Flavia Mastrella, Michele Riondino), scrittori (Chiara Gamberale, Paolo Giordano), disegnatori e ballerini.\nDopo il tour \"Il passato promette bene\" F Punto, componente live dal 2009, lascia i Ministri.\nNel 2013 Dragogna collabora con Le luci della centrale elettrica per l'album \"Costellazioni\".\nNel 2014 il gruppo partecipa alla riedizione dell'album \"Hai paura del buio?\" degli Afterhours, collaborando al rifacimento del brano \"Sui giovani d'oggi ci scatarro su\".\nNel gennaio 2014 la band annuncia il mini-tour europeo di sei date che si terr\u00e0 nell'Aprile 2014 il quale li porter\u00e0 a suonare a Castione, Amsterdam, Bruxelles, Londra, Parigi e Berlino.\nA partire da gennaio 2015, la band, attraverso la propria pagina Facebook, inizia a rilasciare informazioni sullo sviluppo del loro futuro album. In seguito annunciano che il loro quinto album sar\u00e0 prodotto in collaborazione con Gordon Raphael e verr\u00e0 registrato in uno degli studi del Funkhaus, storica sede della radio di stato della Germania Est. Dal 3 giugno tramite Spotify, in seguito su YouTube, \u00e8 possibile ascoltare \"Balla quello che c'\u00e8\" primo inedito che anticipa l'uscita del quinto album, previsto per il settembre 2015.\nIl 18 settembre 2015 esce il quinto album, \"Cultura generale\", anticipato da altri due singoli, \"Estate povera\" e \"Idioti\". Dall'ottobre 2015 portano avanti il \"Cultura Generale Tour\" il primo che vede protagonista come quarto ministro Marco Ulcigrai, voce e chitarra de Il Triangolo.\nNello stesso periodo Davide Autelitano (\"Divi\") ha prodotto il secondo album del gruppo milanese L'Introverso, dal titolo \"Una primavera\" (Ruggito Music/Commenda 33).\nNei mesi di novembre e dicembre 2016 la band festeggia il decennale de \"I soldi sono finiti\", con il \"Dieci anni bellissimi tour\", una serie di dodici concerti in cui vengono suonati tutti i brani contenuti nell'album d'esordio.\nIl 29 gennaio 2018 la band pubblica il nuovo singolo \"Fidatevi\", title track che anticipa il nuovo album omonimo \"Fidatevi\" (Woodworm) uscito il 9 marzo 2018.\nIl 28 giugno 2018 viene rilasciato un singolo inedito, \"Fumare\".\nNell'aprile 2019 esce l'album \"Faber nostrum\", disco tributo a Fabrizio De Andr\u00e9 in cui vari esponenti della musica italiana reinterpretano un brano del cantautore genovese. La band partecipa realizzando la cover di \"Inverno\", rilasciata come secondo singolo di lancio.\nL'8 luglio 2019 esce sulle piattaforme di streaming il brano inedito \"Un viaggio\".\nIl 13 aprile 2021 viene rilasciato il brano \"Peggio di niente\" che anticipa l'uscita dell'EP \"Cronaca nera e musica leggera\" pubblicato il 14 maggio 2021.\nNel settembre 2021 sono ospiti della serata conclusiva di Musica da Bere, dove viene loro consegnata la \"Targa\" premio della dodicesima edizione della manifestazione."}
{"id": "1772866", "revid": "1573940", "url": "https://it.wikipedia.org/wiki?curid=1772866", "title": "Casa di Giovan Battista Foggini", "text": "La casa di Giovan Battista Foggini si trova in via Maggio 48, accanto al palazzo Corsini-Rosselli del Turco, a Firenze.\nIl palazzetto aveva la comodit\u00e0 di essere molto vicino a palazzo Pitti, dove Giovan Battista Foggini era architetto di corte, e, dopotutto, anche il suo predecessore, Bernardo Buontalenti, aveva avuto casa a poca distanza.\nIl palazzetto ha quattro archi al pian terreno, in tre dei quali si trova una bottega antiquaria, attivit\u00e0 tipica di via Maggio. I quattro piani superiori presentano tre file di quattro finestre architravate, con cornici marcapiano, mentre l'ultimo piano ha aperture rettangolari pi\u00f9 piccole, al di sotto della gronda. Al centro della facciata si trova uno stemma in pietra, che risulta rotto nella parte superiore, nel quale si riconosce solo un castello araldico."}
{"id": "1772867", "revid": "599013", "url": "https://it.wikipedia.org/wiki?curid=1772867", "title": "Owc", "text": ""}
{"id": "1772870", "revid": "120669255", "url": "https://it.wikipedia.org/wiki?curid=1772870", "title": "Besian Idrizaj", "text": "\u00c8 morto nel sonno durante la notte del 15 maggio 2010 nella casa della sua famiglia in Austria, colto da un infarto improvviso. Militava nello Swansea City."}
{"id": "1772874", "revid": "6923", "url": "https://it.wikipedia.org/wiki?curid=1772874", "title": "Daniel Goldstein", "text": "Goldstein \u00e8 noto per la definizione e la verifica di euristiche e di modelli della razionalit\u00e0 olimpica nel campo delle decisioni.\nLa tesi di dottorato di Goldstein, all'University of Chicago, si \u00e8 avvalsa di simulazioni al calcolatore per studiare l'accuratezza e la semplicit\u00e0 delle euristiche su come sono effettuate le inferenze.\nIndagini sulle euristiche \u201cscegli la migliore\u201d e \u201criconoscimento\u201d furono pubblicate in articoli in \u201cPsychological Review\u201d e nel libro \u201cSimple Heuristics That Make Us Smart\u201d. Queste euristiche veloci e frugali hanno avuto un notevole impatto in campo medico, legale, politico ed in altre aree al di fuori dalla psicologia.\nNel 1995, Goldstein ed il collega Gerd Gigernzer lasciarono Chicago per dare vita al Centro per il Comportamento Adattivo e la Cognizione al \"Max Planck Institute\" in Germania.\nDal 2002, Goldstein milito' per tre anni come direttore associato al Centro per la Scienza delle Decisioni alla Columbia University, dove ha firmato insieme al collega Eric J. Johnson un articolo influente sulla donazione degli organi nella rivista scientifica Science.\nNella sua attuale posizione alla London Business School, Goldstein sta studiando come il rischio e l'incertezza sono percepiti, specialmente nei mercati finanziari. Goldstein e Nassim Taleb stanno misurando come le persone fanno stime sulle probabilit\u00e0 quando devono affrontare incertezze in campo ecologico o altre situazioni non classiche, una classe di errori che loro hanno definito come \u201cludici\u201d. Insieme al premio Nobel William Sharpe, ha inventato un metodo per misurare i gusti e le credenze sulle probabilit\u00e0. Il metodo \u00e8 stato chiamato il \u201cCostruttore di Distribuzioni\u201d. Nel 2008, Goldstein \u00e8 stato nominato a far parte del consiglio direttivo della \u201cSociety for Judgement and Decision Making\u201d."}
{"id": "1772879", "revid": "599013", "url": "https://it.wikipedia.org/wiki?curid=1772879", "title": "Battaglia delle Termopili (disambigua)", "text": ""}
{"id": "1772885", "revid": "194688", "url": "https://it.wikipedia.org/wiki?curid=1772885", "title": "Wilier", "text": ""}
{"id": "1772886", "revid": "1318658", "url": "https://it.wikipedia.org/wiki?curid=1772886", "title": "Gangsta's Paradise (singolo)", "text": "Gangsta's Paradise \u00e8 un singolo del rapper statunitense Coolio, pubblicato l'8 agosto 1995 come primo estratto dall'album omonimo.\nDescrizione.\nIl singolo, che ha visto la collaborazione del rapper statunitense L.V., venne in seguito inserito anche nella colonna sonora del film \"Pensieri pericolosi\" del 1995, con protagonista Michelle Pfeiffer. Coolio ricevette un Grammy Award per il brano che fu anche votato come miglior singolo dell'anno nel concorso \"The Village Voice\".\nIl brano \u00e8 considerato una pietra miliare della musica rap.\nIl ritornello del brano rielabora quello di \"Pastime Paradise\" di Stevie Wonder, il cui testo fu cambiato da Coolio per essere pi\u00f9 attinente all'argomento della vita in strada, dandogli un'atmosfera pi\u00f9 oscura. La canzone comincia con una citazione dal salmo 23 della Bibbia, e parla di come la societ\u00e0 odierna marginalizzi nei quartieri pi\u00f9 poveri le persone che ci vivono, costringendole a vivere in certi ambienti degradati, e di conseguenza spingendoli a vivere situazioni pericolose, inducendoli ad una vita da criminali.\nIn un'intervista al TG1 dell'ottobre 2013, Coolio ha affermato: \"\u00abnon sono io ad aver scritto la canzone, ma \u00e8 lei che \u00e8 venuta da me\u00bb\".\nVideo musicale.\nIl video musicale, diretto da Antoine Fuqua per la Propaganda Films, figura la partecipazione di Michelle Pfeiffer, che riprende il ruolo che ha nel film \"Pensieri pericolosi\". Il video ha vinto l'MTV Video Music Award come \"miglior video rap\" nel 1996.\nCover.\nNel 1996 il cantante statunitense \"Weird Al\" Yankovic ha creato una parodia del brano, dal titolo \"Amish Paradise\"."}
{"id": "1772887", "revid": "1330365", "url": "https://it.wikipedia.org/wiki?curid=1772887", "title": "Juan Latino", "text": "Biograf\u00eda.\nVenne al mondo intorno al 1518, figlio di uno schiavo etiope appartenenti a Luis Fern\u00e1ndez de C\u00f3rdoba, conte di Cabra e sua moglie Elvira, duchessa di Sessa. Taluni studiosi (fra cui lo stesso Juan Latino) ritengono che fosse invece nato in Africa. Dopo aver trascorso l'infanzia nella cittadina andalusa, si trasfer\u00ec, in giovanissima et\u00e0, insieme al figlio dei suoi padroni, l'amico Gonzalo, a Granada, dove ricevette un'educazione letteraria molto accurata. Suo maestro fu il celebre retore e grammatico Pedro de Mota. L'adolescente apprese alla perfezione il latino, il greco e la musica, imparando a suonare l'organo, l'arpa e altri strumenti. Si laure\u00f2 in lingue classiche con il nome con cui ormai era conosciuto fra i condiscepoli e che avrebbe conservato per tutta la vita, quello di Juan Latino. \nLiberatosi della propria condizione di schiavo perch\u00e9 affrancato da Gonzalo, che nel frattempo aveva ereditato da suo padre il titolo di conte di Cabra e da sua madre quello di duca di Sessa, si spos\u00f2 con la figlia di uno degli amministratori della casa ducale, Ana Carlobal, fanciulla bianca e avvenente da cui ebbe quattro figli. Divenuto, alla fine degli anni quaranta del Cinquecento, insegnante di latino presso la scuola annessa alla cattedrale di Granada, si fece conoscere ed apprezzare per la vasta cultura e l'eccezionale capacit\u00e0 lavorativa. Protetto dall'arcivescovo Pedro Guerrero, gli venne assegnata, nel 1556, la cattedra di lingua latina presso l'Universit\u00e0 della stessa citt\u00e0 dove insegn\u00f2 in modo continuativo per circa venti anni e, in forma pi\u00f9 saltuaria, fino al 1594, anno in cui fu visto per l'ultima volta nelle aule dell'ateneo andaluso.\nA Granada Juan Latino frequent\u00f2 Pedro Hurtado de Mendoza e Gregorio Silvestre e mantenne stretti legami con il duca di Sessa fino alla morte dell'amico, sopravvenuta nel 1578 e che egli commemor\u00f2 con versi accorati. Gli ultimi anni della propria esistenza furono rattristati dalla cecit\u00e0 che per\u00f2 non gli imped\u00ec di impartire ancora alcune lezioni all'universit\u00e0, aiutato da un discepolo, Melchor Novarro. Juan Latino si spense a Granada nel 1596 o nel 1597 all'et\u00e0 di quasi ottant'anni.\nOpera.\nDi Juan Latino vennero pubblicati, prima in latino, poi in castigliano, tre volumi di versi, due dei quali possono configurarsi come veri e propri poemi epici:\nJuan Latino \u00e8 unanimemente considerato uno dei maggiori poeti di lingua latina nella Spagna del Cinquecento. La sua produzione poetica, seppur limitata, come abbiamo avuto modo di vedere, a un lasso di tempo relativamente breve (1573-1585), ebbe grande diffusione nel mondo ispanico, venendo tradotta e pubblicata in lingua castigliana quando l'autore era ancora in vita. Nella propria citt\u00e0 di adozione, Granada, era divenuto cos\u00ec popolare, che i versi scritti per celebrare la nascita dell'infante Fernando vennero esposti in luoghi pubblici per essere letti e ammirati da tutta la cittadinanza. Suoi modelli furono i poeti latini classici, primo fra tutti Virgilio che egli consider\u00f2 sempre modello irraggiungibile di stile."}
{"id": "1772894", "revid": "729019", "url": "https://it.wikipedia.org/wiki?curid=1772894", "title": "Battaglia di Lauffeldt", "text": "La battaglia di Lauffeldt, o Lauffeld, \u00e8 stato uno scontro tra le truppe francesi guidate da Maurizio di Sassonia e quelle della coalizione inglese, austriaca, hannoveriana ed olandese. La battaglia ebbe luogo nell'ambito della guerra di successione austriaca, nella campagna francese di conquista delle Fiandre."}
{"id": "1772895", "revid": "287204", "url": "https://it.wikipedia.org/wiki?curid=1772895", "title": "Bom Princ\u00edpio do Piau\u00ed", "text": "Bom Princ\u00edpio do Piau\u00ed \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772896", "revid": "96796198", "url": "https://it.wikipedia.org/wiki?curid=1772896", "title": "Beira", "text": ""}
{"id": "1772897", "revid": "237256", "url": "https://it.wikipedia.org/wiki?curid=1772897", "title": "Tamara Mikhailovna Smirnova", "text": ""}
{"id": "1772898", "revid": "119991", "url": "https://it.wikipedia.org/wiki?curid=1772898", "title": "Convento di San Pietro al Petreto", "text": ""}
{"id": "1772900", "revid": "287204", "url": "https://it.wikipedia.org/wiki?curid=1772900", "title": "Buriti dos Lopes", "text": "Buriti dos Lopes \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772901", "revid": "729019", "url": "https://it.wikipedia.org/wiki?curid=1772901", "title": "24th Infantry Division", "text": "La 24th Infantry Division (24\u00aa Divisione di Fanteria), conosciuta anche come Victory Division, \u00e8 una Divisione di Fanteria dell'esercito degli Stati Uniti disattivata nel 2006. La divisione ha combattuto durante la Seconda guerra mondiale, la Guerra di Corea e la Guerra del Golfo. Prima di essere sciolta era di base a Fort Riley nel Kansas."}
{"id": "1772902", "revid": "287204", "url": "https://it.wikipedia.org/wiki?curid=1772902", "title": "Harrislee", "text": "Harrislee (danese \"Harreslev\") \u00e8 un comune nel nord dello Schleswig-Holstein la regione pi\u00f9 settentrionale di Germania molto vicino alla citt\u00e0 di Flensburg.\nIl territorio comunale funge da confine tra la Germania e la Danimarca.\nGeografia fisica.\nNella territorio comunale incontriamo i centri di Harrislee-Feld, Harrislee-Dorf, Slukefter, Niehuus (\"Nyhus\"), Kupferm\u00fchle (\"Kobberm\u00f8lle\"), Wassersleben (\"Sosti\") e Harrisleehof.\nStoria.\nLa prima testimonianza scritta su Harrislee la troviamo in un documento della cattedrale di Schleswig datato 1352. anche se la presenza umana nell'area risale a tempi remoti vista la presenza nel territorio comunale di tre Megaliti, Dolmen.\nReligione.\nAd Harrislee troviamo\nPolitica.\nLe elezioni comunali tenute nel 2003 hanno visto la vittoria del partito Cristiano Democratico CDU col 38,6% mentre le altre presenze nel consiglio comunale furono cos\u00ec composte ai Socialdemocratici SPD (il 32,7%) e al gruppo per il Schlewig del sud SSW (il 28,7%).\nCultura.\nNel territorio comunale di Harrislee ci sono due musei entrambi nella localit\u00e0 di Kupferm\u00fchle:\nSociet\u00e0.\nLingue e dialetti.\nNel territorio comunale possiamo incontrare parlanti madrelingua di tre diverse lingue il tedesco detto anche standarddeutsch il basso tedesco considerato un dialetto del primo e il danese data la vicinanza e la storia di questa zona."}
{"id": "1772904", "revid": "3115", "url": "https://it.wikipedia.org/wiki?curid=1772904", "title": "Cajueiro da Praia", "text": "Cajueiro da Praia \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772905", "revid": "219110", "url": "https://it.wikipedia.org/wiki?curid=1772905", "title": "Casa di Ignazio Villa", "text": "La casa di Ignazio Villa si trova tra Il Prato e via Santa Lucia a Firenze.\nStoria e descrizione.\nSi trattava di uno degli esempi di architettura neogotica pi\u00f9 interessanti in Italia, ma la privazione di alcune decorazioni e il mediocre stato di conservazione nel quale versa oggi ridimensionano la sua importanza.\nIl milanese Ignazio Villa lo costru\u00ec per s\u00e9 verso il 1847, quando tutta la zona era interessata da un'intensa attivit\u00e0 edilizia (per esempio la vicina Rotonda dei Barbetti risale al 1845 e la villa Favard al 1855-1858).\nIl palazzetto si erge in posizione scenografica davanti a via Curtatone per chi guarda dall'Arno. Ha uno sviluppo compatto e prevalentemente verticale che ricorda vagamente Orsanmichele. L'arco a sesto acuto domina la decorazione, sia nei portali al pian terreno, nelle lunette laterali, nelle finestre e negli archetti del sottogronda. Entro gli archi dei portali laterali al pian terreno sono stati inseriti dei complicati rosoni in ferro battuto, di gusto eclettico, mentre il portale centrale, strombato e decorato da semicolonnine, ha bassorilievi nel sottarco e una lunetta pi\u00f9 piccola. Un balcone panoramico sul lungarno si apre al centro del primo piano.\nAnche gli interni erano stati curati con simile sfarzo, in particolare si pu\u00f2 apprezzare l'originalit\u00e0 del vano scale."}
{"id": "1772910", "revid": "287204", "url": "https://it.wikipedia.org/wiki?curid=1772910", "title": "Cara\u00fabas do Piau\u00ed", "text": "Cara\u00fabas do Piau\u00ed \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772912", "revid": "287204", "url": "https://it.wikipedia.org/wiki?curid=1772912", "title": "Caxing\u00f3", "text": "Caxing\u00f3 \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772915", "revid": "767487", "url": "https://it.wikipedia.org/wiki?curid=1772915", "title": "Angelo Cupini (calciatore)", "text": "\u00c8 scomparso all'et\u00e0 di 58 anni a seguito di un male incurabile.\nCarriera.\nCresce dalle giovanili della , con cui disputa i primi campionati tra Serie D e Serie C2. Nell'estate 1978 compie un salto di ben tre categorie trasferendosi all', neopromossa in Serie A; con i friulani debutta in massima categoria il 30 dicembre 1979, in occasione del pareggio esterno con il , collezionando poi altre 13 presenze nell'arco di quel campionato.\nLa stagione successiva scende in Serie B passando al , con cui totalizza 5 presenze nel campionato cadetto, per poi ritornare nella sessione autunnale del calciomercato alla Carrarese, in C2. Nel 1981 torna quindi tra i cadetti per disputare due campionati da titolare con la .\nNell'estate 1983 viene acquistato dalla , neopromossa in A, e con 3 reti in 24 presenze \u2014 tra cui la decisiva marcatura che vale il successo sull' alla penultima giornata \u2014 contribuisce alla salvezza dei biancocelesti, ottenuta a spese del (giunto a pari punti ma condannato dalla classifica avulsa).\nA fine stagione torna quindi in B per militare nel , con cui conquista immediatamente la promozione in massima serie e disputa anche il successivo campionato in A, chiuso al penultimo posto con conseguente retrocessione. Cupini si trasferisce al , in Serie C1, con cui centra la promozione in B nella stagione 1986-1987, ma poi non segue i veneti nella categoria superiore, proseguendo la carriera prima in C1 con e , e chiudendola poi in interregionale con la .\nIn carriera ha totalizzato complessivamente 54 presenze e 3 reti in Serie A, e 113 presenze e 6 reti in Serie B.\nTerminata l'attivit\u00e0 agonistica, intraprende quella di allenatore, guidando prevalentemente formazioni dilettantistiche del Friuli."}
{"id": "1772916", "revid": "1566286", "url": "https://it.wikipedia.org/wiki?curid=1772916", "title": "Mark Andrews (cineasta)", "text": " \u00c8 conosciuto per il suo lavoro alla Pixar, come \"designer\", artista degli storyboard, e \"braccio destro\" del regista Brad Bird, con il quale collabora sin dal primo lungometraggio del regista, \"Il gigante di ferro\". \u00c8 un grande fan delle serie televisive come \"Kimba, il leone bianco\", \"Superauto Mach 5\" e \"Robotech\"."}
{"id": "1772917", "revid": "599013", "url": "https://it.wikipedia.org/wiki?curid=1772917", "title": "Rosi S\u00e1nchez", "text": "Guardia di 174 cm, ha vinto due Copas de la Reina e una Coppa Ronchetti con il Gran Canaria e due campionati italiani con le maglie della Famila Schio e di Taranto Cras Basket. \u00c8 la giocatrice con pi\u00f9 presenze della nazionale spagnola.\nCarriera.\nHa giocato per undici anni con il C.B. Islas Canarias, con cui ha vinto due coppe nazionali e una Coppa Ronchetti. Intanto, con la nazionale ha vinto due bronzi agli Europei 2001 e 2003. In patria, ha vestito anche la maglia del Godella-Valencia.\nLa sua carriera italiana \u00e8 iniziata nel 2003-04 quando \u00e8 approdata alle Pantere Basket Caserta, dove ha conquistato la salvezza, successivamente nel 2005-06 ha giocato per la prima parte del campionato con la Coconuda Maddaloni. Nel 2006-07 \u00e8 stata messa sotto contratto dalla Levoni Taranto.\nTornata nel campionato spagnolo nel corso dell'ultima stagione, con l'Islas Canarias, a marzo 2008 \u00e8 passata alla Famila Schio, con cui ha vinto lo scudetto ma non l'EuroCoppa, in cui non \u00e8 mai scesa in campo.\nNel dicembre 2008 ritorna a Taranto contribuendo alla conquista del secondo scudetto della formazione tarantina."}
{"id": "1772920", "revid": "287204", "url": "https://it.wikipedia.org/wiki?curid=1772920", "title": "Cocal dos Alves", "text": "Cocal dos Alves \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772923", "revid": "287204", "url": "https://it.wikipedia.org/wiki?curid=1772923", "title": "Ilha Grande", "text": "Ilha Grande \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772924", "revid": "110157", "url": "https://it.wikipedia.org/wiki?curid=1772924", "title": "Rocca Pendice", "text": "Il Monte Pendice (304\u00a0m), situato nel comune di Teolo, in provincia di Padova), \u00e8 una elevazione dei Colli Euganei centrali.\nLa sua conformazione, che \u00e8 anche un chiaro fenomeno di erosione della sua struttura, si differenzia dai colli circostanti, assumendo la forma caratteristica della parete rocciosa.\nNon a caso sul lato nord, quando non nidificano alcuni pregiati volatili, \u00e8 consentito risalire la cima su una famosa palestra di roccia, godendo oltremodo di un favoloso panorama verso Teolo, Padova, e i Colli Berici.\nLa prima ascensione della parete est avvenne gi\u00e0 nel 1909 da parte dei coniugi Carugati, Mariano Rossi ed Antonio Berti, dopo alcuni rocamboleschi tentativi. Successivamente sulle pareti del colle si avvicendarono i principali esponenti dell'alpinismo padovano tra i quali Antonio Bettella, Franco Dorna ed altri e persino il triestino Emilio Comici (1939).\nAi giorni nostri un numero notevole di itinerari solca le pareti del Rocca Pendice, sia classici che moderni con difficolt\u00e0 massime di 8b (X+ UIAA).\nAlpinismo.\nDegli anni dei pionieri dell'alpinismo sono rimaste alcune vie classiche sulle pareti del Rocca Pendice, alcune ripetutissime, altre inglobate da successivi itinerari sportivi. Le pi\u00f9 remunerative sono:"}
{"id": "1772925", "revid": "287204", "url": "https://it.wikipedia.org/wiki?curid=1772925", "title": "Lu\u00eds Correia", "text": "Lu\u00eds Correia \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772928", "revid": "834", "url": "https://it.wikipedia.org/wiki?curid=1772928", "title": "Beira Baixa", "text": ""}
{"id": "1772930", "revid": "287204", "url": "https://it.wikipedia.org/wiki?curid=1772930", "title": "Murici dos Portelas", "text": "Murici dos Portelas \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772931", "revid": "237256", "url": "https://it.wikipedia.org/wiki?curid=1772931", "title": "Mikhail Pavlovi\u010d \u0160i\u0161kin", "text": ""}
{"id": "1772932", "revid": "1543377", "url": "https://it.wikipedia.org/wiki?curid=1772932", "title": "Guerra tra Crociati e Selgiuchidi", "text": "La guerra tra Crociati e Selgiuchidi inizi\u00f2 quando la prima crociata strapp\u00f2 dei territori ai Turchi Selgiuchidi, durante l'assedio di Nicea nel 1097, e dur\u00f2 fino a quando Zangi divenne atabeg di Aleppo, nel 1128; da questa data i Zengidi divennero la principale minaccia da nord ed est per i Crociati.\nIl conflitto, in generale, fu combattuto tra i Crociati europei da una parte ed i Turchi selgiuchidi ed i loro stati vassalli dall'altra.\nOccasionalmente gli emirati musulmani siriani si allearono con i cristiani contro gli stati rivali.\nLa guerra coincise con la conquista della Terra santa e l'iniziale periodo di espansione da parte dei Crociati.\nPrima crociata.\nDurante la Prima Crociata, dopo la conquista di Nicea e la resa della sua guarnigione selgiuchiede, i Crociati puntarono verso l'entroterra dell'Anatolia.\nNella battaglia di Dorylaeum, in un duro combattimento sconfissero il principale esercito selgiuchide.\nNel 1098 i Crociati iniziarono l'assedio di Antiochia che conclusero con successo.\nSubito dopo mantennero la loro conquista sconfiggendo un esercito inviata dal Sultano selgiuchide di Baghdad.\nIl grosso dell'esercito latino prosegu\u00ec, catturando un'importante citt\u00e0 con l'assedio di Ma'arrat al-Nu'man.\nDopo queste vittorie molti degli emiri locali cooperarono con i cristiani nella speranza che questi proseguissero nel loro cammino, andando a molestare un altro governante.\nPresto i Crociati lasciarono il territorio selgiuchide e, nel 1099, assediarono Gerusalemme conquistando la Citt\u00e0 Santa dai Fatimidi d'Egitto con grande spargimento di sangue.\n1100 - 1104, battuta d'arresto per i Crociati.\nLa serie di successi dei Crociati termin\u00f2 bruscamente.\nBoemondo I d'Antiochia fu catturato dai Turchi Danishmendidi nella battaglia di Melitene del 1100.\nLa Crociata del 1101 fin\u00ec in un disastro quando tre separate colonne dei Crociati caddero in imboscate nell'Anatolia centrale e furono virtualmente annientate dagli eserciti selgiuchidi.\nAlcuni dei bene armati e montati leader sopravvissero, ma i soldati appiedati furono per la maggior parte massacrati o resi schiavi.\nUna decisiva sconfitta dei Crociati nella battaglia di Harran del 1104 \"pose fine per sempre all'espansione cristiana sull'Eufrate.\"\n1105 - 1109, consolidamento delle posizioni dei Crociati.\nNel 1105 Toghtigin di Damasco invi\u00f2 rinforzi turchi in aiuto dell'Egitto Fatimide, ma gli alleati furono sconfitti nella terza battaglia di Ramla.\nQuello stesso anno nella battaglia di Artah, l'esercito del Principato d'Antiochia guidato da Tancredi colse una vittoria su Fakhr al-Mulk Radwan di Aleppo.\nQuesto pose Aleppo in una posizione difensiva per qualche anno.\nIl settennale assedio di Tripoli si concluse finalmente nel 1109 quando il porto cadde e divenne la capitale della latina Contea di Tripoli.\n1110 - 1119, contrattacco dei Selgiuchidi.\nA partire dal 1110 il sultano selgiuchide Muhammad I di Baghdad ordin\u00f2 invasioni degli Stati crociati per sei anni consecutivi. \"Nel 1110, 1112 e 1114 l'obiettivo fu la citt\u00e0 di Edessa; nel 1113 fu invasa la Galilea e nel 1111 e 1115 i possedimenti latini che si estendevano ad oriente dell'Oronte, tra Aleppo e Shayzar.\"\nNella battaglia di Shayzar del 1111 i Crociati guidati dal re di Gerusalemme Baldovino I si scontrarono con l'esercito di Mawdud di Mosul in una estesa schermaglia davanti alle mura della citt\u00e0 siriana.\nMawdud sconfisse l'esercito di Baldovino nella battaglia di Al-Sannabra del 1113.\nDopo una lunga campagna, l'esercito di Bursuq bin Bursuq di Hamadan fu messo in rotta, nel 1115 alla battaglia di Sarmin dalle forze antiochene di Ruggero di Salerno.\nIlghazi di Mardin ed Aleppo distrusse l'esercito di Antiochia ed uccise Ruggero di Salerno nella Battaglia dell'Ager Sanguinis del giugno 1119.\nBaldovino II di Gerusalemme intervenne rinforzando rapidamente Antiochia con forze dal regno di Gerusalemme e dalla contea di Tripoli, cos\u00ec i Crociati vinsero la battaglia di Hab quello stesso agosto ponendo rimedio alla situazione.\n1120 - 1128 consolidamento delle posizioni dei Crociati.\nL'anno 1124 vide la caduta di Tiro in mano ai Crociati che, nel 1125 trionfarono anche nella battaglia di Azaz, costringendo di nuovo Aleppo sulla difensiva.\nTuttavia i cristiani furono poi sconfitti nella battaglia di Marj al-Suffar del 1126, subendo tali perdite da non essere in grado di conquistare Damasco.\nTattiche di combattimento.\nLe sconfitte dei musulmani durante la prima crociata, in realt\u00e0, furono causate dallo stile di guerra degli occidentali, molto diverso da quello dei bizantini, contro i quali erano abituati a combattere turchi ed arabi.\nMentre i bizantini facevano tutto il possibile per evitare le grandi battaglie, preferendo le manovre complesse per sfiancare l'avversario ed attaccarlo da una posizione di forza per obbligarlo a ritirarsi (strategia indiretta, considerata pi\u00f9 economica e meno rischiosa), i cristiani occidentali, al contrario, cercavano di colpire con forza l'avversario per distruggerlo (strategia diretta, si ottengono maggiori risultati in caso di successo).\nInoltre i crociati, come i bizantini, disponevano di una fanteria pesante mentre i musulmani non ebbero mai altro che una fanteria leggera. L'arma principale dei baroni dell'Europa occidentale fu dunque la cavalleria pesante che combatteva cercando lo scontro mentre le cavallerie islamiche vicino-orientali erano leggere e preferivano combattere a distanza.\nSe i comandanti crociati erano abbastanza abili da portare il nemico a prendere posizione su un terreno piatto e libero, la loro cavalleria pesante poteva ingaggiare il combattimento nelle condizioni pi\u00f9 favorevoli, sfondando e portando al collasso lo schieramento di fanteria e cavalleria leggere che si trovava di fronte, anche in caso di grande superiorit\u00e0 numerica dell'avversario.\nInseguire il nemico in fuga era in generale impossibile per la differenza di mobilit\u00e0.\nA partire dall\"'Ager da Sanguinis\", turchi ed arabi evitarono il pi\u00f9 possibile i combattimenti in pianura, cosa non troppo difficile vista la natura del terreno in quelle regioni.\nI crociati in Oriente avevano altri due vantaggi:\nInoltre essi godevano anche di:"}
{"id": "1772934", "revid": "110157", "url": "https://it.wikipedia.org/wiki?curid=1772934", "title": "Parna\u00edba", "text": "Parna\u00edba \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772935", "revid": "110157", "url": "https://it.wikipedia.org/wiki?curid=1772935", "title": "Piracuruca", "text": "Piracuruca \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772936", "revid": "316459", "url": "https://it.wikipedia.org/wiki?curid=1772936", "title": "Monte Rotondo (Livorno)", "text": "Il Monte Rotondo, o Monterotondo, \u00e8 una collina appartenente al complesso dei Monti livornesi, all'interno del comune di Livorno, caratteristico per la sua forma incredibilmente rotonda. Alto solamente 149 m s.l.m., il rilievo non \u00e8 di certo tra i pi\u00f9 elevati, ma senz'altro \u00e8 tra i pi\u00f9 conosciuti e ricchi di storia.\nGeografia.\nIl Monte Rotondo si trova nella parte centrale delle colline livornesi. Pur essendo molto basso, si erge in modo imponente essendo l'ultimo, grande rilievo che si spinge pi\u00f9 a nord verso Rio Ardenza. Caratteristico per la sua forma tipicamente rotonda, la sua sommit\u00e0 \u00e8 raggiungibile attraverso un largo sentiero a tornanti.\nI piedi della collina sono bagnati dal Botro del Molino, il maggiore affluente del Rio Ardenza. Il rilievo \u00e8 oggetto di numerose escursioni da parte del C.A.I. di Livorno.\nStoria.\nI primi insediamenti sul Monte Rotondo risalgono all'et\u00e0 della pietra. Alcuni ritrovamenti alla base della collina hanno accertato che durante il Paleolitico e il Mesolitico la zona era abitata. Assai pi\u00f9 scarse sono invece le notizie che riguardano il Neolitico.\nTra il Barocco e l'Illuminismo la passione dei ricchi borghesi per le vacanze in campagna spinse gli architetti a costruire lussuose ville sulla collina. Proprio sulla sommit\u00e0 si erge la famosa Villa Dupouy (da qui il secondo nome dell'altura), che risulta assai rovinata e urgono immediati restauri; nei pressi si trovano le ville Rodocanacchi e Maurogordato."}
{"id": "1772937", "revid": "466539", "url": "https://it.wikipedia.org/wiki?curid=1772937", "title": "Joseph Fran\u00e7ois Dupleix", "text": "Biografia.\nNativo di Landrecies, presso Calais, si distinse come amministratore coloniale del re di Francia Luigi XV in India. Governatore di Chandernagor nel 1731, nel 1741 fu nominato governatore di Pondich\u00e9ry, al servizio della Compagnia francese delle Indie orientali, che amministrava i possedimenti francesi nel subcontinente indiano. Il progetto ambizioso e audace di Dupleix era quello di creare un impero coloniale francese approfittando delle discordie dei principi indiani. Cos\u00ec, addestrato un piccolo ma ben preparato esercito franco - indiano, ottenne numerose vittorie sugli inglesi e su principi indiani loro alleati, assediando e conquistando nel 1746 Madras, da dove cacci\u00f2 gli inglesi, cui tuttavia dovette cederla nuovamente nel 1748, in conseguenza della pace di Aquisgrana.\nMalgrado questo insuccesso, il governatore francese continu\u00f2 la sua politica espansionistica, intromettendosi nella guerra dinastica di Hyderabad, dove parteggi\u00f2 per il pretendente Muzaffar Jang, operando in tal modo una penetrazione francese capillare nelle dispute fra gli altri principi locali. Tuttavia il generale inglese Robert Clive riusc\u00ec a bloccare i suoi piani, conquistando nel 1751 l'importante piazzaforte di Arcot, che strapp\u00f2 ai francesi. In seguito a queste sconfitte, e anche in base al fatto che il re francese desiderasse un compromesso con l'Inghilterra, nel 1754 Dupleix fu destituito e richiamato in Francia, morendo a Parigi il 10 novembre 1763."}
{"id": "1772938", "revid": "33689", "url": "https://it.wikipedia.org/wiki?curid=1772938", "title": "Final Fantasy Type-0", "text": ", precedentemente conosciuto come , \u00e8 un action RPG appartenente al progetto \"Fabula Nova Crystallis\" sviluppato da Square Enix per PlayStation Portable. Il titolo \u00e8 uscito in Giappone il 27 ottobre 2011.\nAll'interno della guida Ultimania di \"FF Type-0\", Hajime Tabata ha confermato che il suo team \u00e8 al lavoro sulle versioni occidentali del gioco, annunciate ufficialmente soltanto nel 2014 all'E3 di Los Angeles in una versione rimasterizzata in alta definizione per le console PlayStation 4 e Xbox One. Tale versione \u00e8 uscita in tutto il mondo nel marzo 2015. Nello stesso anno, Square Enix ha annunciato l'arrivo di \"Final Fantasy Type-0 HD\" anche per PC.\nIl tema finale del videogioco \u00e8 , del gruppo musicale nipponico Bump of Chicken. \nIl gioco \u00e8 stato adattato in una serie manga serializzata da Gangan Comics a partire dall'11 novembre 2011. In Italia \u00e8 edito dalla J-Pop.\nTrama.\n\"Final Fantasy Type-0\" \u00e8 ambientato a Orience, un mondo diviso in quattro grandi nazioni: il Dominio di Rubrum, l'Impero Milites, l'Alleanza di Lorica ed il Regno di Concordia. Ogni nazione ha un proprio emblema - rispettivamente: una fenice, due tigri, una tartaruga e un drago - e la fortuna di possedere un cristallo capace di conferire loro peculiarit\u00e0 uniche: Rubrum controlla il cristallo della Fenice Vermiglia che contiene il potere della magia, Milites controlla il cristallo della Tigre Bianca che detiene il potere della tecnologia, Lorica controlla cristallo della Testuggine Nera contenente il potere della difesa, mentre Concordia controlla il cristallo del Drago Celeste detenente la forza dei draghi.\nIl prologo del gioco narra di come, in un tempo remoto ed imprecisato, comparvero quattro grandi bagliori nel mondo di Oriens. Incuriosite, le genti di allora si radunarono attorno a queste misteriose luci, che scoprirono derivare da magici cristalli. Il mondo di allora si divise in quattro macro-nazioni, ognuna delle quali detiene uno degli antichi cristalli attorno al quale ha eretto un grande peristilio in cui il loro potere, arcano ed in gran parte ignoto, viene studiato.\nAltrettanto antica \u00e8 la profezia di Oriens, secondo la quale un salvatore, chiamato Agito, apparir\u00e0 dopo che la grande calamit\u00e0 Finis devaster\u00e0 il mondo conosciuto. \u00c8 quando, nel mese dell'acqua dell'anno 842, l'esercito imperiale di Milites, sotto il comando del generale Cid Aulstyne, viola il Pax Codex che la popolazione comincia ad invocare con disperazione l'avvento di Agito. La storia prende infatti piede in mezzo ad un conflitto gi\u00e0 esploso fra le grandi nazioni, sottomesse con successo da Aulstyne, che ha inviato i suoi soldati ed l'Cie contro le altre nazioni, concentrando per\u00f2 il suo attacco contro il Regno di Concordia ed il feudo di Rubrum. Dopo una tenace resistenza, Rubrum viene sottomessa dalla nazione ostile quando quest'ultima riesce ad eclissare il potere del cristallo Suzaku. Cos\u00ec, il generale di Milites, una volta trasformati i soldati nemici forti dell'energia magica del cristallo in meri civili, d\u00e0 vita ad un aperto massacro. Tuttavia, fra coloro che vogliono sottrarre il proprio cristallo dal giogo delle forze nemiche, si faranno avanti i giovani membri della Classe Zero del peristilio, ancora detentori del loro potere, Machina e Rem.\nIl ruolo di protagonisti \u00e8 riservato a tutta la Classe Zero del Peristilio di Suzaku, fra cui spicca , e ad altri due personaggi che svolgono il ruolo di narratori principali: e .\nModalit\u00e0 di gioco.\nOltre alla caratteristica divisa scolastica, i protagonisti possono disporre di due costumi alternativi, uno ottenibile tramite una demo scaricabile (divisa estiva), l'altro ottenibile se il gioco \u00e8 completato rispettando determinate condizioni (divisa da cerimonia).\nMembri della Classe Zero.\nLa Classe Zero comprende sedici membri, di cui per\u00f2 solamente quattordici sono noti sin dall'inizio al giocatore: i due membri segreti, Tiz e Joker, sono infatti incontrati solo attraverso alcune missioni secondarie che permetterebbero di sbloccare un finale alternativo del gioco. Ogni membro giocabile della Classe Zero \u00e8 uno specialista in un determinato tipo di arma:\nSviluppo.\nIl gioco venne annunciato nel 2006, fu originariamente pensato in piccolo e destinato ai telefoni cellulari, tuttavia il progetto divent\u00f2 pi\u00f9 ambizioso fino a divenire un titolo giocabile per PSP, console portatile di casa Sony. Inizialmente conosciuto come \"Final Fantasy Agito XIII\", il gioco cambi\u00f2 nome il 18 gennaio 2011. Hajime Tabata ha affermato d'aver optato per questa scelta dopo essersi reso conto che il gioco aveva ben pochi legami con \"Final Fantasy XIII\", mantenendo comunque una notevole affinit\u00e0 con la mitologia del capitolo prima uscito, continuando cos\u00ec a far parte della Fabula Nova Crystallis.\nDurante l'anno dell'annuncio al pubblico, era ancora in cantiere la realizzazione di \"\", gli sviluppatori iniziarono cos\u00ec a concentrarsi sull'ex-Agito XIII solo a partire dal 2008. Successivamente, lo sviluppo di \"The 3rd Birthday\" mise il gioco in ombra per un altro anno. Y\u00fbsuke Naora, il direttore artistico, ha affermato di non aver mai lavorato su un videogioco per cos\u00ec tanto tempo.\nAccoglienza.\nIl gioco esordisce in patria il 27 ottobre 2011, ottenendo successo sia di vendite che di critica e spingendo Square Enix a mettere in cantiere anche delle versioni occidentali del gioco. Il gioco riceve un ottimo punteggio da \"Famits\u016b\", 39/40, e un punteggio sempre molto alto da \"Dengeki PlayStation\", 91,25/100 (ottenuto dalla media dei voti: 90/90/95/90).\n\"Final Fantasy Type-0\" vende 472.253 copie nella prima settimana di lancio, arrivando a 696.428 unit\u00e0 il 19 dicembre, circa tre settimane dopo.\nIl critico Heath Hindman di \"PlayStation LifeStyle\", assegnandogli un punteggio di 8/10, lo ha definito \"a hell of a game\" (per atmosfera, tematiche trattate e risvolti a livello di trama, finale in primis), lodando musiche, gameplay e intreccio narrativo."}
{"id": "1772939", "revid": "287204", "url": "https://it.wikipedia.org/wiki?curid=1772939", "title": "Antonia Santilli", "text": "Biografia.\nIscritta alla facolt\u00e0 di Lettere Moderne dell'Universit\u00e0 di Roma, lavora come modella e partecipa a qualche rappresentazione teatrale. Nel 1971, scelta come playmate di agosto dalla rivista \"Playmen\", appare nuda nel paginone centrale.\nLa sua bellezza \u00e8 subito notata e, dopo essere stata controfigura di Ornella Muti nelle scene di nudo di \"Un posto ideale per uccidere\" e dopo aver girato alcuni decamerotici, nel 1972 \u00e8 attrice protagonista nel film \"Il mio corpo con rabbia\" di Roberto Natale, in cui interpreta una giovane borghese in conflitto con la famiglia. Nel 1973 \u00e8 ancora la protagonista femminile del noir \"Il boss\" di Fernando Di Leo, con Henry Silva, film nel quale \u00e8 la bella e spregiudicata figlia di un boss, rapita dai nemici del padre. \nLa carriera della Santilli \u00e8 tanto rapida quanto fugace e si conclude gi\u00e0 nel 1974, dopo solo una decina di pellicole, l'ultima delle quali, \"Una matta, matta, matta corsa in Russia\", girata in Unione Sovietica. \nOmaggi.\nA distanza di anni dal suo abbandono del palcoscenico, la rivista di cinema di genere \"Nocturno\" le ha dedicato per qualche tempo una rubrica."}
{"id": "1772940", "revid": "1924342", "url": "https://it.wikipedia.org/wiki?curid=1772940", "title": "Breaking Free", "text": "Breaking Free \u00e8 una delle canzoni cantate nel film Disney per la televisione \"High School Musical\". \u00c8 anche apparsa nell'omonima colonna sonora. \u00c8 cantata da Drew Seeley, Zac Efron e Vanessa Anne Hudgens. \u00c8 stata pubblicata come singolo il 28 settembre 2006. \u00c8 stata la canzone di maggior successo in \"High School Musical\" nel Regno Unito, piazzandosi al 9\u00ba posto nella classifica dei singoli.\nLa canzone \u00e8 cantata al culmine del film quando i protagonisti Troy e Gabriella partecipano alla gara di canto davanti a tutto il corpo studentesco.\nVideo musicale.\nIl videoclip di questo brano \u00e8 stato un clip dal film/musical \"High School Musical\". I canali musicali tedeschi hanno messo in onda il video come un normale video musicale di rotazione. Tuttavia, la versione remix del video verr\u00e0 pubblicata nell\"'High School Musical Remix Edition DVD\".\nAdattamento in italiano.\nEsiste una versione italiana di \"Breaking Free\" chiamata \"Se provi a volare\", la quale \u00e8 musicata e cantata da Luca Dirisio. La canzone \u00e8 stata inserita nella \"Disney Channel Hits\" compilation, estratta come terzo singolo dall'album La vita \u00e8 strana, entrato nelle stazioni radiofoniche il 28 settembre 2006 e pubblicato l'8 dicembre successivo.\nAltro adattamento della canzone in italiano \u00e8 \"Senza pi\u00f9 limiti\", cantato da Nicola Gargaglia e Gabriella Scalise, prodotto esclusivamente per l'edizione italiana del videogioco . Nello stesso gioco \u00e8 presente come extra anche \"Se provi a volare\", bench\u00e9 sia stata rinominata erroneamente \"Senza pi\u00f9 limiti\" confondendola con quella nel gioco."}
{"id": "1772942", "revid": "767487", "url": "https://it.wikipedia.org/wiki?curid=1772942", "title": "S\u00e3o Jo\u00e3o da Fronteira", "text": "S\u00e3o Jo\u00e3o da Fronteira \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772945", "revid": "287204", "url": "https://it.wikipedia.org/wiki?curid=1772945", "title": "Era ieri", "text": "Era ieri \u00e8 un libro autobiografico scritto da Enzo Biagi e pubblicato a cura di Loris Mazzetti, regista della trasmissione \"Il Fatto\" e di altri programmi televisivi di Biagi.\nIl libro racconta in modo dettagliato gli eventi successivi all'editto bulgaro, alla fine del suo rapporto con la Rai e alla tribolata chiusura del contratto. Biagi inoltre racconta di episodi e personaggi importanti della sua vita e della sua carriera."}
{"id": "1772946", "revid": "110157", "url": "https://it.wikipedia.org/wiki?curid=1772946", "title": "S\u00e3o Jos\u00e9 do Divino (Piau\u00ed)", "text": "S\u00e3o Jos\u00e9 do Divino \u00e8 un comune del Brasile nello Stato del Piau\u00ed, parte della mesoregione del Norte Piauiense e della microregione del Litoral Piauiense."}
{"id": "1772949", "revid": "237256", "url": "https://it.wikipedia.org/wiki?curid=1772949", "title": "Alexandra Marinina", "text": ""}
{"id": "1772950", "revid": "1543377", "url": "https://it.wikipedia.org/wiki?curid=1772950", "title": "La collina dei conigli", "text": "La collina dei conigli (\"Watership Down\") \u00e8 un romanzo scritto da Richard Adams nel 1972. Trae origine da una storia inventata per le sue due figlie, in seguito trascritta. Narra di un gruppo di conigli che sfuggono alla distruzione della loro conigliera e vanno in cerca di un posto migliore in cui vivere, incontrando pericoli e tentazioni nel corso del viaggio.\nI conigli (e gli altri animali) che compaiono nel romanzo sono descritti nel loro ambiente naturale, ma sono antropomorfizzati, e possiedono una cultura, una lingua (il \"lapino\"), proverbi, poesia e miti, che sono inseriti nel corso del racconto.\nIl titolo originale viene dal nome della collina che \u00e8 la destinazione del viaggio, che si trova nella contea dello Hampshire (Inghilterra meridionale), vicino ai luoghi dell'infanzia di Adams.\nAnche se inizialmente Adams ebbe difficolt\u00e0 a trovare un editore, il romanzo ebbe un grande successo e ottenne diversi premi. Da esso furono tratti anche un film d'animazione, una serie animata (mai arrivata in Italia) ed una miniserie animata. Nel 1996 Adams pubblic\u00f2 un seguito, una raccolta di 19 racconti dal titolo \"La collina dei ricordi\" (in originale \"Tales from Watership Down\").\nTrama.\nNella conigliera di Sandleford, Quintilio, un coniglio giovane e minuto, ha una terribile visione che preannuncia l'imminente distruzione della loro casa. Quintilio e suo fratello maggiore Moscardo non riescono a convincere il coniglio capo che \u00e8 necessario fuggire; i due, allora, decidono di partire, insieme a pochi compagni: Parruccone e Argento (due robusti ufficiali che hanno lasciato l'Ausla, la casta militare della conigliera), Mirtillo (un coniglio ingegnoso e intelligente), Dente di Leone (velocissimo nella corsa e abile narratore), Nicchio (piccolo e pauroso), Smerlotto (piuttosto tardo e stupido), Ramolaccio (duro e gagliardo), Lampo e Ghianda (due conigli derelitti, con l'aria patita, timida e guardinga).\nMoscardo assume la guida del gruppo e si avvia attraverso un territorio sconosciuto, mostrando coraggio ed equilibrio. I fuggiaschi incontrano Primula Gialla, un coniglio dai modi curiosi, il quale propone a Quintilio e gli altri di unirsi alla sua conigliera. Nella conigliera di Primula il cibo \u00e8 abbondante e in apparenza non vi sono predatori, ma presto Quintilio e gli altri scoprono che i dintorni sono pieni di trappole piazzate da un agricoltore.\nParruccone si salva a stento da una di esse e i conigli, sconvolti e spaventati dalla situazione, ripartono insieme a Ribes, un coniglio fuggito dalla conigliera di Primula. I conigli raggiungono la sommit\u00e0 della collina di Watership, sorta di terra promessa delle visioni di Quintilio, e vi si stabiliscono. Qui vengono raggiunti da due conigli di Sandleford, Pungitopo e Campanula, che raccontano come la conigliera d'origine sia stata distrutta dagli uomini, confermando lo spirito profetico di Quintilio.\nSul colle i conigli incontrano un gabbiano ferito di nome Kehaar e riescono a diventare suoi amici.\nFinalmente insediati, i conigli sanno bene che la nuova conigliera \u00e8 destinata a estinguersi, visto che tra loro non vi sono femmine; con l'aiuto di Kehaar, scoprono un'altra grande conigliera a una certa distanza, chiamata \u00c8frafa, e decidono di organizzare una missione per convincere alcune femmine ad aggregarsi alla propria. Nonostante il carattere della missione sia pacifico, la delegazione portavoce viene accolta in malo modo e loro malgrado resi prigionieri, come scopriranno essere tutti i conigli residenti, fino a quando, grazie ad astuzie e coraggio, riescono a fuggire per la via del ritorno. \nI rimanenti, sebbene ignari ancora circa l'esito della spedizione, hanno nel frattempo la malaugurata idea di effettuare un'incursione alla vicina fattoria del Noceto per liberare alcune coniglie domestiche.\nL'incursione riesce, ma Moscardo viene ferito gravemente e disperso, e si salva soltanto grazie alla preveggenza di Quintilio.\nIl successo dell'incursione alla fattoria porta per\u00f2 nel gruppo solo due femmine e Moscardo progetta un piano per tornare ad \u00c8frafa pi\u00f9 organizzati al fine di liberarne altre con l'astuzia. Parruccone dovr\u00e0 infiltrarsi a \u00c8frafa, contattare alcune femmine scontente e farle uscire sfuggendo alla sorveglianza del Generale Vulneraria e della sua Ausla con l'aiuto del gabbiano Kehaar. I conigli intraprendono la pericolosa spedizione ma il primo tentativo fallisce per colpa di Kehaar e solo dopo molte vicissitudini, riescono a tornare sul colle Watership insieme alle femmine liberate da Efrafa. Una pattuglia efrafana scopre il loro rifugio, e presto Vulneraria (il generale dei conigli di \u00c8frafa) organizza una spedizione contro Watership. Gli efrafani, forti e numerosi, attaccano la conigliera e la sua sorte sembra segnata; ma Parruccone resiste tenacemente all'assalto di Vulneraria, e Moscardo salva la conigliera con l'astuzia, aizzando il cane della fattoria contro il generale Vulneraria e la sua Ausla che vengono dispersi e sconfitti.\nAltri media.\nFilm.\n\u00c8 stato prodotto un film d'animazione, edito nel Regno Unito, diretto da Martin Rosen nel 1978.\nSerie animata.\n\u00c8 anche il titolo di una serie animata ispirata al libro, anche se meno fedele, uscita nel 1999 e terminata nel 2001 in tre stagioni con 39 episodi. Non \u00e8 mai arrivata in Italia.\nMiniserie animata BBC/Netflix.\nNel Dicembre 2018 \u00e8 stata distribuita una miniserie animata in CGI in 4 episodi prodotta dalla BBC."}
{"id": "1772951", "revid": "287204", "url": "https://it.wikipedia.org/wiki?curid=1772951", "title": "Matteo Priamo", "text": "Carriera.\nProfessionista dal 2006, ha ottenuto il suo successo pi\u00f9 prestigioso nella sesta tappa del Giro d'Italia del 2008, in occasione della quale, dopo una lunga fuga, vinse la frazione distanziando i compagni di viaggio. In quella corsa rosa per\u00f2 il suo compagno di squadra Emanuele Sella venne trovato positivo ad un controllo antidoping: dopo aver confessato di aver assunto CERA, Sella fece il nome di Priamo come suo \"fornitore\" di sostanze illecite.\nIn primo grado il Tribunale Nazionale Antidoping assolse Priamo ma nel novembre del 2009 il Tribunale Arbitrale dello Sport di Losanna, dopo che il CONI aveva fatto ricorso contro la prima sentenza, lo ha squalificato per quattro anni, fino al 27 febbraio 2013."}
{"id": "1772957", "revid": "599013", "url": "https://it.wikipedia.org/wiki?curid=1772957", "title": "Portalegre", "text": ""}
{"id": "1772960", "revid": "20090", "url": "https://it.wikipedia.org/wiki?curid=1772960", "title": "Crimini di guerra commessi dagli jugoslavi", "text": ""}
{"id": "1772963", "revid": "125364302", "url": "https://it.wikipedia.org/wiki?curid=1772963", "title": "Ferdinando di Sassonia-Coburgo-Koh\u00e1ry", "text": "Biografia.\nInfanzia.\nFerdinando, quinto figlio e secondo maschio di Francesco Federico di Sassonia-Coburgo-Saalfeld e di Augusta di Reuss-Ebersdorf, nacque in seno alla potente famiglia dei Sassonia-Coburgo-Saalfeld, ma dal 1826 il titolo della sua casata venne cambiato in principi di Sassonia-Coburgo-Gotha quando suo fratello Ernesto I fece dei cambiamenti territoriali con altri membri della sua famiglia.\nTra i nipoti di Ferdinando erano inclusi la Regina Vittoria e suo marito il principe Alberto, cos\u00ec come l'imperatrice Carlotta del Messico e suo fratello Leopoldo II del Belgio.\nCarriera militare.\nEntrato ancora giovane nell'esercito imperiale austriaco, il 10 dicembre 1791 Ferdinando venne nominato Sottotenente nel Reggimento di Dragoni \"Cuburgo\" Nr. 6. Venne promosso tenente il 1\u00ba marzo 1796 e secondo \"Rittermeister\" il 18 novembre 1798. Il 1\u00ba febbraio 1802 venne trasferito al reggimento di cavalleggeri \"principe Rosenberg\" ove venne promosso maggiore il 29 settembre 1804. Il 1\u00ba gennaio 1805 venne trasferito al reggimento di ussari \"Conte di Blankenstein\" Nr.6 ove il 6 agosto di quell'anno venne promosso tenente colonnello.\nIl 15 settembre 1808 Ferdinando divenne colonnello nel reggimento di ussari Arciduca Ferdinando d'Este Nr.3. Fu con questo reggimento che egli fece le proprie significative esperienze belliche combattendo nelle guerre della Quinta coalizione sotto il comando del feldmaresciallo principe di Hohenzollern. Durante questi anni ricevette la croce di cavaliere dell'Ordine Militare di Maria Teresa e poco prima della Battaglia di Wagram a cui prese parte venne nominato Generale di Cavalleria nel reggimento del principe di Liechtenstein. Il 15 aprile 1811 venne nominato Maggiore Generale.\nDurante le guerre della Sesta coalizione, Ferdinando prese parte alla Battaglia di Kulm e nel 1813 partecip\u00f2 alla Battaglia di Lipsia. Nel 1814, come riconoscimento per i suoi distinti sforzi bellici, ottenne la croce di commendatore dell'Ordine Militare di Maria Teresa.\nMatrimonio.\nSpos\u00f2, il 2 gennaio 1816 a Vienna, la ricca principessa Maria Antonia di Koh\u00e1ry, ultima erede di tale famiglia, divenendo pertanto principe di Koh\u00e1ry. Nel 1826 il casato di Sassonia-Coburgo-Saalfeld cambi\u00f2 denominazione divenendo Sassonia-Coburgo-Gotha, e pertanto anche Ferdinando cambi\u00f2 cognome. Ferdinando, inoltre, convertendosi al cattolicesimo a seguito del matrimonio con Maria Antonia, diede origine al ramo cattolico della dinastia di Sassonia-Coburgo, i Sassonia-Coburgo-Koh\u00e1ry appunto.\nTra i loro discendenti si annoverano: Pietro V di Portogallo, Luigi I di Portogallo, Carlo I di Portogallo, Manuele II di Portogallo, Federico Augusto III di Sassonia, Carlo I d'Austria, Otto d'Asburgo, Ferdinando I di Romania, Carlo II di Romania, Ferdinando I di Bulgaria, Boris III di Bulgaria, Simeone II di Bulgaria ed Enrico d'Orl\u00e9ans, conte di Parigi.\nMorte.\nFerdinando mor\u00ec a Vienna il 27 agosto 1851 all'et\u00e0 di 66 anni. Venne sepolto nel Mausoleo \"auf dem Glockenberg\" di Coburgo.\nDiscendenza.\nDal matrimonio con Maria Antonia di Koh\u00e1ry nacquero quattro figli:"}
{"id": "1772964", "revid": "250563", "url": "https://it.wikipedia.org/wiki?curid=1772964", "title": "Gran Premio del Brasile 1985", "text": "Il Gran Premio del Brasile 1985 \u00e8 stata la prima prova della stagione 1985 del Campionato mondiale di Formula 1. Si \u00e8 corsa domenica 7 aprile 1985 sul Circuito di Jacarepagu\u00e1, vicino a Rio de Janeiro. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 del diciassettesimo successo nel mondiale. Ha preceduto sul traguardo gli italiani Michele Alboreto su Ferrari ed Elio De Angelis su Lotus-Renault.\nFu il gran premio d'esordio, nel campionato mondiale di Formula 1, per il pilota italiano Pierluigi Martini e per la scuderia Minardi.\nVigilia.\nAspetti tecnici.\nLa Renault present\u00f2 una nuova versione del motore turbo EF14, denominata EF14 bis, sul quale erano montate le componenti turbo del nuovo EF15, che non era ancora pronto. Tale propulsore venne utilizzato non solo dalla scuderia della casa francese ma anche da Lotus e Ligier. Dalla Renault uscirono, rispetto alla stagione 1984, verso l'altra scuderia francese Ligier, il progettista Michel T\u00e9tu e G\u00e9rard Larrousse, che divenne direttore sportivo della Ligier. Larousse aveva gi\u00e0 collaborato con Guy Ligier negli anni settanta.\nLa Ferrari miglior\u00f2 anch'essa il suo motore, prevendendo nuove componenti del turbo. La scuderia italiana lavor\u00f2 anche sui freni, in collaborazione con la Brembo. L'Alfa Romeo si affid\u00f2 a un nuovo direttore tecnico, Mario Tollentino. Il motore della casa milanese venne dotato di turbine KKK. La Lotus present\u00f2 delle novit\u00e0 aerodinamiche: due piccoli alettoni posizionati sulle fiancate, e due deflettori posti dietro le gomme posteriori.\nLa Minardi present\u00f2 la sua prima vettura di formula 1, la M185. Vettura disegnata per ospitare un motore Alfa Romeo V8, fin\u00ec per accogliere il pi\u00f9 tradizionale Ford Cosworth DFY. Tutte le scuderie si presentarono con modelli mai usati in precedenza, ad eccezione della rientrante Tyrrell, che impieg\u00f2 di nuovo la 012, e dell'Osella, che impieg\u00f2 il modello del 1984, la FA1F.\nA seguito dell'uscita dal campionato della Michelin, la Goodyear si trov\u00f2 a fornire gli pneumatici ai team principali, mentre la Pirelli gomm\u00f2 Ligier, Arrows, Osella, RAM, Spirit e Minardi. L'unico dei team di punta che pass\u00f2 con la casa italiana fu la Brabham.\nAspetti sportivi.\nLa gara avrebbe dovuto essere il secondo appuntamento stagionale, ma il 2 novembre 1984 era stato cancellato il gran premio di Dallas, previsto per il 24 marzo. La gara in Texas venne cancellata in quanto gli organizzatori ne chiedevano il riposizionamento a giugno, per evitare le piogge della primavera. Era dal che il campionato mondiale di Formula 1 non iniziava cos\u00ec tardi.\nFece il suo esordio il costruttore italiano Minardi. La scuderia, con sede a Faenza, era stata fondata nel 1979 da Giancarlo Minardi, che aveva gi\u00e0 esperienza con la \"Scuderia del Passatore\". La scuderia, ridenominata \"Team Everest\", aveva partecipato anche a delle gare di Formula 1, non valide per il campionato mondiale, nel 1976, utilizzando una vettura Ferrari. Minardi port\u00f2, nel 1980, la sua nuova scuderia, nel Campionato europeo di Formula 2, per poi passare alla massima formula. Quale unico pilota venne scelto Pierluigi Martini, nipote di Giancarlo Martini, impiegato dal \"Team Everest\" nelle gare extracampionato del 1976. Pierluigi Martini aveva tentato, senza successo, di qualificarsi al Gran Premio d'Italia 1984, con una Toleman.\nChi non prese parte alla gara fu invece la Toleman. La scuderia britannica, che aveva ingaggiato l'esperto nordirlandese John Watson e lo svedese Stefan Johansson, annunci\u00f2 la sua volont\u00e0 di abbandonare il campionato, per l'assenza di una fornitura di pneumatici. \nUsc\u00ec dal campionato anche la scuderia tedesca ATS, che aveva esordito nel 1977, utilizzando delle vetture Penske, per poi passare alla costruzione di vetture in proprio. A seguito dal mancato prolungamento della fornitura di motori, da parte della BMW, la scuderia prefer\u00ec abbandonare le competizioni. Rientro in campionato, dopo la squalifica subita nel 1984, la Tyrrell. La scuderia britannica, al venerd\u00ec, poco prima delle qualifiche, appied\u00f2 Stefan Bellof, per il mancato accordo sul contratto. Il tedesco venne rimpiazzato da Stefan Johansson.\nAlla Brabham, a far coppia con Nelson Piquet, fu il francese Fran\u00e7ois Hesnault, che aveva esordito la stagione precedente con la Ligier, senza marcare punti. Alla scuderia francese, il suo volante, venne affidato di nuovo a Jacques Laffite, che aveva gi\u00e0 corso per la Ligier tra il 1976 e il 1982.\nLa Williams scelse, in sua vece, Nigel Mansell, in arrivo dalla Lotus. Qui venne ingaggiato, in sua sostituzione, il giovane brasiliano Ayrton Senna. All'Arrows Marc Surer, che aveva abbandonato le gare in circuito per i rally, venne sostituito dall'austriaco Gerhard Berger, che aveva corso 4 gare nel 1984 con l'ATS.\nLa RAM associ\u00f2 a Philippe Alliot il tedesco Manfred Winkelhock, che nel 1984 era stato impiegato dall'ATS e, per una gara, dalla Brabham.\nPrima degli impegni agonistici la FIAT organizz\u00f2 una gara, per giornalisti e piloti, al fine di lanciare la nuova Fiat Uno turbo.\nLa gara in Brasile era messa a rischio dalle condizioni di salute del neo presidente Tancredo Neves. Ricoverato in gravi condizioni, da qualche giorno, una sua scomparsa avrebbe portato all'annullamento del gran premio, per lutto. Anche le condizioni meteorologiche, con temperature elevatissime, erano un altro elemento critico per la gara. Stante il divieto di provare le vetture, sul tracciato, a meno di una settimana dall'evento, e visto che molte vetture erano ancora da testare, la Renault e la Lotus decisero di provare le monoposto nel vicino aeroporto.\nNei test, effettuati a marzo, sul tracciato carioca, il pi\u00f9 veloce era stato il pilota locale Ayrton Senna, su Lotus, con 1'27\"90, alla media di 206,047 km/h.\nQualifiche.\nResoconto.\nLa prima giornata di prove ufficiali fu dominata dalla Lotus; Elio De Angelis strapp\u00f2 il tempo di 1'28\"081, precedendo di 6 decimi il compagno di team, Senna. Il pilota romano deteneva anche il vecchio record ufficiale in prova, con 1'28\"392. Alle spalle dei due si piazz\u00f2 Michele Alboreto, staccato di oltre otto decimi dal tempo del suo connazionale. La Brabham, pi\u00f9 indietro, spieg\u00f2 le sue difficolt\u00e0 con la scarsa conoscenza delle gomme da qualifica.\nAl sabato De Angelis non fu capace di difendere la \"pole position\" provvisoria; in entrambi i suoi tentativi migliori trov\u00f2 delle vetture pi\u00f9 lente che non gli permisero di abbassare il tempo ottenuto il giorno prima. La prima fila venne conquistata da Michele Alboreto e Keke Rosberg, col finlandese staccato di meno di un decimo dal tempo del pilota milanese. Per il pilota della Scuderia Ferrari si tratt\u00f2 della seconda, e ultima, partenza al palo in una gara iridata. Rosberg, dopo delle prove poco convincenti al venerd\u00ec, aveva deciso di testare una vecchia Williams FW09, in luogo della nuova FW10. La scuderia, resasi conto che il motore Honda, grazie alle prese d'aria della vecchia monoposto, risultava pi\u00f9 efficiente, le copiarono anche sul telaio della nuova vettura.\nLa Ferrari non era per\u00f2 la vettura che toccava la velocit\u00e0 di punta maggiore, sul lungo rettilineo del \"Juncao\". La monoposto italiana superava di poco i 300 km/h, contro i 326 della Brabham.\nPatrick Tambay usc\u00ec di pista, ad alta velocit\u00e0, con la sua Renault, per dei problemi ai freni che penalizzavano la vettura francese. Problemi analoghi si verificarono sull'altra monoposto transalpina, guidata da Derek Warwick. Anche l'altro pilota della Ferrari, Ren\u00e9 Arnoux, era uscito, per due volte, dalla pista, durante le qualifiche. Scontarono problemi tecnici ai motori sia Mauro Baldi, della Spirit, che Pierluigi Martini, della Minardi.\nLa direzione di gara, su impulso delle scuderie, decise di accorciare la gara di un giro, al fine di consentire alle vetture di non avere problemi con il carburante.\nRisultati.\nI risultati delle qualifiche furono i seguenti:\nGara.\nResoconto.\nElio De Angelis fu costretto a cambiare il motore della sua Lotus, poco prima del via della gara; Derek Warwick si vide montare un motore EF15 sulla sua Renault, mentre Gerhard Berger affront\u00f2 il gran premio col muletto, in quanto sulla vettura titolare si era sviluppato un incendio.\nLe elevate temperature costrinsero i gommisti a fornire mescole molto dure, ma la grande abrasivit\u00e0 della pista poneva il dubbio sulla necessit\u00e0 di effettuare due soste, per il cambio gomme.\nKeke Rosberg fu autore di un eccellente avvito, che lo port\u00f2 al comando, davanti a Michele Alboreto. Anche l'altro pilota della Williams, Nigel Mansell trov\u00f2 un ottimo spunto al via, che gli permise di passare Prost e le due Lotus. Il britannico attacc\u00f2 subito anche Alboreto: le due vetture vennero a contatto con le gomme, la vettura del britannico usc\u00ec di pista, finendo nella via di fuga. Mansell fu aiutato dai commissari a riprendere la pista, anche con una vettura danneggiata. Non ci furono, invece, problemi per il ferrarista, che rimase secondo. Thierry Boutsen rimase fermo in griglia, tanto di necessitare di una spinta per poter avviarsi.\nTermin\u00f2 presto la gara per Nelson Piquet, costretto al ritiro, gi\u00e0 nel corso del settimo giro, per un problema a una sospensione, danneggiata dal passaggio su un cordolo. Nei primi giri Rosberg amministr\u00f2 il vantaggio su Alboreto, per cercare di risparmiare le gomme; dal suo canto Alboreto, dopo l'incidente con Mansell, si trov\u00f2 una vettura sottosterzante. Questo favoriva il ravvicinarsi di Alain Prost, terzo.\nAlboreto trov\u00f2 il comando della gara al decimo giro, quando Rosberg fu costretto ad abbandonare la gara, per la rottura del turbo. Al quattordicesimo giro Niki Lauda prese la terza posizione ad Ayrton Senna. Al diciottesimo giro Prost si port\u00f2 in vetta, sfruttando un errore di cambiata di Alboreto, alla curva \"Vitoria\".\nLauda si avvicin\u00f2 ad Alboreto, ma al ventiquattresimo giro l'austriaco fu costretto a un passaggio ai box per un guasto al cambio elettronico. Al ventiseiesimo giro De Angelis, quarto, and\u00f2 al cambio gomme. Rientr\u00f2 in gara sesto, alle spalle di Andrea De Cesaris. Il giro successivo il pilota della Ligier tampon\u00f2, nella corsia dei box, la vettura di Ren\u00e9 Arnoux, cosa che lo costrinse all'abbandono. Arnoux fu costretto a un intero giro con una gomma forata, per rientrare nella corsia dei box.\nAl trentesimo giro sia Prost che Alboreto si fermarono per cambiare gli pneumatici. Il francese mantenne il comando della gara, mentre il ferrarista usc\u00ec alle spalle di Senna. Il brasiliano si ferm\u00f2, comunque, nel giro successivo, cedendo di nuovo la seconda piazza ad Alboreto. Dietro ai primi tre c'erano De Angelis, Patrick Tambay, Philippe Alliot e Jacques Laffite.\nProst ampli\u00f2, agevolmente, il suo margine su Alboreto. Nelle retrovie Alliot, rimasto con sole cinque marce, dovette cedere la posizione prima a Laffite, poi al rimontante Arnoux. Il ferrarista pass\u00f2 anche Laffite, al quarantaseiesimo giro. Tre giri dopo fu costretto al ritiro anche Senna, con il motore fuori uso. La rimonta di Arnoux prosegu\u00ec quando, al cinquantaduesimo passaggio, ebbe la meglio anche su Tambay.\nAlain Prost si aggiudic\u00f2 il diciassettesimo gran premio iridato della carriera. Precedette due italiani, Alboreto (unico a pieni giri come Prost) e De Angelis, mentre il resto della zona punti venne monopolizzata da piloti francesi: Arnoux, Tambay e Laffite.\nRisultati.\nI risultati del gran premio furono i seguenti:"}
{"id": "1772965", "revid": "110157", "url": "https://it.wikipedia.org/wiki?curid=1772965", "title": "Vi\u00e7osa (Rio Grande do Norte)", "text": "Vi\u00e7osa \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Pau dos Ferros."}
{"id": "1772967", "revid": "110157", "url": "https://it.wikipedia.org/wiki?curid=1772967", "title": "Pil\u00f5es (Rio Grande do Norte)", "text": "Pil\u00f5es \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Pau dos Ferros."}
{"id": "1772969", "revid": "110157", "url": "https://it.wikipedia.org/wiki?curid=1772969", "title": "Portalegre (Brasile)", "text": "Portalegre \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Pau dos Ferros."}
{"id": "1772971", "revid": "1342115", "url": "https://it.wikipedia.org/wiki?curid=1772971", "title": "Amarante", "text": ""}
{"id": "1772973", "revid": "767487", "url": "https://it.wikipedia.org/wiki?curid=1772973", "title": "Pipi", "text": "Biografia.\nViene definito anche \"trasformista\" poich\u00e9 durante i concerti ad ogni canzone usa cambiare il suo look. Dopo lo scioglimento degli Ska-P \u00e8 fondatore di un nuovo gruppo, i The Locos, presentandosi come prima voce.\nIl 24 aprile 2008, con un comunicato sul sito degli Ska-P, ha annunciato il suo ritorno al gruppo, pur non abbandonando i The Locos.&lt;br&gt;\nSvolge un ruolo di \"showman\" molto simile a quello di Mangoni nella band italiana \"Elio e le Storie Tese\" e di Danilo Fatur nella (disciolta) band italiana \"CCCP Fedeli alla linea\"."}
{"id": "1772976", "revid": "111319", "url": "https://it.wikipedia.org/wiki?curid=1772976", "title": "Alexandria (Brasile)", "text": "Alexandria \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Pau dos Ferros."}
{"id": "1772977", "revid": "113757", "url": "https://it.wikipedia.org/wiki?curid=1772977", "title": "Glockenkarkopf", "text": ""}
{"id": "1772978", "revid": "110157", "url": "https://it.wikipedia.org/wiki?curid=1772978", "title": "Francisco Dantas", "text": "Francisco Dantas \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Pau dos Ferros."}
{"id": "1772980", "revid": "110157", "url": "https://it.wikipedia.org/wiki?curid=1772980", "title": "Paran\u00e1 (Rio Grande do Norte)", "text": "Paran\u00e1 \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Pau dos Ferros."}
{"id": "1772983", "revid": "44627", "url": "https://it.wikipedia.org/wiki?curid=1772983", "title": "Spazi di Lebesgue", "text": ""}
{"id": "1772984", "revid": "1573940", "url": "https://it.wikipedia.org/wiki?curid=1772984", "title": "Palazzo Corsini-Rosselli del Turco", "text": "Palazzo Corsini-Rosselli Del Turco si trova in via Maggio 50-52 a Firenze. \nStoria e descrizione.\nL'edificio venne costruito per i Corsini, famiglia alla quale appartiene lo stemma al centro della facciata e che in via Maggio possedeva altre propriet\u00e0, come il vicino palazzo Corsini Suarez, prima di stabilirsi nell'enorme palazzo Corsini al Parione. In seguito il palazzo pass\u00f2 ai Tosi e quindi alla famiglia Rosselli del Turco. Oggi risulta un condominio tra vari proprietari.\nIl palazzo ha un aspetto cinquecentesco, con due portali gemelli alle estremit\u00e0 al pian terreno, con cornici in pietra dal bugnato a raggiera, affiancati da finestre con grata simmetriche e un'apertura per fondaco al centro. I due piani superiori, oltre il mezzanino, sono segnati dalle cornici marcapiano e da una doppia fila di sei finestre rettangolari con cornici ad arco in pietraforte: al primo piano le cornici sono in bugnato liscio, al secondo sono appena accennate.\nInteressante \u00e8 il piccolo ma armonioso cortile, con un doppio porticato sui lati est e ovest, composto da una colonna in pietra serena per lato che regge due archi a tutto sesto. Visibile un piccolo stemma Del Turco. Le volte a crociera si appoggiano su peducci con eleganti capitelli simili a quelli delle colonne. Da qui parte la scala, con balaustra in pietra, per i piani superiori.\nAccanto alla palazzo, al 43, si trova la casa di Giovan Battista Foggini."}
{"id": "1772985", "revid": "33689", "url": "https://it.wikipedia.org/wiki?curid=1772985", "title": "Maria Cristina d'Austria", "text": ""}
{"id": "1772988", "revid": "119991", "url": "https://it.wikipedia.org/wiki?curid=1772988", "title": "Oratorio Rupestre", "text": "Esistono diversi luoghi di culto denominati Oratorio Rupestre."}
{"id": "1772990", "revid": "767487", "url": "https://it.wikipedia.org/wiki?curid=1772990", "title": "Jan van der Heyden", "text": "Biografia.\nAllievo del pittore di nature morte Job Berckheyde, si dedic\u00f2 soprattutto alla pittura di paesaggio.\nDipinse vedute di Colonia, Bruxelles e Londra, ma soprattutto della citt\u00e0 di Amsterdam e dei suoi dintorni, rivelandone aspetti di tranquilla vita borghese.\nI suoi quadri sono conservati al Louvre (\"Municipio di Amsterdam\", \"Il canale Martelaars\"), al Rijksmuseum (\"Via di Amersfoort\", \"Piazza dell'argine\"), alla Wallace Collection di Londra (\"La Westerkerk ad Amsterdam\")."}
{"id": "1772991", "revid": "113757", "url": "https://it.wikipedia.org/wiki?curid=1772991", "title": "Opzione Alto Adige", "text": ""}
{"id": "1772992", "revid": "287204", "url": "https://it.wikipedia.org/wiki?curid=1772992", "title": "Maria Cristina d'Asburgo-Lorena", "text": ""}
{"id": "1772993", "revid": "1573940", "url": "https://it.wikipedia.org/wiki?curid=1772993", "title": "EC Bad T\u00f6lz", "text": "L'EC Bad T\u00f6lz \u00e8 una squadra tedesca di hockey su ghiaccio la cui squadra professionistica gioca nella Oberliga con il nome di T\u00f6lzer L\u00f6wen. Da quando la prima squadra viene organizzata dalla Societ\u00e0 di sport su ghiaccio di T\u00f6lz (T\u00f6lzer Eissport GmbH, una societ\u00e0 a responsabilit\u00e0 limitata) la squadra amatoriale e le giovanili sono state inserite in una societ\u00e0 senza scopo di lucro (la Verein EC Bad T\u00f6lz).\nL'EC Bad T\u00f6lz possiede inoltre una squadra di hockey in linea come pure una di pattinaggio artistico.\nL'EC Bad T\u00f6lz nacque nel 1928 e sal\u00ec di categoria nel 1951 in quella che allora era la categoria pi\u00f9 alta (l'Oberliga S\u00fcd). Nell'estate 1958 la squadra fu una delle fondatrici della Bundesliga e milit\u00f2 in questo campionato fino alla stagione 1975/76. Nel 1962 e nel 1966 la squadra si laure\u00f2 campione di Germania.\nHockey su ghiaccio.\nDopo la crisi la squadra gioc\u00f2 solamente nelle stagioni 1992/93 e 1993/94 nella seconda serie (la 2. Bundesliga), tuttavia nel 2006 sal\u00ec nella Oberliga. Anche se l'EC Bad T\u00f6lz non gioca nella massima serie dal 1976, possiede nonostante tutto un ottimo settore giovanile. I giovani giocano nella Deutschen Nachwusliga (DNL) e gli \"Juniores\" e i pi\u00f9 giovani nelle rispettive Bundesliga. Inoltre molti suoi giovani giocano nella selezione della nazionale tedesca. In aggiunta a ci\u00f2 da molti anni viene organizzata la squadra femminile delle \"Black Tigers\".\nAllenatore.\nFino al settembre 2004 l'allenatore dell'ECT \u00e8 Hans Rotkirch. Lo sostitu\u00ec Josef \"Beppo\" Schlickenrieder e poi dall'ottobre 2004 dino al termine della stagione 2004/2005 tecnico fu Peter Obresa.\nAttualmente allena Axel Kammerer, che fu gi\u00e0 vice-allenatore dei K\u00f6lner Haie e primo tecnico dei Kassel Huskies.\nRosa 2007/2008.\n(C) = Capitano/ (A) = Assistente capitano\nAggiornato: 23 dicembre 2007\nHockey in linea.\nL'EC Bad T\u00f6lz gioca nella \"Deutschen Inline-Hockey-Liga\" (DIHL) organizzata dalla federazione tedesca dell'hockey (DEB). Inoltre nel 2004 Bad T\u00f6lz \u00e8 stata la sede dei campionati del mondo di questa disciplina."}
{"id": "1772994", "revid": "21880", "url": "https://it.wikipedia.org/wiki?curid=1772994", "title": "Achras sapota", "text": ""}
{"id": "1772995", "revid": "1144479", "url": "https://it.wikipedia.org/wiki?curid=1772995", "title": "Jezzin", "text": "Jezzin () \u00e8 una citt\u00e0 del Libano, di 4 293 abitanti, capoluogo del Distretto di Jezzin. Si trova nel sud del Libano a circa 73\u00a0km da Beirut."}
{"id": "1772996", "revid": "1543377", "url": "https://it.wikipedia.org/wiki?curid=1772996", "title": "Biotrasformazione", "text": "La biotrasformazione \u00e8 un processo metabolico per rendere maggiormente idrosolubile una sostanza. Essa \u00e8 specialmente importante per espellere farmaci o xenobiotici. Il processo della biotrasformazione si svolge essenzialmente nel fegato anche se marginalmente altri organi (polmone, rene, intestino) possono contribuire alla trasformazione. Questa si svolge in tre fasi.\nI fase.\nNella prima fase, gli xenobiotici vengono preparati per la fase II. La prima fase \u00e8 detta di funzionalizzazione poich\u00e9 vengono introdotti o esposti gruppi idrofili nello xenobiotico in modo da renderlo pi\u00f9 idrofilo quindi pi\u00f9 facilmente escreto.\nEsempi di queste reazioni sono:\nII fase.\nLe reazioni di II fase sono dette di coniugazione. Vengono formati i coniugati, per esempio con l'acido glucuronico. Aumenta cos\u00ec il peso molecolare e l'idrosolubilit\u00e0 dello xenobiotico per una migliore escrezione.\nTutti gli enzimi della II fase sono transferasi.\nIII fase.\nLa III fase consiste nel trasporto dei metaboliti finali fuori della cellula o dal corpo.\nCitocromo P450.\nIl citocromo P450 \u00e8 una superfamiglia di isoenzimi epatici che, trasferendo elettroni, catalizzano l'ossidazione di molti composti di origine endogena oltre ai farmaci eventualmente assunti (metabolismo di fase I)."}
{"id": "1772997", "revid": "399", "url": "https://it.wikipedia.org/wiki?curid=1772997", "title": "Palazzo Dami", "text": "Palazzo Dami si trova in via Maggio 38 a Firenze. Il palazzo attraversa tutto l'isolato raggiungendo nella parte tergale il Borgo Tegolaio, sul quale si trova l'antica rimessa della carrozza con annesso l'alloggio per lo stalliere.\nStoria.\nIl palazzo venne acquistato nel 1735 da Giuliano Dami, Aiutante di Camera e \"favorito\" del settimo e ultimo Granduca di Toscana, Gian Gastone de' Medici, dalle suore dell'ordine del Raffaello; probabilmente presentava le caratteristiche di una residenza quattrocentesca ricavata da una casa torre del XIII secolo. Gli architetti Ferdinando Ruggieri e Gioacchino Fortini ne curarono l'ammodernamento in stile rococ\u00f2, ad eccezione della corte che preserva a tutt'oggi il loggiato quattrocentesco, unica testimonianza della preesistenza rinascimentale insieme al soffitto ligneo del piano nobile.\nDopo la morte del Dami, avvenuta nel 1750, l'edificio fu alienato dai nipoti e acquistato dalla nobile famiglia fiorentina dei Bicchierai, che lo divise in tre grandi appartamenti, apportando lievi modifiche che tuttavia non ne stravolsero il progetto settecentesco. Dai Bicchierai pass\u00f2 poi nel Novecento a nuovi proprietari.\nL'intervento pi\u00f9 evidente fu la creazione di un mezzanino interno alla corte e la scala elicoidale d'accesso al nuovo livello; adoperato fino in epoca recente come cucina in servit\u00f9 al piano nobile.\nArchitettura.\nEsterno e cortile.\nL'edificio esternamente presenta elementi di pregio, quali i rinfasci dei due finestroni del piano nobile ed il mascherone nella chiave di volta dell'arco del portale che sovrasta una raffinata inferriata a volute coeva, nonch\u00e9, ancora originale del XVIII secolo, il portone su strada in abete del Casentino; all'interno dispone di un piccolo ma grazioso cortile che ne fanno un interessante esempio dello stile eclettico con vari elementi tra cui una vera da pozzo in ferro battuto, una scaletta ricurva, peducci di forme diverse e alcuni stemmi, che andarono a arricchire il portico con due archi a sesto acuto sul lato est sorretti da una colonna in pietra serena.\nL'elaborata grata in ferro che d\u00e0 luce al primo piano, nel vano scale, \u00e8 invece di un rimaneggiamento ottocentesco, affissa a scapito della parziale demolizione della volta istoriata della galleria del piano nobile, che proseguiva sino al Salone da Ballo, quando il palazzo era un unico corpo abitativo. Questa traumatica modifica fu adoperata intorno alla seconda met\u00e0 del XIX secolo per dare pi\u00f9 luce al vano scale.\nInterno.\nSpiccano tra le decorazioni interne la Galleria del piano nobile ed il quartiere estivo a piano terra, affrescati da Niccol\u00f2 Pintucci nel 1735. Al secondo piano, abitato nel XVIII secolo probabilmente dalla moglie del Dami, si trova l'antica cappella del palazzo.\nUn'antica scala interna in pietra serena, ancora presente, d'epoca manierista, collegava i tre livelli del palazzo alle cantine medievali.\nLa galleria del piano nobile \u00e8 scandita da lesene in finto marmo, decorate da stucchi che ripropongono nel disegno le tre mazze nodose, presenti nell'arma di cittadinanza del Dami. Le quattro importanti nicchie circondate da cartigli dipinti, sono attribuite al Foggini e si pensa ospitassero, originariamente, busti di imperatori romani, oggi dispersi.\nLe quadrature del Pintucci ritraggono paesaggi antichi, schermati da capricci architettonici, parzialmente coperti da una selvaggia vegetazione. Al centro della Galleria un ampio riquadro raffigura divinit\u00e0 pagane abbandonate in una composizione bucolica. La volta \u00e8 animata da putti che sciolgono nastri di seta cremisi e ghirlande di fiori, circondati da un volo di uccelli fantastici."}
{"id": "1772999", "revid": "72398405", "url": "https://it.wikipedia.org/wiki?curid=1772999", "title": "Antignano (famiglia)", "text": "Gli Antignano o Antignani o De Antignano, erano una nobile famiglia astigiana che si svilupp\u00f2 grazie al commercio ed al prestito di denaro su pegno in tutta l'Europa occidentale medievale.\nApparteneva a quel gruppo di famiglie mercatali conosciute come casane che contribuirono con le loro ricchezze a far diventare la citt\u00e0 di Asti uno dei liberi Comuni medievali pi\u00f9 importanti del nord Italia.\nDi parte ghibellina furono vassalli del vescovo di Asti fin dalla met\u00e0 del XII secolo, quando il vescovo Oberto II li invest\u00ec del feudo di Antignano, Castiglione e Cassiano.\nNascita e sviluppo della famiglia.\nLa famiglia fece la prima comparsa in Asti nel primo quarto del XIII secolo anche se si narra che un Ambrogio Antignano si salv\u00f2 nel 1162, dopo l'incendio della citt\u00e0 ad opera di Federico Barbarossa.\nNel 1276 Tommaso ed Emanuele furono consiglieri del Comune, cos\u00ec come Franceschino e Giorgio membri del Gran Consiglio cittadino (1290).\nNel 1322 Bartolomeo Antignano spos\u00f2 una Asinari, suggellando l'alleanza tra le due famiglie.\nGli Antignano aumentarono i propri profitti affiancando all'attivit\u00e0 commerciale anche quella feneratizia.\nGi\u00e0 nel 1258 aprirono un banco in societ\u00e0 con i Pelletta ed i Cacherano in Piccardia.\nNel primo quarto del XIV secolo, un Giovanni Antignano tenne attivit\u00e0 casaniere in Tarentasia ed un Domenigio ad Aiguebelle e Conflans.\nBartolo era tesoriere dei Savoia tra il 1308 ed il 1314, e Francesco teneva alocuni banchi a Sembrancher, Chillon, Saillon, Sasson, Yenne e Saint Genis.\nGuglielmo annoverava tra i suoi clienti anche Roberto conte di Fiandra e dopo il 1344 la famiglia svilupp\u00f2 l'attivit\u00e0 anche nel Rossillon.\nAbitazioni e feudi degli Antignano.\nGli Antignano, in Asti erano insediati nella contrada di San Sisto, vicino al palazzo Vescovile e nel 1306, risultano alcune propriet\u00e0 anche nei pressi della Chiesa di San Martino.\nLe loro propriet\u00e0 nel contado erano ad Antignano d'Asti su cui vantavano diritti feudali.\nStemma.\nSecondo la regola che le armi pi\u00f9 semplici sono anche le pi\u00f9 antiche, lo stemma degli Antignano \u00e8 possibile che abbia un'origine particolarmente remota, riconducibile all'iconografia militare in modo da essere riconosciuto senza ombra di dubbio sui campi di battaglia.\nPer quello che riguarda i colori azzurro - oro dello stemma, molte sono le famiglie astigiane che presentavano questi colori, \u00e8 probabile che questo fosse caratteristico di un particolare schieramento politico."}
{"id": "1773004", "revid": "179980", "url": "https://it.wikipedia.org/wiki?curid=1773004", "title": "Jackie Charlton", "text": ""}
{"id": "1773005", "revid": "179980", "url": "https://it.wikipedia.org/wiki?curid=1773005", "title": "Kazu Miura", "text": ""}
{"id": "1773007", "revid": "287204", "url": "https://it.wikipedia.org/wiki?curid=1773007", "title": "Silverlake Stadium", "text": "Il Silverlake Stadium \u00e8 un impianto calcistico situato a Eastleigh, Inghilterra, che ospita le partite interne dell'Eastleigh F.C.\nL'impianto, nel corso della sua storia, ha avuto anche i nomi di Ten Acres e Sparshatts Stadium, mentre la denominazione corrente deriva dagli sponsor. A livello di strutture \u00e8 stata realizzata una nuova tribuna nel 2004, assai ben posizionata rispetto al campo di gioco. Lo stadio pu\u00f2 ospitare 5192 spettatori ed ha 2700 posti a sedere."}
{"id": "1773010", "revid": "62748", "url": "https://it.wikipedia.org/wiki?curid=1773010", "title": "Kamon", "text": ""}
{"id": "1773012", "revid": "287204", "url": "https://it.wikipedia.org/wiki?curid=1773012", "title": "Freddy Rincon", "text": ""}
{"id": "1773019", "revid": "767487", "url": "https://it.wikipedia.org/wiki?curid=1773019", "title": "The Final Cut (film 2004)", "text": "The Final Cut \u00e8 un film del 2004 scritto e diretto da Omar Naim.\nIl film, che ha come interpreti principali Robin Williams, James Caviezel e Mira Sorvino, descrive uno scenario futuro nel quale l'invadenza della tecnologia video raggiunge limiti che pongono pi\u00f9 di un interrogativo etico. Nel mondo descritto, chi pu\u00f2 permetterselo regala ai posteri, e all'insaputa del nascituro, una ripresa soggettiva della sua intera vita. Questa, dopo la morte, verr\u00e0 sottoposta ad un montatore che ne assembler\u00e0 un estratto che rimarr\u00e0 la testimonianza ufficiale della stessa.\nTrama.\nIn un futuro non troppo lontano \u00e8 possibile, per chi possiede abbastanza denaro, far impiantare nel cervello dei propri figli un sorta di \"scatola nera\" che registrer\u00e0 ogni istante della vita.\nAlan Hakman \u00e8 uno dei pi\u00f9 richiesti montatori dei \"film della vita\" tratti dalle memorie digitalizzate di soggetti deceduti che hanno vissuto con questo impianto. Hakman \u00e8 noto per la sua straordinaria freddezza e professionalit\u00e0: taglia, analizza, dissolve con il consenso dei familiari i momenti significativi della vita del defunto e confeziona il cosiddetto \"Rememory\". Si tratta di un video-ricordo che conserver\u00e0 la memoria della vita del defunto, censurando tutto ci\u00f2 che non \u00e8 il caso di ricordare; Hakman infatti spicca tra i suoi colleghi per l'indulgenza con cui rielabora le memorie.\nHakman un giorno comincia a lavorare al rememory di Charles Bannister, esponente della ditta che ha fatto fortuna con questa invenzione. C'\u00e8, per\u00f2, un largo e agguerrito fronte di oppositori all'uso di questi impianti che avrebbero inquinato i comportamenti delle persone limitandone in vari modi la libert\u00e0. Tra di essi c'\u00e8 Fletcher, un ex montatore, amico di Alan, che vuole da lui l'impianto di Bannister per estrapolarne prove certe di reati che darebbero un colpo mortale all'azienda da loro osteggiata. Durante il montaggio, Hakman riconosce una persona che aveva incontrato da bambino, di cui pensava di aver causato la morte. Venuto a sapere che tale persona \u00e8 deceduta solo qualche anno prima per un incidente, e cercando di ottenere il suo impianto per vedere come fossero realmente andate le cose, Alan scopre di avere egli stesso un impianto, cosa che peraltro lo rende incompatibile con il suo lavoro. La sua ragazza, intanto, scopre che lui ha lavorato al rememory del suo ex-fidanzato, e che ha quindi visto tutti i loro momenti intimi: in un impeto di rabbia, distrugge la cosiddetta \"ghigliottina\" di Alan, il supercomputer che elabora le immagini, e con esso l'impianto di Bannister.\nHakman decide quindi, con l'aiuto di alcuni amici, di effettuare una rischiosa lettura \"da vivo\" della sua stessa memoria digitale per fugare i dubbi che da sempre ha sull'episodio dell'infanzia. Dopo tanti anni di sensi di colpa, scopre infine di non avere alcuna colpa, e che il bambino di cui credeva di aver causato la morte, era ancora vivo. Alan pu\u00f2 finalmente far visita alla lapide con il cuore sereno. Tuttavia, gli oppositori a questa tecnologia, scoperto che lui stesso ha un impianto, lo uccidono per poter accedere alle memorie di Bannister che aveva gi\u00e0 visionato.\nProduzione.\nLe riprese si sono svolte a Berlino (Germania) e a Vancouver (Canada) dal 10 giugno 2003 all'agosto dello stesso anno.\nGli effetti speciali e visivi sono stati curati dalla \"Pixel Magic\", la grafica ed il design delle ambientazioni \u00e8 stato sviluppato dalle societ\u00e0 \"Amobea Proteus\" e \"Collider\".\nDistribuzione.\nIl film \u00e8 uscito nel circuito cinematografico italiano il 13 maggio 2005 su gestione Eagle Pictures.\nAccoglienza.\nNel 2004, anno di uscita, il film viene presentato in concorso ai Festival di Berlino, di Deauville e della Catalogna.\nAl \"Berlinale\" il film \u00e8 stato in gara per l'Orso d'oro assieme alla pellicola \"La sposa turca\", poi andato a quest'ultima.\nAl festival di Deauville ha vinto il premio \"Miglior sceneggiatura\" ed \u00e8 stato nominato al \"Grand Special Prize\", premio dato ai migliori film.\nAl Catalonian Film Festival ha ricevuto una nomina sotto la categoria \"Miglior film\", premio poi andato a \"Oldboy\"."}
{"id": "1773021", "revid": "2167459", "url": "https://it.wikipedia.org/wiki?curid=1773021", "title": "Manasse (re di Giuda)", "text": "Sal\u00ec al trono all'et\u00e0 di dodici anni e regn\u00f2 dal 687 a.C. al 642 a.C. o al 643 a.C. La stima di 55 anni di regno indicata nel Secondo libro delle Cronache \u00e8 per\u00f2 ritenuta eccessiva e si considera pi\u00f9 probabile un regno al massimo di 45 anni.\nPolitiche religiose.\nII libro dei re lo descrive in modo piuttosto negativo: annull\u00f2 le riforme improntate al centralismo del padre ricostruendo gli alti luoghi che suo padre aveva abbattuto e soprattutto promosse un forte sincretismo con le altre religioni. Manasse eresse altari a Baal e costru\u00ec altari per la religione babilonese in due cortili del tempio di Gerusalemme. Sacrific\u00f2 alcuni dei suoi figli facendoli \"passare attraverso il fuoco\", pratic\u00f2 la magia, ricorse alla divinazione e promosse lo spiritismo. In risposta alla reazione di condanna del popolo, persegu\u00ec gli oppositori spargendo \"sangue innocente\", anche tra i profeti.\nRapporti con l'Assiria.\nIn 2 Cronache 33:10-13 si legge che Manasse fu catturato dai \u201ccapi dell\u2019esercito che apparteneva al re d\u2019Assiria\u201d e portato prigioniero a Babilonia. Il nome \u2018Manasse di Giuda\u2019 \u00e8 menzionato in un elenco di 22 \u201cre di Hatti, la spiaggia e le isole\u201d che pagavano un tributo a Esarhaddon re d\u2019Assiria, per quanto tale resoconto biblico sia da ritenersi infondato, essendo Ninive la capitale degli Assiri ed essendo inoltre i Babilonesi i loro tradizionali nemici.&lt;br&gt; Il nome di Manasse compare anche in un elenco di sovrani che pagavano un tributo ad Assurbanipal.\nNel Libro di Geremia \u00e8 citato per la prima volta in 15:4 \u00abFar\u00f2 in modo che saranno agitati per tutti i regni della terra, a causa di Manasse, figlio di Ezechia, re di Giuda, e di quanto egli ha fatto in Gerusalemme\u00bb.\nCollegamenti esterni.\nLibro di Geremia 15:4"}
{"id": "1773022", "revid": "3082", "url": "https://it.wikipedia.org/wiki?curid=1773022", "title": "Manasse di Giuda", "text": ""}
{"id": "1773025", "revid": "1078316", "url": "https://it.wikipedia.org/wiki?curid=1773025", "title": "Valentin de Boulogne", "text": "Biografia.\nNato nell'Ile de France a Coulommiers nel 1591 e proveniente da una famiglia di artisti italiani, dopo l'apprendistato in Francia, Valentin de Boulogne si trasfer\u00ec nel 1612 a Roma dove fu attratto dalla pittura di stampo caravaggesco, allora dominante. Ne \"Le vite de' pittori, scultori et architetti dal pontificato di Gregorio XIII del 1572 in fino a' tempi di Papa Urbano Ottavo nel 1642 \"Giovanni Baglione scrive:\n\"Non si deve passar con silenzio la memoria di Valentino Francese, il quale andaua imitando lo stile di Michelagnolo da Caravaggio, dal naturale ritrahendo. Faceua quest'huomo le sue pitture con buona maniera, e ben colorite a olio, e tocche con fierezza: e i colori a oglio ben' impastava\".\nAnche Filippo Baldinucci nelle \"Notizie de' professori del disegno \"ci informa che \"Valentino nativo di Bir\u00e8 non lungi da Parigi, imit\u00f2 molto il Caravaggio, al quale fu similissimo nel genio di rappresentare nelle sue tele suoni, giuochi, zingane, e simili, e nel tempo di Urbano VIII dipinse per la vaticana basilica una delle minori tavole, che fu quella del martirio de' santi Processo e Martiniano\".\nA Roma ottenne la protezione di illustri committenti quali i Barberini e grazie all'appoggio del cardinal nepote Francesco - nipote di Urbano VIII - egli ricevette l'incarico di lavorare accanto a nomi prestigiosi come Simon Vouet, suo presunto maestro, e Nicolas Poussin; per la basilica di San Pietro ha eseguito quella che \u00e8 la sua commessa pi\u00f9 prestigiosa, \"Il martirio dei Santi Processo e Martiniano\" (1629). \nFrancesco Barberini gli affid\u00f2 nel 1626 l'incarico di dipingere la monumentale \"Allegoria di Roma\", che oggi si trova a Roma all'Istituto finlandese, Villa Lante.\nFrequentatore di taverne, dipinse molto spesso scene di osteria, concerti e scene di gioco, caratterizzate da un potente naturalismo di memoria caravaggesca. Insieme ad altri artisti, quali Nicolas Poussin, Alessandro Turchi e Giovanni Lanfranco fu implicato nello scandalo legato a Fabrizio Valguarnera e come tale fu chiamato a processo. Il Valguarnera era un medico che si macchi\u00f2 di furto ed assassinio: rub\u00f2 infatti un'ingente partita di diamanti e pietre preziose con le quali commission\u00f2 o sald\u00f2 nel 1631 alcuni dipinti che aveva ordinato agli artisti suddetti."}
{"id": "1773030", "revid": "773636", "url": "https://it.wikipedia.org/wiki?curid=1773030", "title": "\u0160i\u0161kin", "text": ", \u00e8 un cognome russo. Alcune persone famose con questo cognome sono:"}
{"id": "1773035", "revid": "75860922", "url": "https://it.wikipedia.org/wiki?curid=1773035", "title": "Propositura di San Michele Arcangelo", "text": ""}
{"id": "1773037", "revid": "1305772", "url": "https://it.wikipedia.org/wiki?curid=1773037", "title": "Prepositura di San Michele Arcangelo", "text": ""}
{"id": "1773041", "revid": "93556", "url": "https://it.wikipedia.org/wiki?curid=1773041", "title": "Ezio Coppa", "text": "\u00c8 stato deputato all'Assemblea Costituente, e deputato alla Camera nella I legislatura.\nBiografia.\nDocente di Medicina del lavoro all'Universit\u00e0 degli studi di Napoli.\nFu tra i Soci fondatori dell'ANSI Associazione Nazionale Scuola Italiana il 10 dicembre 1946 (Ente Morale nel 1949, G.U. n.114 del 18 maggio 1949).\nDal 10 maggio 1948 fino al 13 febbraio 1953 fu vicepresidente del Partito Nazionale Monarchico."}
{"id": "1773043", "revid": "339392", "url": "https://it.wikipedia.org/wiki?curid=1773043", "title": "Sant'Asella di Roma", "text": ""}
{"id": "1773044", "revid": "729019", "url": "https://it.wikipedia.org/wiki?curid=1773044", "title": "Plicometro", "text": "Il plicometro \u00e8 uno strumento utilizzato per misurare lo spessore delle pliche cutanee. \u00c8 costituito sostanzialmente da una pinza con una molla calibrata per applicare una pressione costante sulla plica di 10 g/mm\u00b2. La misurazione \u00e8 data in millimetri da un indice mobile su una scale circolare o lineare.\nStrumentazione.\nEsistono diversi tipi di strumenti che vanno da quelli pi\u00f9 economici in plastica, a quelli pi\u00f9 professionali in metallo in genere utilizzati per rilevazioni scientifiche. I plicometri professionali in metallo (in genere acciaio) sono dotati di un registro per poter effettuare correzioni della taratura.&lt;br&gt;\nLo strumento permette di fornire una precisa valutazione dei pannicoli adiposi e quindi dello stato nutrizionale del soggetto in esame e di come viene a distribuirsi settorialmente il suo tessuto adiposo. Questo strumento permette inoltre una buona standardizzazione della misurazione dei pannicoli adiposi stessi, migliorando pertanto la valutazione del dato antropometrico. I pi\u00f9 utilizzati in ambito antropometrico sono sostanzialmente di tre tipi e differiscono per la misura della massima apertura delle pinze: Lange, 65mm; Harpenden 55 mm ed infine Holtain 50 mm.&lt;br&gt;\nOgni strumento \u00e8 statisticamente soggetto ad un errore di misurazione. Nel caso di un buon plicometro, correttamente utilizzato, lo scarto presente tra misurazione rilevata e parametro reale \u00e8 intorno al 4%. Si fa riferimento ad un corretto utilizzo in quanto una scarsa esperienza dell'operatore potrebbe comportare una non corretta individuazione dei precisi punti di repere per la misura, e quindi inficiare grandemente la bont\u00e0 del risultato.\nIn letteratura \u00e8 stato dimostrato come vi sia una sostanziale concordanza tra le misurazioni del grasso sottocutaneo ottenute con il plicometro raffrontate con le stesse misurazioni ottenute ricorrendo alla tomografia computerizzata. Tale concordanza \u00e8 decisamente maggiore rispetto a quella ottenibile confrontando le misurazioni per via ecografica con le misurazioni TC.\nIndicazioni.\nIl plicometro viene utilizzato per la misurazione della percentuale del grasso corporeo, grazie al suo utilizzo con la metodica della plicometria.&lt;br&gt;\nCon i plicometri \u00e8 possibile misurare unicamente un tipo di deposito di grassi: il grasso sottocutaneo. Lo strumento non rende possibile alcun tipo di valutazione di altri tipi di tessuto adiposo, come per esempio il tessuto adiposo viscerale.\nTecnica d'uso.\nLe misurazioni debbono essere effettuate sul lato del corpo non dominante, ossia se il soggetto \u00e8 destrimano a sinistra e viceversa. La zona oggetto di misurazione deve essere marcata con lapis dermografico. Il plicometro deve essere impugnato con la mano dx mentre con pollice e indice della mano sx si afferra una plica cercando di scollare il tessuto muscolare immediatamente sottostante. Con la mano destra si preme sul plicometro per separarne le branche, quindi tenendo la plica fra le dita lentamente si rilascia la pressione sul plicometro. Si effettua la lettura dopo 2 secondi.\nSi ripete la misura 2 volte (rispettando un intervallo di almeno 2 minuti tra le due misure per permettere alla plica di tornare alla forma originaria) e si calcola la media."}
{"id": "1773045", "revid": "599013", "url": "https://it.wikipedia.org/wiki?curid=1773045", "title": "Fernando Ricksen", "text": "Ha annunciato il 30 ottobre 2013 di essere malato di SLA, malattia a causa della quale \u00e8 deceduto il 18 settembre 2019."}
{"id": "1773047", "revid": "1543377", "url": "https://it.wikipedia.org/wiki?curid=1773047", "title": "Life as We Do Not Know It", "text": "Life as We Do Not Know It (lett. \"La vita come non la conosciamo\") \u00e8 un saggio scientifico del paleontologo Peter Ward edito negli Stati Uniti nel 2005. Tratta della possibilit\u00e0 dell'esistenza di vita su altri pianeti al di fuori della terra, e di ci\u00f2 che potrebbe presentarsi come tale, concludendo che, per lo pi\u00f9, la vita extraterrestre sussisterebbe fondamentalmente in forma microbica.\nTemi trattati.\nWard propone un nuovo dominio degli esseri viventi chiamato \"Terroa\", per racchiudere le forme di vita sulla Terra basate sul trasporto dell'informazione ereditaria a cura del DNA; altro dominio, \"Ribosa\" includerebbe forme basate su RNA, come accade peraltro con i retrovirus.\nAltre possibili forme di vita sarebbero quelle basate su proteine, utilizzate per\u00f2 al posto del DNA per immagazzinare e propagare l'informazione genetica, sull'ammoniaca che sostituirebbe l'acqua in determinate condizioni, sugli acidi, sulla chimica del silicio, mentre Ward rifiuta la possibilit\u00e0 di organismi basata su altro al di fuori della chimica, come forme di energia o plasma.\nQuesto libro tratta anche dell'ipotesi della panspermia e se i virus e i prioni possano essere considerati strettamente vita."}
{"id": "1773051", "revid": "287204", "url": "https://it.wikipedia.org/wiki?curid=1773051", "title": "Barras", "text": ""}
{"id": "1773053", "revid": "2130303", "url": "https://it.wikipedia.org/wiki?curid=1773053", "title": "Cappella della Madonna di Loreto (Triana)", "text": ""}
{"id": "1773054", "revid": "363629", "url": "https://it.wikipedia.org/wiki?curid=1773054", "title": "Rapporto ventilazione/perfusione", "text": "Il rapporto ventilazione/perfusione (rappresentato come V/Q) rappresenta il principale determinante della concentrazione di ossigeno nel sangue che esce dalla circolazione polmonare per raggiungere i tessuti attraverso il circolo sistemico.\n\u00c8 infatti facile intuire che la quantit\u00e0 di ossigeno presente nei capillari post-alveolari \u00e8 determinata dalla quota di ossigeno che raggiunge gli alveoli nell'unit\u00e0 di tempo come conseguenza degli atti respiratori e dalla quantit\u00e0 di sangue che attraversa nell'unit\u00e0 di tempo i capillari alveolari per sottrarre ossigeno agli stessi alveoli. \nEsprimendo questo concetto come un'equazione dimensionale si pu\u00f2 notare come il rapporto ventilazione/perfusione funzioni come indicatore di una grandezza espressa in termini di concentrazione (in questo caso la concentrazione di O2 nel sangue che fluisce nelle vene polmonari).\nNormalmente il rapporto V/Q \u00e8 una grandezza adimensionale, in quanto anche la ventilazione viene espressa in termini di portata (l/min).\nEffetti di V/Q sulla concentrazione di CO2 e O2.\nIl rapporto V/Q influisce sulla concentrazione di tutti gli altri gas scambiati dall'organismo tra sangue e alveoli, compresa la [CO2]. Tuttavia a differenza della [O2] quest'ultima \u00e8 molto meno influenzata dal rapporto V/Q rispetto alla semplice ventilazione. Questo fenomeno si spiega con le differenti propriet\u00e0 di diffusione alveolo-capillare e di trasporto nel sangue dimostrate dai due gas. \nInfatti poich\u00e9 la CO2 passa molto facilmente la barriera sangue/alveolo ed \u00e8 presente prevalentemente libera (come bicarbonato o in forma solubile) nel sangue, l'entit\u00e0 della sua diffusione nello spazio alveolare varier\u00e0 linearmente (per V non troppo basse) con la differenza di concentrazione tra alveoli e capillari, che \u00e8 determinata prevalentemente dalla pressione parziale di CO2 a livello alveolare e quindi in ultima analisi dalla ventilazione. In altri termini, poich\u00e9 la [CO2] nell'atmosfera \u00e8 (di solito) estremamente bassa, un aumento della ventilazione determina un aumento del gradiente di CO2 a livello alveolo-capillare e un conseguente aumento lineare della quantit\u00e0 di CO2 eliminata. \nQuesto meccanismo consente all'organismo di superare con una certa facilit\u00e0 numerose condizioni di ipercapnia. \nViceversa per quanto riguarda la concentrazione ematica di O2 i meccanismi di compenso sono molto meno efficienti e questo deriva dal fatto che l'ossigeno \u00e8 scarsamente solubile nel sangue e deve il raggiungimento delle elevate concentrazioni necessarie al rifornimento tissutale alla presenza dell'emoglobina. Quest'ultima lega l'ossigeno attraverso un meccanismo cooperativo determinando cos\u00ec una crescita non lineare della [O2] in risposta alla diffusione di O2 stesso dagli alveoli al sangue. \nPoich\u00e9 inoltre il legame dell'emoglobina all'O2 \u00e8 saturabile, oltre una certa pressione parziale di ossigeno a livello alveolare (e oltre il tempo necessario a completare la saturazione del legame=1/3 della lunghezza del capillare alveolare) non \u00e8 pi\u00f9 possibile ottenere incrementi significativi della concentrazione di ossigeno per quel volume di sangue che sta attraversando l'alveolo. Per incrementare (o per mantenere stabile) la [O2] ematica \u00e8 dunque necessario un continuo apporto di sangue ed un'adeguata ventilazione alveolare a livello dell'intero sistema respiratorio. \nIn altri termini se si instaura uno squilibrio tra il valore di V/Q di un distretto e quello di un altro distretto (disomogeneit\u00e0 del rapporto V/Q), un aumento della ventilazione \u00e8 sufficiente a compensare la [CO2] nel sangue, mentre per compensare la [O2] \u00e8 necessario il ripristino di un'omogeneit\u00e0 dei rapporti V/Q.\nQuesto processo di compenso pu\u00f2 del resto anche avvenire al prezzo di valori assoluti di V o Q singolarmente abnormi. Ad esempio se una regione di polmone normalmente caratterizzata da un normale rapporto V/Q viene interessata da un processo patologico che porta ad un abbassamento del rapporto V/Q (ad es. per un deficit di ventilazione), le altre aree polmonari potranno compensare l'ipossiemia generata dalla patologia iniziale solo aumentando la propria perfusione e quindi in definitiva abbassando il proprio V/Q fino a renderlo omogeneo con quello della zona malata (ovviamente il meccanismo non \u00e8 efficientissimo in termini assoluti, ma si tratta appunto di un compenso). \nI processi di compenso dell'ipossiemia non sono per\u00f2 nella pratica tanto attivi quanto quelli di compenso dell'ipercapnia (che consistono nell'aumento della ventilazione) e questa condizione si spiega con la maggiore sensibilit\u00e0 dei meccanismi chemocettivi per la CO2 rispetto a quelli per l'O2.\nAlterazioni del rapporto ventilazione/perfusione.\nAlterazioni del rapporto V/Q compromettono significativamente il rifornimento di ossigeno ai tessuti e sono alla base della patogenesi della maggior parte delle malattie dell'apparato respiratorio. D'altra parte anche nel polmone sano \u00e8 possibile riscontrare fisiologicamente variazioni significative del rapporto V/Q a seconda della regione di polmone considerata, della posizione del soggetto dello spazio e della presenza di una condizione di riposo o di sforzo.\nVariazioni fisiologiche: differenze loco-regionali.\nIl rapporto V/Q non assume valori uniformi in tutti i distretti del polmone. In particolare quando il soggetto si trova in posizione ortostatica gli apici polmonari presentano V/Q alti, mentre le basi del polmone hanno V/Q bassi. Questa disomogeneit\u00e0 non \u00e8 dovuta al semplice aumento o diminuzione di uno dei due parametri, ma al fatto che sebbene sia la ventilazione che la perfusione migliorano man mano che si scende dagli apici alle basi, la perfusione aumenta in modo pi\u00f9 significativo. Bench\u00e9 le basi polmonari presentino V/Q relativamente pi\u00f9 bassi rispetto ai corrispondenti valori degli apici, esse si avvicinano maggiormente al valore ottimale per il raggiungimento di adeguate [O2] ematiche. Il principale fattore responsabile del crescere dei valori di V e Q dall'apice alla base del polmone \u00e8 la forza di gravit\u00e0 (infatti in posizioni diverse da quella ortostatica i rapporti V/Q cambiano). \nPer quanto riguarda la ventilazione la forza di gravit\u00e0 fa s\u00ec che il peso del polmone renda la pressione intrapleurica a livello delle basi pi\u00f9 alta (meno negativa). Questo causa a sua volta una riduzione del volume degli alveoli a livello della base polmonare. Tuttavia a volumi di riposo pi\u00f9 bassi il parenchima polmonare gode di una pi\u00f9 alta cedevolezza o \"compliance\" (\u00e8 pi\u00f9 facilmente espandibile) e quindi in grado di scambiare maggiori volumi gassosi. Al contrario a livello degli apici, sebbene la pressione parziale di O2 sia maggiore rispetto alle basi la ventilazione \u00e8 meno efficiente poich\u00e9 vengono mossi volumi minori a causa della ridotta distensibilit\u00e0 di quel distretto polmonare.\nA livello perfusivo la forza di gravit\u00e0 fa s\u00ec che la colonna di sangue che attraverso le diramazioni delle arterie polmonari raggiunge i distretti superiori e inferiori del polmone, sviluppi una pressione idrostatica, che rispettivamente si oppone e si somma alla componente pressoria dovuta alla forza di eiezione del ventricolo destro. Quindi a livello degli apici la pressione risultante pu\u00f2 essere insufficiente a determinare lo sviluppo del flusso (sostenuto unicamente dal ritorno venoso che fa capo all'atrio sinistro) o addirittura a prevenire il collasso delle strutture vascolari, mentre a livello delle basi il flusso risulta particolarmente intenso per l'elevata pressione totale.\nVariazioni patologiche.\nBroncopneumopatia cronica ostruttiva.\nLa broncopneumopatia cronica ostruttiva (BPCO) \u00e8 una condizione patologica caratterizzata da bronchite cronica ed enfisema. Queste due patologie infatti condividono come fattore eziologico comune l'esposizione prolungata ad agenti irritativi quali il fumo di sigaretta o inquinanti ambientali. Questi ultimi determinano lo sviluppo di uno stato infiammatorio che porta da un lato all'iperproduzione di muco e all'ostruzione delle vie aeree, dall'altro all'attivazione di neutrofili e macrofagi contro le strutture polmonari con conseguente distruzione (grazie a proteasi elastolitiche che alterano la matrice extracellulare) e allargamento degli spazi alveolari (enfisema). Entrambe queste condizioni sono poi responsabili di una alterazione degli scambi gassosi operati dall'albero respiratorio. I fenomeni ostruttivi compromettono la ventilazione di alcuni distretti e, sebbene dei meccanismi regolatori locali (non ben conosciuti) consentano un certo grado di vasocostrizione in risposta all'ipossia (vasocostrizione ipossica), una certa quota di sangue attraversa aree di polmone scarsamente ventilate. Queste ultime quindi sviluppano rapporti V/Q abnormemente bassi. Il sangue male ossigenato e ipercapnico che lascia i distretti ipoventilati si riversa ovviamente nel circolo sistemico provocando un abbassamento della [O2] ed un aumento della [CO2]. L'immediata risposta dell'organismo all'ipercapnia (registrata in modo molto sensibile grazie a chemocettori centrali e periferici) consiste in un aumento generalizzato della ventilazione. Questo meccanismo in effetti consente un efficace recupero della [CO2], mentre, a causa dello sviluppo di rapporti V/Q eccessivamente elevati a livello dei distretti sani, la [O2] viene controllata solo in parte. Contemporaneamente nelle zone enfisematose strutture alveolari molto grandi, che assorbono quindi una percentuale consistente della ventilazione, sono perfuse da una quantit\u00e0 di sangue insufficiente. Il rapporto V/Q risulta cos\u00ec eccessivamente elevato e buona parte della ventilazione viene sprecata. Nei casi in cui l'enfisema interessi unicamente gli apici polmonari, la diseguaglianza V/Q pu\u00f2 essere in parte compensata da un intervento chirurgico di resezione degli apici polmonari, finalizzato a favorire l'espansione delle zone sottostanti.\nEmbolia polmonare.\nIn questo caso la perfusione di uno o pi\u00f9 distretti alveolari viene interrotta dalla presenza di un'ostruzione al flusso sanguigno. Il rapporto V/Q tende cos\u00ec all'infinito e buona parte della ventilazione viene sprecata.\nEdema polmonare.\nSi tratta di un accumulo di liquido (trasudato o essudato) a livello alveolare in risposta a cause cardiogene o non cardiogene. Ovviamente la congestione degli alveoli limita la ventilazione fino ad abolirla. Si formano cos\u00ec delle aree di shunt (V/Q=0). Una particolare forma di edema polmonare \u00e8 la sindrome da distress respiratorio acuto (ARDS).\nAsma.\nL'asma \u00e8 una malattia cronica caratterizzata da un'iperreattivit\u00e0 del tratto respiratorio a vari stimoli esterni a causa dell'insediamento di un abbondante infiltrato linfocitario ed eosinofilo e dell'instaurarsi di un esteso network di citochine che autoalimenta un persistente stato di infiammazione subacuta. L'eccessiva reattivit\u00e0 delle vie aeree \u00e8 responsabile dell'insorgenza di episodi acuti di intensa broncocostrizione, aumento della produzione di muco e sviluppo di edema. Queste caratteristiche patogenetiche configurano l'asma come una patologia ostruttiva, che come tale porta quindi ad una riduzione (spesso generalizzata) della ventilazione e quindi ad un basso rapporto V/Q."}
{"id": "1773059", "revid": "371529", "url": "https://it.wikipedia.org/wiki?curid=1773059", "title": "Richard Morton", "text": " il 20 dicembre 1670, sotto segnalazione del principe William ebbe il dottorato in medicina ad Oxford\nStudi.\nFamoso per i suoi studi sulla tubercolosi, il primo medico dopo Galeno a farli, quando la malattia non aveva ancora quel nome, che ebbe soltanto nel 1839 grazie a studi di Johann Lukas Sch\u00f6nlein. Pubblic\u00f2 tutte le sue scoperte in un libro Phthisiologia. Aveva anche scoperto per primo i tubercoli."}
{"id": "1773060", "revid": "298229", "url": "https://it.wikipedia.org/wiki?curid=1773060", "title": "Domingos Castro", "text": "Biografia.\nHa vinto l'edizione 1995 della maratona di Parigi, con 2:10:06, e la maratona di Rotterdam 1997, nel suo record personale di 2:07:51.\nHa partecipato a quattro Olimpiadi:\nNel suo palmar\u00e8s ci sono anche l'oro nei 10000 ai Goodwill Games 1986, l'argento agli Europei di cross 1994 e il titolo nazionale nel cross 2003.\nAnche il fratello gemello, Dion\u00edsio Castro, \u00e8 stato un atleta di livello internazionale."}
{"id": "1773061", "revid": "95049", "url": "https://it.wikipedia.org/wiki?curid=1773061", "title": "Suzuki Kasumi", "text": ""}
{"id": "1773063", "revid": "6340", "url": "https://it.wikipedia.org/wiki?curid=1773063", "title": "Berserksgangr", "text": ""}
{"id": "1773067", "revid": "78273", "url": "https://it.wikipedia.org/wiki?curid=1773067", "title": "Berserkergang", "text": ""}
{"id": "1773069", "revid": "78273", "url": "https://it.wikipedia.org/wiki?curid=1773069", "title": "Berserkergangr", "text": ""}
{"id": "1773070", "revid": "287204", "url": "https://it.wikipedia.org/wiki?curid=1773070", "title": "Liquidi infiammabili", "text": ""}
{"id": "1773073", "revid": "78273", "url": "https://it.wikipedia.org/wiki?curid=1773073", "title": "Berkserksgangr", "text": ""}
{"id": "1773074", "revid": "729019", "url": "https://it.wikipedia.org/wiki?curid=1773074", "title": "Campo Maior", "text": ""}
{"id": "1773075", "revid": "767487", "url": "https://it.wikipedia.org/wiki?curid=1773075", "title": "A Strange Education", "text": "A Strange Education \u00e8 l'album di debutto del gruppo musicale scozzese The Cinematics, pubblicato il 6 marzo 2007.\nIl primo singolo, \"Chase\", \u00e8 stato inserito nella colonna sonora di \"\". L'album include la cover di \"Sunday Sun\" di Beck. Nel video del secondo singolo, \"Break\", appare Chris Cain, il bassista del gruppo californiano We Are Scientists.\nTracce.\nTesti e musiche dei The Cinematics, ad eccezione di \"Sunday Sun\", scritta da Beck."}
{"id": "1773077", "revid": "2201300", "url": "https://it.wikipedia.org/wiki?curid=1773077", "title": "Racing Football Club Union L\u00ebtzebuerg", "text": "Il Racing Football Club Union L\u00ebtzebuerg, meglio noto come Racing FC Union Lussemburgo o RU Lussemburgo, \u00e8 una societ\u00e0 calcistica lussemburghese con sede nella citt\u00e0 di Lussemburgo. Milita nella Division Nationale, la massima divisione del campionato lussemburghese di calcio. Fondato nel 2005, ha vinto una Coppa del Lussemburgo nell'edizione 2017-2018.\nStoria.\nIl club fu fondato il 12 maggio 2005 dalla fusione di tre societ\u00e0 con sede in Lussemburgo: CA Spora Luxembourg, Union Luxembourg e CS Alliance 01 Luxembourg. A loro volte, queste tre squadre erano frutto di precedenti fusioni:\nNella stagione 2005-2006 ha terminato la stagione regolare al settimo posto a pari punti con il Wiltz 71, accedendo al girone retrocessione A e conquistando la salvezza. Nella stagione 2006-2007 si \u00e8 classificato in quarta posizione, mentre nella stagione 2007-2008 \u00e8 riuscita a strappare il secondo posto al Jeunesse Esch, qualificandosi cos\u00ec per la Coppa UEFA 2008-2009. L'unica partecipazione alla Coppa UEFA si \u00e8 conclusa con una sconfitta complessiva per 10-1 contro gli svedesi del Kalmar (sconfitta per 0-3 in casa e per 7-1 in trasferta). Sully Billon segn\u00f2 l'unico gol del club nella competizione.\nNella stagione 2017-2018 ha conquistato il suo primo trofeo, vincendo la Coppa del Lussemburgo, dopo aver sconfitto l' dopo i tiri di rigore. Grazie a questa vittoria si \u00e8 qualificato per il primo turno preliminare della UEFA Europa League 2018-2019, venendo per\u00f2 subito eliminato dai rumeni del Viitorul Constan\u021ba.\nNella stagione 2020-2021 si conquista l\u2019accesso in Europa, in estate partecipa al primo turno della uefa conf\u00e9rence league contro gli islandesi del breidablik ma subiscono un 2-3 in casa e un 2-0 in trasferta che gli elimina."}
{"id": "1773078", "revid": "767487", "url": "https://it.wikipedia.org/wiki?curid=1773078", "title": "Georg Flegel", "text": "Biografia.\nNacque in Moravia. Poche le notizie si conoscono sulla sua formazione, ma le reminiscenze della pittura del '400 fiammingo nelle sue opere fanno ipotizzare che sia avvenuta nei Paesi Bassi. Ebbe contatti con la bottega per pittore fiammingo Lucas van Valckenborch e si specializz\u00f2 in pittura d'interni e di nature morte.\nLe sue opere maggiori sono conservate nei musei di Colonia, di Darmstadt, di Kassel e di Monaco di Baviera, al Metropolitan Museum di New York e alla N\u00e1rodn\u00ed Galerie di Praga.\nBibliografia.\nAA.VV., \"La pittura barocca: due secoli di meraviglie alle soglie della pittura moderna\", Mondadori Electa, Milano 1999, pp. 260-261 ISBN 88-435-6761-6"}
{"id": "1773079", "revid": "24823", "url": "https://it.wikipedia.org/wiki?curid=1773079", "title": "\u00c6thelred", "text": ""}
{"id": "1773081", "revid": "401052", "url": "https://it.wikipedia.org/wiki?curid=1773081", "title": "Gransee", "text": "Gransee \u00e8 una citt\u00e0 di abitanti del Brandeburgo, in Germania.\nAppartiene al circondario dell'Oberhavel ed \u00e8 capoluogo dell'Amt Gransee und Gemeinden.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nGransee si divide in 15 zone, corrispondenti all'area urbana e a 14 frazioni (\"Ortsteil\"):\nAmministrazione.\nGemellaggi.\nGransee \u00e8 gemellata con:"}
{"id": "1773082", "revid": "95049", "url": "https://it.wikipedia.org/wiki?curid=1773082", "title": "Kobayashi Mao", "text": ""}
{"id": "1773083", "revid": "5695", "url": "https://it.wikipedia.org/wiki?curid=1773083", "title": "Stemma della Spagna", "text": "Lo stemma della Spagna \u00e8 lo stemma ufficiale di stato del Regno di Spagna. Lo stemma attuale \u00e8 stato istituito dalla legge 33/1981 in sostituzione dello stemma precedente, che risaliva al 1977. Le sei parti che compongono lo scudo ripercorrono oltre mille anni di storia della Spagna.\nOrigine.\nLo stemma ebbe origine nel 1475, quando Ferdinando II d'Aragona e Isabella di Castiglia scelsero l'antica aquila di san Giovanni come scudo. Nello scudo vennero poi rappresentate le quattro maggiori entit\u00e0 statali della penisola iberica del tempo: \nBlasonatura.\nInquartato, nel primo, di rosso un castello d'oro merlato alla guelfa, chiuso d'azzurro, murato di nero, che \u00e8 di Castiglia; nel secondo, d'argento un leone rampante paonazzo, armato e lampassato di rosso, coronato d'oro, che \u00e8 di Le\u00f3n; nel terzo, d'oro a quattro pali rossi, che \u00e8 di Aragona; nel quarto, di rosso, alle catene d'oro, poste in croce, in croce di sant'Andrea e in doppia cinta, caricate in cuore d'uno smeraldo del suo colore, che \u00e8 di Navarra; innestato in punta, d'argento a una mela granata al naturale, aperta di rosso, gambuta e a due foglie di verde, che \u00e8 di Granada; i sostegni d'argento alle colonne d'Ercole, col capitello e la base d'oro, al di sopra un ondato d'argento e d'azzurro, la colonna di destra sormontata dalla corona imperiale, la colonna di sinistra dalla corona reale, nastrate con un nastro di rosso, caricate di lettere d'oro, a destra \"Plus\", a sinistra \"Ultra\"; sul tutto, caricato di uno scudo in cuore d'azzurro all'arme di Francia, il tutto bordurato di rosso, che \u00e8 di Borbone; il tutto accollato dal collare dell'Ordine Reale del Toson d'oro, cimato dalla corona reale, che \u00e8 un cerchio d'oro, fregiato di pietre preziose, cimato da otto foglie di acanto d'oro (cinque visibili), caricate, in cuore, di uno zaffiro, la stessa, foderata di rosso, chiusa da otto vette d'oro (cinque visibili) moventi dalle foglie, riunite, con doppia curvatura, sulla sommit\u00e0, fregiate all'esterno da grosse perle crescenti dal centro, sostenenti un mondo d'azzurro cerchiato e crociato d'oro, cimato da una crocetta d'oro."}
{"id": "1773084", "revid": "767487", "url": "https://it.wikipedia.org/wiki?curid=1773084", "title": "Unione Sportiva Alessandria Calcio 1997-1998", "text": "Questa voce raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 1997-1998.\nStagione.\nNella stagione 1997-1998 l'Unione Sportiva Alessandria Calcio disput\u00f2 l'undicesimo campionato di Serie C1 della sua storia. La societ\u00e0 and\u00f2 incontro alla nuova stagione tormentata da questioni societarie; il presidente Gino Amisano, abbandonato dai soci per contrasti sulla gestione sportiva, inizi\u00f2 a imbastire trattative per la cessione del club alla famiglia Spinelli. Anche l'area tecnica and\u00f2 incontro a rivoluzioni e, dopo la riconferma del contestato d.s. Renzo Melani e grandi cambiamenti nel gruppo dei calciatori, l'inizio del torneo fu per l'ambiziosa squadra grigia assai difficoltoso: un amalgama tra gli atleti venne a formarsi solo dopo l'esonero del nuovo allenatore Giuliano Zoratti e l'insediamento del pi\u00f9 esperto Corrado Orrico.\nLa squadra rimase vittima di un difficoltoso girone di ritorno, coda di un torneo molto combattuto (nella classifica finale la nona e la diciassettesima classificata erano divise da tre soli punti). Penalizzati dai troppi pareggi, dopo aver ottenuto una sola vittoria nelle ultime dieci giornate, i grigi furono condannati ai \"play-out\", penalizzati peraltro dalla classifica avulsa; sconfitti a Pistoia nella gara di ritorno, retrocessero in Serie C2 dopo sette anni in terza serie. Parziale consolazione fu il buon andamento della squadra in Coppa Italia di Serie C; approd\u00f2 ai quarti, dove fu eliminata dal Palermo.\nMaglie e sponsor.\nIl fornitore ufficiale di materiale tecnico per la stagione 1997-1998 fu Erre\u00e0, mentre lo sponsor di maglia fu Cassa di Risparmio di Alessandria.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1773089", "revid": "767487", "url": "https://it.wikipedia.org/wiki?curid=1773089", "title": "Peter Ward", "text": "Carriera.\n\u00c8 professore di Biologia e di scienze della Terra e dello Spazio all'Universit\u00e0 di Washington a Seattle, \u00e8 anche autore di libri famosi di divulgazione scientifica.\nLa carriera accademica include l'insegnamento e collegamenti professionali con l'universit\u00e0 statale dell'Ohio, l'istituto di astrobiologia della NASA, l'Universit\u00e0 di Calgary e il California Institute of Technology.\n\u00c8 specializzato nell'estinzione del cretaceo-terziario e genericamente nelle estinzioni di massa.\nHa pubblicato libri sulla biodiversit\u00e0 e sulla datazione dei fossili.\nIl suo libro del 1992 \"On Methuselah's Trail\" ricevette il premio \"Golden Trilobite Award\" (Il trilobite d'oro) dalla societ\u00e0 paleontologica come il miglior libro di divulgazione scientifica dell'anno.\nWard presta servizio anche come professore aggiunto di zoologia e astronomia.\nWard \u00e8 coautore, con l'astronomo Donald Brownlee, del best seller \"Rare Earth: Why Complex Life Is Uncommon in the Universe\" (Terra rara: Perch\u00e9 la vita complessa \u00e8 insolita nell'universo) pubblicato nel 2000.\nNell'opera, gli autori suggeriscono che l'universo sia fondamentalmente ostile per la vita complessa e che mentre la vita semplice potrebbe essere abbondante la probabilit\u00e0 di diffuse forme di vita cos\u00ec avanzate come quelle sulla Terra \u00e8 marginale.\nNel 2007 ha pubblicato \"Under a Green Sky\" (Sotto un cielo verde)."}
{"id": "1773090", "revid": "401052", "url": "https://it.wikipedia.org/wiki?curid=1773090", "title": "Gro\u00dfwoltersdorf", "text": "Gro\u00dfwoltersdorf \u00e8 un comune di abitanti del Brandeburgo, in Germania.\nAppartiene al circondario dell'Oberhavel ed \u00e8 parte dell'Amt Gransee und Gemeinden.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1773091", "revid": "83549", "url": "https://it.wikipedia.org/wiki?curid=1773091", "title": "Osteoblastoma aggressivo", "text": ""}
{"id": "1773092", "revid": "287204", "url": "https://it.wikipedia.org/wiki?curid=1773092", "title": "Grosswoltersdorf", "text": ""}
{"id": "1773093", "revid": "76963", "url": "https://it.wikipedia.org/wiki?curid=1773093", "title": "Vicki Randle", "text": "Fa parte della \"Tonight Show Band\" dal 1992, quando Jay Leno \u00e8 diventato il conduttore dello show.\nBiografia.\nNasce a San Francisco l'11 dicembre 1954 e cresce nella stessa citt\u00e0. Scopre il suo amore per la musica sotto l'influenza del padre, Norvell Randle, famoso pianista jazz, e suo fratello Tom, tenore solista che lavor\u00f2 con le maggiori compagnie operistiche europee. Ha cantato infatti sin da piccola nella scuola, nel coro della chiesa e in programmi per bambini di TV locali. Inizi\u00f2 la carriera come cantautrice/chitarrista, suonando in locali come il \"Bla-Bla Caf\u00e9\" di Los Angeles e \"The Ice House Comedy Club\" di Pasadena. Ha collaborato anche con numerose musiciste donne come Cris Williamson, Ferron, e Linda Tillery.\nNel 1992 si trasferisce a Los Angeles per unirsi alla Tonight Show Band. \nHa inciso e ha suonato in tour con numerosi artisti, come Aretha Franklin, George Benson, Lionel Richie, Kenny Loggins, C\u00e9line Dion, Herbie Hancock, Wayne Shorter, Branford Marsalis, e Lyle Mays.\nRandle attualmente risiede Venice Beach e Oakland. \u00c8 lesbica dichiarata.. Ha suonato all'inaugurazione del mandato del ex presidente statunitense Clinton nella Arkansas Ball All-Star-Band, condotta da David Pack e comprendente artisti come Michael McDonald, Bruce Hornsby e George Duke e continua ad apparire regolarmente nei club di Los Angeles."}
{"id": "1773097", "revid": "28592", "url": "https://it.wikipedia.org/wiki?curid=1773097", "title": "Campello Alto", "text": ""}
{"id": "1773099", "revid": "401052", "url": "https://it.wikipedia.org/wiki?curid=1773099", "title": "Sch\u00f6nermark", "text": "Sch\u00f6nermark \u00e8 un comune di abitanti del Brandeburgo, in Germania.\nAppartiene al circondario dell'Oberhavel ed \u00e8 parte dell'Amt Gransee und Gemeinden.\nStoria.\nIl 20 settembre 1993 la frazione di Naugarten venne distaccata dal comune di Sch\u00f6nermark formando un comune autonomo.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1773102", "revid": "149727", "url": "https://it.wikipedia.org/wiki?curid=1773102", "title": "Schoenermark", "text": ""}
{"id": "1773105", "revid": "287204", "url": "https://it.wikipedia.org/wiki?curid=1773105", "title": "Esperantina", "text": ""}
{"id": "1773106", "revid": "125769218", "url": "https://it.wikipedia.org/wiki?curid=1773106", "title": "Antonio Gentile", "text": "Biografia.\nNato a Cosenza, ma vive a Roma. \u00c8 impiegato dirigente e dal 1986 giornalista pubblicista iscritto all'ordine dei giornalisti della Calabria.\nAttivit\u00e0 politica.\nNella Prima Repubblica ha militato nel Partito Socialista Italiano, per poi aderire a Forza Italia.\nAlle elezioni politiche del 2001 viene eletto senatore nel \"collegio uninominale\" di Cosenza per la Casa delle Libert\u00e0, in rappresentanza di Forza Italia.\n\u00c8 stato segretario della Commissione Finanze e Tesoro e membro della Commissione parlamentare d'inchiesta sul fenomeno della criminalit\u00e0 organizzata mafiosa. \u00c8 stato rieletto senatore alle elezioni politiche del 2006 per le liste di Forza Italia in Calabria, e riconfermato per il terzo mandato alle successive elezioni del 2008 come candidato del Popolo della Libert\u00e0.\nDal 5 maggio al 16 novembre 2011 \u00e9 sottosegretario di Stato al Ministero dell'Economia del Governo Berlusconi IV.\nAlle Elezioni politiche italiane del 2013 \u00e8 candidato ed eletto al Senato della Repubblica Italiana in seconda posizione della lista PDL nella regione Calabria risultando eletto. Il 21 marzo \u00e8 eletto Segretario del Senato della Repubblica per il PdL. In occasione della Giornata per l'infanzia e contro gli abusi che si tiene il 5 maggio, il 29 aprile presenta una \"raccolta di dodicimila firme\", promossa dall'Associazione Peter Pan (presieduta dal giornalista Mario Campanella), per proporre una riforma del reato di pedofilia (art. 444 c.p.), escludendo il patteggiamento e il beneficio della non-menzione.\nIl 16 novembre dello stesso anno, contestualmente alla sospensione delle attivit\u00e0 de Il Popolo della Libert\u00e0 e al rilancio di Forza Italia, aderisce al Nuovo Centrodestra guidato da Angelino Alfano. In data 11 gennaio 2014, in occasione del convegno organizzato a Bari dal NCD sul Mezzogiorno, \u00e8 stata ufficializzata la sua nomina a nuovo Coordinatore regionale del NCD Calabria. Dal 28 febbraio \u00e8 Sottosegretario alle Infrastrutture e Trasporti, nel Governo Renzi. Subito dopo la sua nomina Ferruccio de Bortoli, Ezio Mauro, Enrico Mentana, Roberto Napoletano e Mario Calabresi, direttori delle principali testate italiane, hanno contestato Matteo Renzi per la sua nomina chiedendone la revoca per via della vicenda de L'Ora della Calabria. Il 3 marzo annuncia quindi le sue dimissioni. Nonostante ci\u00f2 il 29 gennaio 2016, in occasione del \"rimpasto\" di governo, viene nuovamente nominato sottosegretario, questa volta al Ministero dello Sviluppo Economico.\nIl 18 dicembre 2017 la Direzione Nazionale di Alternativa Popolare, successore del dissolto Nuovo Centrodestra, solleva Maurizio Lupi dalla carica di coordinatore nazionale sostituendolo con Antonio Gentile ma il 31 dicembre si dimette annunciando il suo riavvicinamento a Forza Italia.\nNon ricandidatosi pi\u00f9 in Parlamento alle elezioni politiche del 2018, nelle stesse consultazioni il figlio Andrea viene candidato alla Camera dei deputati con Forza Italia nel collegio plurinominale Calabria - 01, ma non verr\u00e0 eletto. Tre anni dopo Andrea subentrer\u00e0 al deputato Roberto Occhiuto quando questo verr\u00e0 eletto Governatore della Calabria mentre Katya, nipote di Antonio, verr\u00e0 eletta in consiglio regionale.\nFamiliari.\nAntonio Gentile \u00e8 fratello di Pino Gentile, ex Assessore regionale ai lavori pubblici della Calabria nella giunta Scopelliti, e zio di Katya Gentile, ex vice sindaco di Cosenza attualmente consigliere Regione Calabria. \u00c8 inoltre padre di Andrea Gentile, deputato nazionale dal 2021.\nControversie.\nSecondo quanto riferito da Luciano Regolo, direttore del quotidiano L'Ora della Calabria, il 18 febbraio 2014, nell'imminenza della pubblicazione di un articolo sul coinvolgimento di un suo familiare (il figlio Andrea indagato per le consulenze nel settore sanitario) in un'inchiesta, una persona di sua conoscenza (il presidente di Fincalabra Umberto De Rose) avrebbe esercitato pressioni prima sull'editore (Citrigno) e poi sul tipografo, impedendo l'uscita del quotidiano.\nPer tale vicenda la Procura della Repubblica di Cosenza apre un'inchiesta nella quale Antonio Gentile non risulta indagato; nei confronti del figlio Andrea, il 30 giugno 2014 il G.I.P. pronuncia decreto di archiviazione."}
{"id": "1773107", "revid": "108189443", "url": "https://it.wikipedia.org/wiki?curid=1773107", "title": "Universit\u00e0 statale dell'Ohio", "text": "L'Universit\u00e0 statale dell'Ohio in inglese Ohio State University (OSU) \u00e8 un'universit\u00e0 pubblica di ricerca dello Stato dell'Ohio (USA).\n\u00c8 stata fondata nel 1870 durante la presidenza di Ulysses S. Grant ed \u00e8 attualmente la pi\u00f9 grande universit\u00e0 degli Stati Uniti d'America.\n\u00c8 considerata dalla rivista \"U.S. News &amp; World Report\" come migliore universit\u00e0 pubblica in Ohio, tra le prime 60 degli Stati Uniti D'America e tra le prime 20 migliori pubbliche.\n\u00c8 anche nominata come una delle universit\u00e0 pi\u00f9 innovative della nazione (U.S. News &amp; World Report) e nel mondo (Reuters). In un rapporto del 2007 pubblicato dalla National Science Foundation, le spese di ricerca dello Stato dell'Ohio per il 2006 sono state di 652 milioni di dollari, posizionandosi al 7 \u00b0 posto tra le universit\u00e0 pubbliche, classificandosi anche al 3 \u00b0 posto tra tutte le universit\u00e0 americane per la ricerca sponsorizzata dall'industria privata. Le spese di ricerca nello Stato dell'Ohio sono state di 720 milioni di $ nel 2007. Nel 2006, lo Stato dell'Ohio ha annunciato che avrebbe designato almeno 110 milioni di $ dei suoi sforzi di ricerca a quelle che ha definito \"preoccupazioni fondamentali\" come la ricerca verso una cura per il cancro, fonti di energia rinnovabile e forniture di acqua potabile. L'universit\u00e0 ha un vasto programma di vita studentesca, con oltre 1.000 organizzazioni studentesche; programmi sportivi intercollegiali, confraternite e sororities, e tre governi studenteschi. L\u2019Ohio State ha oltre 475.000 ex-alunni viventi in tutto il mondo che includono vincitori del Premio Nobel, del Premio Pulitzer, medaglie d'oro ai Giochi olimpici, ambasciatori, nonch\u00e9 membri dell'elenco Forbes 400 delle persone pi\u00f9 ricche al mondo. Tra le varie persone che hanno frequentato l'universit\u00e0 si ricorda Larry Sanger, uno dei fondatori di Wikipedia, il campione olimpico Jesse Owens."}
{"id": "1773111", "revid": "401052", "url": "https://it.wikipedia.org/wiki?curid=1773111", "title": "Sonnenberg", "text": "Sonnenberg \u00e8 un comune di abitanti del Brandeburgo, in Germania.\nAppartiene al circondario dell'Oberhavel ed \u00e8 parte dell'Amt Gransee und Gemeinden.\nSuddivisione amministrativa.\nIl territorio comunale si divide in 5 zone (\"Ortsteil\"), corrispondenti al centro abitato di Sonnenberg e a 4 frazioni:\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1773115", "revid": "599013", "url": "https://it.wikipedia.org/wiki?curid=1773115", "title": "Oscar Torres", "text": ""}
{"id": "1773120", "revid": "95049", "url": "https://it.wikipedia.org/wiki?curid=1773120", "title": "Ogura Yuko", "text": ""}
{"id": "1773122", "revid": "599013", "url": "https://it.wikipedia.org/wiki?curid=1773122", "title": "Nova Santa Rita", "text": ""}
{"id": "1773125", "revid": "1305772", "url": "https://it.wikipedia.org/wiki?curid=1773125", "title": "Sonnenberg (disambigua)", "text": ""}
{"id": "1773127", "revid": "46291", "url": "https://it.wikipedia.org/wiki?curid=1773127", "title": "Manilkara", "text": "Manilkara \u00e8 un genere di piante della famiglia delle Sapotacee, diffuso nei paesi della zona tropicale.\nComprende 70-90 specie tra cui:"}
{"id": "1773130", "revid": "1983214", "url": "https://it.wikipedia.org/wiki?curid=1773130", "title": "10P/Tempel", "text": "La cometa Tempel 2, formalmente 10P/Tempel, \u00e8 una cometa periodica del Sistema solare, appartenente alla famiglia delle comete gioviane , scoperta il 4 luglio 1873 da Ernst Tempel dall'Osservatorio astronomico di Brera.\nL'orbita percorsa dalla cometa \u00e8 molto stabile e la rende un ottimo candidato per missioni esplorative \"in loco\" per mezzo di sonde spaziali.\nNel 1983 il telescopio spaziale IRAS ha osservato una grande coda di polveri associata alla cometa."}
{"id": "1773131", "revid": "767487", "url": "https://it.wikipedia.org/wiki?curid=1773131", "title": "Gerard ter Borch", "text": "Biografia.\nLa sua prima formazione avvenne presso il padre Gerard ter Borch il Vecchio, per poi diventare allievo del pittore di paesaggi Pieter de Molijn a Haarlem. Stimolato dalla pittura di Rembrandt e degli italiani, nel 1635 si mise in viaggio e soggiorn\u00f2 lungamente in Inghilterra, dove incontr\u00f2 Anton van Dyck, in Spagna e a Roma. Rientr\u00f2 in patria nel 1645 e risiedette ad Haarlem, Amsterdam e M\u00fcnster (in Vestfalia), dove fra il 1646 e il 1648 fu ritrattista per l'ambasciatore olandese, durante le negoziazioni di pace con la Spagna. Visse poi in numerosi altri posti, fino a stabilirsi a Deventer, dove mor\u00ec nel 1681.\nAbile ritrattista, si specializz\u00f2 nella pittura di interni e di scene domestiche della borghesia, spesso con gentili accenni ironici. Nella cura della bellezza fisica del sui soggetti traspaiono infatti talvolta accenni alla transitoriet\u00e0 delle cose mondane e della ricchezza, alla fugacit\u00e0 capricciosa dell'amore, all'essenza talvolta vuota e vana della mondanit\u00e0. Fu un vero maestro nel cogliere le sfumature pi\u00f9 sottili, tanto figuratamente nella psicologia, quanto realmente nella stesura pittorica, dove seppe cogliere con maestria il diverso incedere della luce sui pi\u00f9 svariati materiali."}
{"id": "1773132", "revid": "122196264", "url": "https://it.wikipedia.org/wiki?curid=1773132", "title": "Aprilia ETV 1000", "text": "L'Aprilia ETV 1000 Caponord \u00e8 un modello di motocicletta enduro stradale prodotta dalla casa motociclistica italiana Aprilia dal 2001 al 2017.\nLa prima serie.\nNel 2001 Aprilia lancia su strada la \"prima serie\" di questa moto, che durer\u00e0 fino al 2003, sfruttando il proprio know how nella progettazione dei telai, maturata negli anni in particolare nelle classi del Motomondiale Classe 125 e 250 permette ad Aprilia di progettare un telaio doppio trave laterale curvato e inclinato, ossia un telaio perimetrale costituito da un doppio trave a geometria variabile in lega di alluminio e magnesio su cui poggia un telaietto reggisella smontabile in acciaio.\nIl cannotto di sterzo fuso in conchiglia \u00e8 saldato al telaio e sorregge la forcella anteriore da 50mm della Marzocchi caratterizzata da una escursione di 175\u00a0mm, mentre il forcellone posteriore \u00e8 in lega di alluminio e magnesio, con corpo centrale fuso a conchiglia, bracci estrusi e terminali forgiati, \u00e8 munito di sospensione pluriregolabile Sachs, con biellismo progressivo con escursione di 185 mm.\nLa Caponord \u00e8 equipaggiata di serie con pneumatici tubeless montati su cerchi a raggi di tipo tangenziale che in concomitante presenza di mozzi cavi dotati di perni di grande diametro hanno un'elevata rigidit\u00e0 torsionale.\nPer quanto riguarda il motore, questo \u00e8 realizzato sempre dell'austriaca Rotax in collaborazione con Aprilia: il bicilindrico (V60 da 998cc) \u00e8 quello gi\u00e0 in uso sulle sorelle RSV, Tuono, Futura e Falco, ma rivisto in molti particolari, cos\u00ec come il cambio, modificato per essere pi\u00f9 robusto, inoltre rispetta la normativa Euro I.\nPer quanto riguarda la linea, viene dettata da un approfondito esame aerodinamico delle sovrastrutture nella ricerca di garantire il miglior comfort di marcia.\nLa seconda serie.\nLa \"seconda serie\" della ETV vede il debutto con annesso il restyling solo nel 2004; a prima vista appare evidente la modifica della parte anteriore, gli indicatori di direzione integrati nella carenatura danno spazio a nuove frecce con profilo a goccia con vetrino trasparente.\nCambiano anche alcuni componenti interni, innanzitutto la mappatura del Rotax V60 da 998cc diventa pi\u00f9 fruibile e accondiscendente verso regimi di rotazione pi\u00f9 bassi nonostante l'architettura intrinseca del motore austriaco non possa scendere a troppi compromessi.\nElemento in parte rivisto \u00e8 stato invece il regolatore di tensione. Dopo che nelle prime versioni era stato riscontrato un cablaggio dal calibro troppo esiguo, la nuova versione presenta una cavetteria di pi\u00f9 alta resistenza, che purtroppo, da sola, non ha per\u00f2 completamente sortito gli effetti sperati.\nIl regolatore di 1\u00b0 equipaggiamento infatti, su entrambe le versioni, si \u00e8 rivelato sempre quale elemento di scarsa affifdabilt\u00e0, tanto che la gran parte degli utilizzatori di queste moto hanno comunque optato per l'adozione di un componente aftermarket (Shindegen) dotato di tecnologia mosfet pi\u00f9 moderna e senz'altro pi\u00f9 idoneo ad evitare grattacapi su un mezzo nato con l'obiettivo di macinare chilometri.\nDiversi tra le due versioni anche alcuni particolari come le protezioni ai lati dei silenziatori, prima nere ora in alluminio naturale satinato e la conformazione del cavalletto centrale (offerto sempre come optional) che nella prima serie tendeva a toccare terra nelle pieghe pi\u00f9 spinte.\nAnche il telaio risulta leggermente ritoccato nella versione ABS, con l'aggiunta di minime, ma determinanti nervature di rinforzo in zona pedane.\nLa struttura anteriore rimane la medesima, forcelle Marzocchi da 50\u00a0mm, ma le molle vengono sostituite con altre di tipo progressivo.\nIl monoammortizzatore posteriore rimane anche in questo caso il Sachs a cui viene riprogettato il sistema di regolazione sul precarico, mantenendo comunque l'effetto progressivo della sospensione.\nSotto la sella pilota viene aggiunta una guaina isolante estraibile in gomma in grado di evitare l'eccessivo riscaldamento della sella soprattutto nel periodo estivo e durante le lunghe soste ai semafori nella guida urbana.\nEliminati anche, rispetto alla 1\u00aa serie, i due piccoli deflettori d'aria posti ai lati del cupolino.\nA partire dal 2004 la moto viene commercializzata con sistema ABS di serie, disinseribile tramite un pulsante posto sulla destra del cruscotto.\nEsso \u00e8 il frutto della collaborazione tra Brembo e Bosch e caratterizzato da doppi sensori, che contemporaneamente leggono la rotazione di entrambe le ruote: nel caso di bloccaggio di una delle ruote per perdita di aderenza, la pompa/centralina ABS (posta davanti al monoammortizzatore e con circuiti sdoppiati ed indipendenti) pu\u00f2 intervenire modulando la pressione in maniera differenziata sulle due ruote. Il reparto freni \u00e8 costituito da due dischi da 300 mm all'anteriore (semi-flottanti nella sola versione ABS della moto) e da un disco singolo da 280 mm al posteriore (anch'esso semi-flottante nella moto in versione ABS). In quest'ultimo caso, l'impianto frenante prevede tubi in treccia metallica, mentre nella moto 1\u00aa serie le tubazioni sono pi\u00f9 tradizionali (ma comunque reclamizzate dal produttore come di qualit\u00e0 superiore).\nIl sistema ABS \u00e8 comunque disinseribile nel caso di guida su terreni accidentati come ghiaia, sabbia e fango, dove il controllo della moto ed il suo arresto sarebbero pregiudicati dall'intervento del sistema antibloccaggio.\nInoltre questa seconda serie viene omologata Euro II\nNel 2013 \u00e8 stata lanciata la versione 1200 della Caponord. \u00c8 dotata di un propulsore bicilindrico a V di 90\u00b0 da 125 cv di potenza e del sistema elettronico Aprilia Dynamic Damping, che permette al mezzo di regolare dinamicamente le sospensioni in base al carico e al tipo di terreno e di andatura. \u00c8 stato inoltre installato il Ride-By-Wire che permette di impostare il motore nelle opzioni Touring, Sport e Rain in base alle esigenze del pilota. L'alimentazione \u00e8 costituita da due corpi farfallati e due doppi iniettori multiholesper abbinati ad un'accensione tipo Twin Spark con pipette di tipo Stick-coil. Il moto viene trasmesso dal propulsore alla ruota attraverso la trasmissione finale a catena, mentre la parte elettronica viene alimentata da un generatore dotato di una potenza di 690 Watt. Il telaio \u00e8 realizzato in tubi d'acciaio. L'impianto frenante adotta ABS e freni Brembo con doppi dischi flottanti da 320\u00a0mm nella sezione anteriore con morsi da due pinze monoblocco a 4 pistoncini e attacco radiale, mentre nel retrotreno si trovano un disco da 240\u00a0mm e una pinza flottante a singolo pistoncino.\nLa strumentazione e i comandi.\nI comandi sono di tipo classico facilmente raggiungibili senza togliere le mani dalle manopole che vengono protette da paramani a tutta fascia di serie.\nIl cruscotto, a sfondo blu con tre diversi gradi di luminosit\u00e0, \u00e8 diviso in tre zone, sulla sinistra il tachimetro, il contachilometri totale e parziale, al centro il contagiri con ben evidente la spia verde della folle mentre sulla destra compare il display multifunzione indicante la temperatura del liquido di raffreddamento, la temperatura atmosferica, l'ora e la benzina ancora disponibile sotto forma di torta a spicchi. Il display ha anche funzione di diagnostica che mediante diversi codici numerici indica la presenza di un malfunzionamento.\nSull'apice del cruscotto sono presenti le spie della pressione dell'olio, del cavalletto laterale aperto e della diagnostica del motore.\nAl momento di girare la chiave viene effettuato un controllo generale che viene evidenziato dall'illuminazione di tutte le spie.\nIn movimento.\nIl peso elevato della moto (238\u00a0kg) pu\u00f2 creare imbarazzo nelle manovre da fermo e sino a 10\u201315\u00a0km/h dopodich\u00e9 influisce in maniera molto minore.\nI piedi del pilota appoggiano sulle larghe pedane ricoperte di gomma antisdrucciolo e le ginocchia si accomodano nelle ampie anse del serbatoio dalla capienza di 25 litri di benzina, la sella \u00e8 ampia e incavata.\nIl passeggero trova alloggio su una sella con seduta a diversa altezza rispetto a quella del pilota e ha a disposizione delle ampie maniglie d'appiglio.\nLa frizione \u00e8 dotata di sistema idraulico e della possibilit\u00e0 di regolare la distanza della leva in base alle proprie esigenza (anche quella del freno \u00e8 regolabile). La frizione \u00e8 inoltre dotata di dispositivo antisaltellamento. Il motore \u00e8 previsto principalmente per regimi di rotazione superiori ai 3.000 giri al minuto, cosa che si fa notare nell'uso cittadino.\nL'ETV sembra maggiormente destinato alle lunghe maratone autostradali e ai curvoni veloci.\nL'autonomia pu\u00f2 raggiungere e superare i 350 chilometri.\nOltre all'abitabilit\u00e0 per pilota e passeggero, il Caponord offre una possibilit\u00e0 di carico che pu\u00f2 arrivare fino a 130 litri grazie al baule centrale (che pu\u00f2 ospitare 2 caschi integrali) e le due valigie laterali rigide a goccia. Possibilit\u00e0 che pu\u00f2 oltremodo aumentare mediante una classica borsa da serbatoio che pu\u00f2 essere montata mediante cinghie.\nL'illuminazione notturna \u00e8 garantita dal faro a doppia parabola, ciascuna dotata di lampada alogena A4."}
{"id": "1773133", "revid": "287204", "url": "https://it.wikipedia.org/wiki?curid=1773133", "title": "L'et\u00e0 del malessere", "text": "L'et\u00e0 del malessere \u00e8 un romanzo scritto da Dacia Maraini nel 1963. \nDel libro \u00e8 stato tratto nel 1968 il film omonimo, diretto da Giuliano Biagetti.\nTrama.\nEnrica \u00e8 una diciassettenne romana, abbandonata a se stessa da un padre che passa il suo tempo a costruire invendibili gabbie per uccelli, e da una madre che si logora in un piccolo impiego. Frequenta con scarso entusiasmo una scuola commerciale e non ha fortuna nella vita sentimentale. Ha rapporti sessuali con Cesare, uno studente di legge fuori corso fidanzato ufficialmente con una ragazza di ricca famiglia. Il legame tra Cesare ed Enrica \u00e8 esclusivamente di tipo fisico, tanto che un giorno la ragazza, trovandosi sola con Carlo, un suo compagno di scuola che nutre sentimenti per lei, quasi inconsapevolmente ha con lui un veloce amplesso. Ha una breve avventura anche con l'avvocato Guido, un ricco professionista incontrato una sera mentre stava per rincasare, e che la beneficia della somma di diecimila lire.\nAd un certo punto Enrica si accorge di essere incinta e decide di abortire, spalleggiata da Cesare che non intende lasciare la sua fidanzata ufficiale. Il giovane la presenta alla contessa Bardengo, un'eccentrica nobildonna di cui \u00e8 stato l'amante, che le raccomanda un'ostetrica che effettua clandestinamente aborti. Nel frattempo la madre di Enrica \u00e8 morta per un tumore scoperto solo in fase terminale; una volta finiti i soldi dell'assicurazione sulla vita, Enrica, per evitare lo sfratto dall'appartamento in cui \u00e8 rimasta ad abitare col padre, accetta un impiego \"part time\" dalla Bardengo in attesa di finire la scuola, mentre il padre si riduce a vivere in una camera in affitto.\nAlla conclusione della scuola, Carlo, che ha trovato un discreto impiego, fa una proposta di matrimonio ad Enrica, che per\u00f2 rifiuta. La giovane, infastidita dalle allusioni del maggiordomo della Bardengo, decide di lasciare la casa della contessa e trovarsi un nuovo impiego.\nTriste colata di scene familiari post-belliche. Ambientato in quegli anni '50 che tanto rimpiangiamo e che rappresentano invece per la protagonista un inferno di miseria e ipocrisia. Il malessere - oltre che economico e familiare - \u00e8 anche esistenziale e si esprime nell'incapacit\u00e0 di dirigere la propria vita sessuale e sentimentale. Lasciandosi predare senza opporsi e seguendo svogliatamente i propri desideri, nell'impossibilit\u00e0 apparente di appagarli."}
{"id": "1773136", "revid": "124092597", "url": "https://it.wikipedia.org/wiki?curid=1773136", "title": "Vincenzo Speziali", "text": "Biografia.\nGi\u00e0 dirigente dell'ENI, ha avviato la sua attivit\u00e0 imprenditoriale con la costituzione di una industria di laterizi e poi successivamente con altre iniziative imprenditoriali che formano il \"Gruppo Speziali\".\nIl 2 giugno 1992 viene nominato Cavaliere del lavoro. Dal 2001 al 2006 \u00e8 presidente della \"Sacal\", la societ\u00e0 di gestione dell'aeroporto di Lamezia Terme, membro del consiglio di reggenza della Banca d'Italia e vicepresidente della Banca Popolare di Crotone. Gi\u00e0 presidente regionale di Confindustria in Calabria.\nNel 2008 intraprende l'attivit\u00e0 politica all'interno del progetto del Popolo della Libert\u00e0 e viene eletto senatore. L'incarico alla \"Sacal\" viene dichiarato compatibile con il mandato parlamentare in base al precedente di Pietro Fuda alla SOGAS."}
{"id": "1773142", "revid": "599013", "url": "https://it.wikipedia.org/wiki?curid=1773142", "title": "S\u00e3o Jos\u00e9 do Divino", "text": ""}
{"id": "1773143", "revid": "729019", "url": "https://it.wikipedia.org/wiki?curid=1773143", "title": "Manuel Matias", "text": "Biografia.\nNel 1988 ha vinto la maratona di Parigi.\nHa partecipato nella maratona ai Giochi olimpici di , giungendo 46\u00ba in 2h20'58\"; ha partecipato anche alla maratona degli Europei del 1990."}
{"id": "1773145", "revid": "2187", "url": "https://it.wikipedia.org/wiki?curid=1773145", "title": "Sant'Isidoro Tverdislov", "text": ""}
{"id": "1773149", "revid": "767487", "url": "https://it.wikipedia.org/wiki?curid=1773149", "title": "Abebe Mekonnen", "text": "Biografia.\nHa partecipato nella maratona a due edizioni dei Giochi olimpici:\nMekonnen ha il record di maratone corse sotto le 2 ore e 15 minuti: con 32 ha battuto le 27 di Bill Rodgers.\nIl suo primato personale \u00e8 2h07'35\", realizzato alla maratona di Pechino 1988, tuttora record della corsa."}
{"id": "1773154", "revid": "106908", "url": "https://it.wikipedia.org/wiki?curid=1773154", "title": "Stechlin", "text": "Stechlin \u00e8 un comune di abitanti del Brandeburgo, in Germania.\nAppartiene al circondario dell'Oberhavel ed \u00e8 parte dell'Amt Gransee und Gemeinden.\nStoria.\nIl comune venne formato il 27 settembre 1998 dalla fusione dei comuni di Dollgow, Menz e Neuglobsow. Il nuovo comune prese il nome dal lago Gro\u00dfer Stechlinsee.\nSuddivisione amministrativa.\nIl territorio comunale si divide in 3 zone (\"Ortsteil\"), corrispondenti ai vecchi comuni uniti:"}
{"id": "1773155", "revid": "1906976", "url": "https://it.wikipedia.org/wiki?curid=1773155", "title": "Scuderia Toro Rosso STR1", "text": "La Scuderia Toro Rosso STR1 (o Toro Rosso STR1) \u00e8 una automobile monoposto sportiva di Formula 1, che ha gareggiato nella stagione 2006. \u00c8 stata la vettura con cui ha esordito nella massima serie la Scuderia Toro Rosso, seconda squadra di propriet\u00e0 di Red Bull, che aveva acquistato la squadra Minardi alla fine dell'anno precedente.\nPiloti.\nPer la stagione 2006, la Scuderia Toro Rosso ingaggi\u00f2 come piloti titolari l'italiano Vitantonio Liuzzi e lo statunitense Scott Speed, mentre il ruolo di collaudatore e terzo pilota fu ricoperto dallo svizzero Neel Jani. L'annuncio ufficiale venne a met\u00e0 ottobre 2005, quando Red Bull annunci\u00f2 il completamento dell'acquisto della Minardi ed il nuovo nome della squadra.\nLa vettura.\nL'acquisizione della Minardi, da parte di Red Bull, non comport\u00f2 l'utilizzo massiccio delle esperienze gi\u00e0 maturate nella piccola squadra faentina. Venne invece utilizzata la vettura che il team principale Red Bull Racing aveva fatto correre l'anno precedente. La vettura, denominata STR1, era in pratica una riedizione della Red Bull RB1, con pochissime modifiche. Della precedente vettura venne conservata anche la motorizzazione. Infatti il regolamento della stagione 2006 permetteva l'utilizzo dei motori della generazione precedente, V10 di , con una flangia di aspirazione limitata a di diametro e regime di rotazione massimo di giri/min.\nIn questo modo la FIA puntava a rendere complessivamente poco conveniente usare un motore da 3\u00a0000\u00a0cm\u00b3, ma lasciava la porta aperta ai piccoli team con pochi fondi che non potevano permettersi in poco tempo di trovare un fornitore per la nuova formula V8 da 2\u00a0400\u00a0cm\u00b3. In realt\u00e0 fu solo la Toro Rosso a sfruttare questa possibilit\u00e0, mentre tutti gli altri concorrenti ricorsero alle nuove motorizzazioni.\nAveva le sospensioni anteriori con barre di torsione e ammortizzatori (2+1) e quelle posteriori con barre di torsione e molle (2+1). La carreggiata anteriore era di 1\u00a0440\u00a0mm e la posteriore di 1\u00a0410\u00a0mm.\nLa stagione.\nI test in vista del nuovo impegno cominciarono gi\u00e0 sul tracciato di Barcellona alla fine di novembre 2005, ancora come telaio Red Bull. La STR1 debutt\u00f2 in pista il 9 febbraio 2006, confermando l'utilizzo del motore da 3000 cc.\nDato che il V10 della Cosworth non utilizzava tromboncini di aspirazione ad altezza variabile, non venne penalizzato dal divieto di utilizzarli nel 2006, e pertanto le prestazioni della vettura risultarono competitive nella prima parte della stagione. Nel prosieguo dell'anno, la limitazione del regime di rotazione per i motori V10, cre\u00f2 per\u00f2 una differenza di prestazioni con i motori V8, che non era possibile colmare, considerato anche che il motore era sostanzialmente privo di evoluzioni tecniche significative. Nonostante la competitivit\u00e0 non eccelsa quanto a potenza, il motore Cosworth si rivel\u00f2 piuttosto affidabile, con diversi esemplari presenti nella graduatoria dei propulsori che percorsero il maggior numero di chilometri.\nNel corso della stagione gli adattamenti ai vari circuiti ottenuti mediante componenti realizzati appositamente, quali alettoni e profili aerodinamici, seguirono l'uso che ne aveva fatto la Red Bull nella stagione precedente, trattandosi della stessa vettura. Lo sviluppo dell'ala anteriore, in particolare alcuni nuovi profili, sia \"originali\" che ispirati alle vetture Minardi della stagione precedente, fu invece uguale sulla Toro Rosso e sulla vettura del team Red Bull della stagione corrente.\nNonostante fosse una soluzione ponte, in attesa di poter sviluppare un progetto autonomo, la STR01 permise alla squadra \"esordiente\" di ottenere un punto, grazie all'ottavo posto di Liuzzi al Gran Premio degli Stati Uniti."}
{"id": "1773162", "revid": "1494169", "url": "https://it.wikipedia.org/wiki?curid=1773162", "title": "Yield", "text": ""}
{"id": "1773163", "revid": "11959", "url": "https://it.wikipedia.org/wiki?curid=1773163", "title": "Mohammed bin Rashid Al Maktoum", "text": ""}
{"id": "1773164", "revid": "124585266", "url": "https://it.wikipedia.org/wiki?curid=1773164", "title": "Absorbent glass mat", "text": "Le batterie AGM (absorbent glass mat) sono una classe di accumulatori al piombo nelle quali l'elettrolita \u00e8 assorbito dentro una matrice di sottili fibre di vetro.\nCosto.\nNormalmente costano pi\u00f9 delle normali batterie al piombo, molto di pi\u00f9 se hanno piastre a spirale, ma meno di alcune altre batterie di pari capacit\u00e0.\nSignificato di AGM.\nVRLA: batterie AGM (Absorbed Glass Mat) e GEL \nCaratteristiche.\nVRLA: batterie AGM (Absorbed Glass Mat) e GEL con approfondimenti qui: https://www.pegasoroma.it/it/consigli-utili/72-batterie-agm-absorbed-glass-mat.html "}
{"id": "1773165", "revid": "767487", "url": "https://it.wikipedia.org/wiki?curid=1773165", "title": "Il prigioniero della miniera", "text": "Il prigioniero della miniera (\"Garden of Evil\") \u00e8 un film statunitense del 1954 diretto da Henry Hathaway\nTrama.\nIn seguito al crollo di una miniera in Messico, il cercatore d'oro John Fuller rimane imprigionato con una gamba sotto le macerie. La moglie Leah corre disperata in una cittadina costiera e torna con quattro avventurieri che, dietro compenso, s'impegnano ad aiutarla a trasportare il ferito verso la salvezza. L'impresa si rivela molto difficile perch\u00e9 la regione pullula di ferocissimi indiani che sembrano intenzionati a sterminare il gruppo degli incauti soccorritori. Anche all'interno della brigata serpeggiano tensioni e contraddizioni: Leah intesse con il marito un rapporto venato di amarezza e di rimpianti che l'addolora profondamente e, diventando un elemento fortemente perturbante all'interno della piccola comunit\u00e0 maschile, il suo fascino fa perdere la testa a pi\u00f9 di uno fra i suoi compagni di avventura. La via del ritorno sar\u00e0 sanguinosa perch\u00e9, pur ostinandosi a restare invisibili, gli indiani inizieranno a decimare il gruppo con le loro micidiali frecce e non tutti riusciranno a salvarsi.\nProduzione.\nIl titolo originale del film era \"Vulcano\", ma fu cambiato durante le riprese per non creare confusioni con un altro film dal medesimo titolo, girato in Italia da William Dieterle e interpretato da Anna Magnani. Gli esterni del film furono girati in Messico, nella citt\u00e0 coloniale di Tepatzlan e nella regione di Guanajuato. Gli interni furono realizzati nei Churubusco Studios di Citt\u00e0 del Messico. Gary Cooper e Susan Hayward tornavano a fare coppia molti anni dopo \"Beau Geste\" (1939) di William A. Wellman che aveva riservato all'attrice il suo primo ruolo di rilievo. Nei panni di una cantante da saloon appare brevemente l'attrice di origine portoricana Rita Moreno che muoveva i primi passi a Hollywood e che meno di dieci anni dopo avrebbe vinto il Premio Oscar come miglior attrice non protagonista per \"West Side Story\" di Robert Wise. Il produttore del film, Charles Brackett, era anche uno stimato sceneggiatore, tre volte vincitore del Premio Oscar per le sceneggiature di \"Giorni perduti\" (1946) e di \"Viale del tramonto\" (1951), diretti entrambi da Billy Wilder, e per quella di \"Titanic\" (1954) di Jean Negulesco. Nel 1959 conquist\u00f2 un quarto Premio Oscar, stavolta alla carriera."}
{"id": "1773166", "revid": "122500474", "url": "https://it.wikipedia.org/wiki?curid=1773166", "title": "Juan S\u00e1nchez Cot\u00e1n", "text": "Biografia.\nLa sua formazione artistica avvenne a Toledo dove, aperta bottega, ebbe importante clientela. Per venti anni dipinse scene religiose, ritratti e nature morte. Ma nel 1603 decise di intraprendere la vita monastica presso i certosini del monastero di Santa Maria de El Paular, vicino a Madrid; nel 1612 fu trasferito nella Certosa di Granada, dove rimase fino alla morte.\nProlifico pittore religioso, Cot\u00e1n \u00e8 rimasto famoso come autore di nature morte, soprattutto dopo l'esposizione a Madrid di due sue tele nel 1935, durante la mostra \"Floreros y bodegones\", tesa alla rivalorizzazione della natura morta spagnola. I suoi \"bodegones\" sono sobri e austeri, in pieno contrasto con l'opulenza della scuola fiamminga. Pioniere in Spagna del nuovo genere pittorico, i suoi dipinti saranno punto di riferimento nella carriera artistica del grande Luis Mel\u00e9ndez.\nBibliografia.\nAA.VV., \"La pittura barocca: due secoli di meraviglie alle soglie della pittura moderna\", Electa, Milano 1999, pp.\u00a050\u201351 ISBN 88-435-6761-6"}
{"id": "1773173", "revid": "1452073", "url": "https://it.wikipedia.org/wiki?curid=1773173", "title": "Respirazione anaerobica", "text": "Il termine respirazione anaerobica indica una via del metabolismo energetico in cui una catena di trasporto degli elettroni usa come accettore finale un composto ossidato diverso dalla molecola d'ossigeno (ossigeno molecolare) O2 che \u00e8 invece alla base della respirazione aerobica o cellulare.\nQuesto tipo di metabolismo \u00e8 presente tra i batteri e i funghi come Neurospora crassa, Aspergillus nidulans e Hansenula anomala che sono in grado di attuare una respirazione anaerobica con accettore finale di elettroni lo ione nitrato NO3- (organismi anaerobi). Si conoscono casi di batteri che usano come accettori finali di elettroni nitrati (NO3- derivato dall'acido nitrico), solfati (SO42- derivato dall'acido solforico) o carbonati CO32-.\nBatteri denitrificanti.\nI \"batteri denitrificanti\" utilizzano il nitrato (NO3-) come accettore di elettroni riducendolo ad azoto molecolare (N2). La reazione complessiva pu\u00f2 essere riassunta in questo modo:\nQuesto metabolismo energetico \u00e8 stato studiato in organismi anaerobi facoltativi appartenenti ai generi \"Pseudomonas\", \"Bacillus\", \"Thiobacillus\" e altri, che utilizzano molecole di nitrato solo quando vivono in carenza di O2.\nLa denitrificazione \u00e8 uno stadio del ciclo dell'azoto, che avviene sia nel suolo che nelle acque, ed \u00e8 un processo importante per l'eliminazione dei nitrati, soprattutto negli ambienti acquatici, dove questi composti possono provocare fenomeni di eutrofizzazione\nBatteri solfato-riduttori.\nA questo gruppo appartengono micoorganismi anaerobi obbligati appartenenti ai generi \"Sulfobacteria\" e \"Clostridium\".\nIn questo caso l'accettore degli elettroni \u00e8 lo ione solfato (SO4=) che viene ridotto a ione solfuro (S=). La reazione pu\u00f2 essere schematizzata cos\u00ec:\nLa riduzione degli ioni solfato \u00e8 una tappa del ciclo dello zolfo\nQuesti (ed altri) batteri sono alla base di una catena trofica presente nelle profondit\u00e0 oceaniche, in prossimit\u00e0 di sorgenti idrotermali associate alle dorsali: i black smoker.\nBatteri metanogeni.\nL'uso di anidride carbonica (CO2) come accettore di elettroni da parte di microorganismi porta alla produzione di metano (CH4) secondo una reazione (metanogenesi) semplificabile in questo modo:\nAccanto a questa via, per\u00f2 questi organismi presentano la possibilit\u00e0 di produrre metano partendo da composti organici parzialmente ridotti come il carbonio metilico dell'acido acetico. Un'altra via ancora possibile \u00e8 quella a partire dal Metanolo CH3OH:\nI microorganismi in grado di svolgere questo tipo di metabolismo appartengono ad alcune particolari classi di Archea e in particolare agli Euryarchaeota.\nQuesti batteri sono coinvolti nella produzione del biogas."}
{"id": "1773174", "revid": "6923", "url": "https://it.wikipedia.org/wiki?curid=1773174", "title": "Can't Slow Down (Lionel Richie)", "text": "Can't Slow Down (1983) \u00e8 il secondo album di Lionel Richie."}
{"id": "1773175", "revid": "559473", "url": "https://it.wikipedia.org/wiki?curid=1773175", "title": "Lecitina di soia", "text": ""}
{"id": "1773176", "revid": "7", "url": "https://it.wikipedia.org/wiki?curid=1773176", "title": "Castello Miramare di Trieste", "text": ""}
{"id": "1773180", "revid": "116505925", "url": "https://it.wikipedia.org/wiki?curid=1773180", "title": "Villa Mirabellino", "text": "La Villa Mirabellino \u00e8 una residenza nobiliare edificata nel XVIII secolo e rimasta inclusa nel Parco di Monza.\nStoria.\nLa sua costruzione si deve al cardinale Angelo Maria Durini che la fece erigere nel 1776 dall'architetto Giulio Galliori per alloggiarvi gli invitati al suo cenacolo letterario. La villa era utilizzata anche per delle semplici cene nelle serate estive, in cui il Cardinale amava conversare con gli amici. Il Cardinale possedeva gi\u00e0 una villa, Villa Mirabello, ma decise di costruirne una pi\u00f9 piccola, da qui il nome \"Mirabellino\" come \"d\u00e9pendance\". Le due ville infatti si trovano una di fronte all'altra, collegate da un viale alberato.\nNel 1805 le due propriet\u00e0 dei conti Durini, Villa Mirabello e Villa Mirabellino furono espropriate dal governo francese, che aveva deciso di dotare la Villa Reale di Monza di un vasto parco sullo stile del Castello di Versailles. Nello stesso anno si stabiliva nella Villa Reale di Monza il vicer\u00e9 Eugenio Beauharnais con la moglie Augusta Amalia di Wittelsbach che s'innamor\u00f2 di entrambe le ville, ma in particolar modo del Mirabellino che le ricordava la residenza di campagna presso Monaco dove era cresciuta. Eugenio don\u00f2 il Mirabellino alla moglie dopo averlo ristrutturato all'interno e averlo dotato di un gazebo e giochi per bambini. La Villa venne rinominata \"Villa Augusta\", in onore della viceregina che vi soggiornava frequentemente.\nArchitettura.\nLa Villa sorge sul declivio che fronteggia la pi\u00f9 antica Villa Mirabello. I due edifici sono collegati tra loro con un viale di carpini. L'architetto Giulio Galliori costru\u00ec la nuova villa speculare alla prima, con le ali della U in direzione opposta, su modello del Belvedere inferiore e superiore di Vienna. \nLa facciata era dotata in origine di una scalinata semicircolare ora scomparsa. Si possono ancora ammirare il pronao leggermente sporgente, incorniciato da due pilastri laterali e due colonne doriche centrali, che si protende su un terrazzo a balcone. Il pronao costituiva, in origine un portico poi chiuso. Rimangono la volta a crociera, affrescata con motivi floreali e geometrici. Sulla testata dell'ala settentrionale, un portale segnala l'ingresso alla cappella gentilizia dei Durini ormai scomparsa\nSede collegio-scuola elementare anni '50/'60, XX secolo.\nLa Villa Mirabellino \u00e8 stata sede, tra gli anni '50/'60 del XX secolo, di un collegio pubblico per bambini provenienti da famiglie con problemi sanitari o socio-economici. \nIl collegio era gestito dal Comune di Milano e al suo interno lavorava personale qualificato: una Direttrice, responsabile dell'andamento generale, e delle educatrici diplomate maestre che si occupavano di seguire i bambini giorno e notte, alternandosi nei turni di lavoro. Delle maestre esterne garantivano il corso di istruzione elementare che si teneva in appositi spazi adibiti ad aule. Al termine delle elementari i bambini ancora bisognosi di aiuto venivano trasferiti in altre strutture per proseguire il corso di studi. \nLe due ali dell'edificio disponevano di spazi riservati per femmine e maschi (camerate, zone di studio, bagni, spogliatoi, spazi ricreativi interni) mentre altri spazi erano comuni ad entrambi i sessi (refettorio, aule scolastiche, giardini). Sul retro della villa si estendeva un giardino erboso molto vasto che digradava verso un boschetto il cui accesso era vietato ai bambini.\nIl collegio curava molto la salute e una scrupolosa igiene personale, oltre ad offrire stimoli culturali di diverso tipo per ampliare l'orizzonte cognitivo dei bambini. Si trattava di un'Istituzione \"benefica\" davvero encomiabile.\nIl cortile della ricreazione, si affacciava sull'allora fiorente ippodromo di Monza. Un mezzo di trasporto urbano (scuolabus) era messo a disposizione degli studenti.\nDopo essere stato sede scolastica l'edificio \u00e8 stato usato come centro dei sindacati. Davanti al pronao del cortile d'onore \u00e8 stato costruito un campo di bocce."}
{"id": "1773181", "revid": "215024", "url": "https://it.wikipedia.org/wiki?curid=1773181", "title": "Smart Dust", "text": ""}
{"id": "1773185", "revid": "99185", "url": "https://it.wikipedia.org/wiki?curid=1773185", "title": "Quantizzazione canonica", "text": "In fisica la quantizzazione canonica \u00e8 una delle molte procedure per quantizzare una teoria classica.\nStoricamente fu il primo metodo ad essere utilizzato per costruire la meccanica quantistica. Il termine \"canonico\" si riferisce a una certa struttura della teoria classica chiamata struttura simplettica che \u00e8 preservata nella teoria quantistica.\nTeoria.\nNella meccanica classica lo stato di un sistema fisico \u00e8 specificato una volta che siano specificati i valori assunti dalle variabili dinamiche che sono le coordinate formula_1 e i momenti formula_2. La struttura canonica (anche nota come struttura simplettica) della meccanica classica consiste nelle parentesi di Poisson formula_3 fra queste variabili. Tutte le trasformazioni che lasciano le parentesi di Poisson invarianti, sono consentite come trasformazioni canoniche della meccanica classica.\nIn meccanica quantistica le variabili dinamiche sono sostituite da operatori agenti in uno spazio di Hilbert degli stati quantistici. Nella quantizzazione canonica le parentesi di Poisson sono sostituite da commutatori, formula_4. Questo immediatamente fornisce il principio di indeterminazione della meccanica quantistica, formula_5."}
{"id": "1773188", "revid": "1522738", "url": "https://it.wikipedia.org/wiki?curid=1773188", "title": "Brunifoglia", "text": ""}
{"id": "1773193", "revid": "1305772", "url": "https://it.wikipedia.org/wiki?curid=1773193", "title": "Dancing on the Ceiling", "text": "Dancing on the Ceiling (1986) \u00e8 il terzo album di Lionel Richie.\nL'album doveva inizialmente chiamarsi \"Say You, Say Me\".\nTracce.\nRistampa 2003.\nNel 2003 fu pubblicata una versione speciale dell'album.\nLa sua lista tracce \u00e8 uguale a quella della versione originale pi\u00f9 le versioni estese di \"Dancing on the Ceiling\" (10), \"Se La\" (11), \"Don't Stop\" (12) e \"Love Will Conquer All\" (13)."}
{"id": "1773194", "revid": "339392", "url": "https://it.wikipedia.org/wiki?curid=1773194", "title": "Wokrejs Gorne B\u0142ota-\u0141u\u017eyca", "text": ""}
{"id": "1773195", "revid": "339392", "url": "https://it.wikipedia.org/wiki?curid=1773195", "title": "Wokrjes Hornjo B\u0142ota-\u0141u\u017eica", "text": ""}
{"id": "1773204", "revid": "1522738", "url": "https://it.wikipedia.org/wiki?curid=1773204", "title": "Forestopoli", "text": ""}
{"id": "1773205", "revid": "36426", "url": "https://it.wikipedia.org/wiki?curid=1773205", "title": "Villa Favard", "text": "Villa Favard, chiamata anche Palazzo Favard, si trova a Firenze, in via Curtatone 1, angolo Lungarno Vespucci 36, con affacci anche su via Palestro 2, via e via Curtatone 1. \u00c8 attualmente sede della scuola di Fashion Business e Design Polimoda.\nSi tratta di una delle opere maggiori di Giuseppe Poggi e di uno dei pi\u00f9 significativi esempi di architettura privata fiorentina del secondo Ottocento: chiaramente ispirata a modelli propri delle residenze suburbane fiorentine del Cinquecento, si presenta autonoma rispetto agli allineamenti viari - vinti gli ostacoli posti dall'amministrazione comunale -, aperta alla luce del lungarno e circondata da un giardino che le conferisce, nonostante il tessuto urbano nel quale si colloca (e nonostante sia sempre stata indicata dal Poggi come 'palazzo'), la dignit\u00e0 di villa.\nStoria.\nIl palazzo, una delle ultime grandi residenze nobiliari costruite nel centro di Firenze, fu voluto dalla baronessa Fiorella Favard de l'Anglade che incaric\u00f2, nel 1857, l'architetto Giuseppe Poggi, allora molto in voga tra la nobilt\u00e0 fiorentina. La baronessa era un personaggio per certi versi misterioso, della quale si ignora l'origine della ricchezza, nata a Livorno nel 1813 da padre francese, tenente della Dogana imperiale durante l'occupazione napoleonica, e madre italiana, si era trasferita con i familiari prima a Marsiglia e poi a Parigi, dove conobbe suo marito Michel Favard, \"propri\u00e9taire d\u00e9l\u00e9gu\u00e9\" della Guyana francese; sebbene non sia nota la ragione della sua improvvisa e cospicua ricchezza, si pensa che sia stata l'amante di Napoleone III. Nel 1855 torn\u00f2 a Firenze e dopo aver acquistato la villa Favard di Rovezzano, decise di farsi costruire il palazzo in centro.\nIl progetto si avvalse della notevole quantit\u00e0 di terreno disponibile, acquistato appositamente dalla baronessa. Inizialmente ci furono dei problemi col Comune, perch\u00e9 vigeva l'obbligo di non interrompere l'allineamento degli edifici sulla strada, mentre il progetto prevedeva un edificio isolato al centro dell'isolato circondato dal giardino. Nonostante ci\u00f2 il progetto non venne modificato ed entro il 1858 era completato.\nDopo la morte della baronessa (1889, sepolta nella cappella gentilizia della villa di Rovezzano) si organizz\u00f2 una vendita all'asta di tutti beni, per mancanza di eredi (1893). L'edificio sul lungarno venne acquistato dall'antiquario e immobiliarista Vincenzo Ciampolini, con tutti i ricchissimi arredi, il quali vennero in seguito dispersi in un'altra asta nel 1926, dopo essere passata per varie mani, al tempo della propriet\u00e0 Mortara. In quell'occasione la villa rischi\u00f2 di essere abbattuta per fare spazi a un casamento, fatto questo scongiurato sia grazie alla campagna di stampa promossa dai quotidiani locali, sia dal veto posto dalla Soprintendenza ai Monumenti (con il coinvolgimento diretto di Giovanni Poggi e di Ezio Cerpi).\nPervenuta all'Universit\u00e0 di Firenze, fino al 2004 vi ha avuto sede la Facolt\u00e0 di Economia, che si \u00e8 poi spostata nel Polo delle Scienze Sociali di Novoli. Acquistata nel 2007 dall'Ente Cassa di Risparmio di Firenze per farne un centro internazionale di formazione e sottoposta ad un'accurata opera di ristrutturazione, dall'aprile 2011 \u00e8 sede dell'istituto fiorentino Polimoda (Istituto Internazionale di Fashion Design e Marketing). A partire da ottobre 2011, la villa ospita gli uffici e le aule pi\u00f9 prestigiose, oltre al Centro di documentazione Matteo Lanzoni di Polimoda e insieme alle annesse ex-scuderie accoglie ogni anno centinaia di studenti provenienti da tutto il mondo.\nDel complesso fa ugualmente parte l'edificio delle scuderie, posto alle spalle della villa, ugualmente restaurato e, negli interni, ristrutturato con la creazione di un terzo piano sottotetto che ha consentito di ottenere diciassette aule e due laboratori, oltre ad aree di servizio a disposizione di studenti e docenti (il tutto inaugurato nel 2011).\nDal 1952 la villa d\u00e0 il nome all'Associazione Villa Favard, l'associazione degli \"alumni\" della Facolt\u00e0 di Economia dell'Universit\u00e0 di Firenze.\nDescrizione.\nLa villa urbana \u00e8 una delle ultime espressioni dell'equilibrato stile neoclassico fiorentino. La base \u00e8 quadrata, al centro di un isolato che d\u00e0 scenograficamente sul Lungarno Nuovo (poi detto \"Vespucci\"). L'edificio si sviluppa internamente per quattro piani, ma esternamente si mostra organizzato su due soli livelli, caratterizzati da finestre con timpani triangolari al primo piano e curvilinei al secondo. \"Rigoroso l'impianto planimetrico e il disegno delle facciate giocate sull'uso di finestre ad arco, fiancheggiate da aperture minori rettangolari timpanate; verso l'Arno il fronte presenta un loggiato poco profondo, formato da un colonnato a due piani, mentre il prospetto opposto si articola e si protende a formare un portico coperto per l'accesso protetto delle carrozze; un coronamento a balaustra nasconde il tetto\" (Gobbi).\nL'edificio si innalza al centro di un giardino recintato da un'alta e artistica cancellata in ferro, separato dal fabbricato delle scuderie, che si trova lungo via Montebello e \"abbraccia\", con le due ali trapezoidali, la villa sul retro.\nInterni.\nRispetto agli esterni, sufficientemente ossequiosi della tradizione, gli interni, ultimati nel 1861, rispecchiano il gusto proprio degli hotels parigini del tempo di Napoleone III, con belle pitture a encausto di Cesare Mussini (Salone \"blue de ciel\" coi \"Trionfi dell'Amore\") e altri dipinti murali di Annibale Gatti (\"Sala di Amore e Psiche, Sala di Torquato Tasso, Camera delle Arti\") e Olinto Bandinelli (\"Corridoio d'onore, Salone dei Quattro Elementi\", \"Salone del Sonno\"). La sala da ballo (gi\u00e0 aula magna della Facolt\u00e0 di Economia) \u00e8 decorata da stucchi e intagli bianchi e oro, con un maestoso lampadario ligneo. Rimangono inoltre vari elementi di arredo realizzati dall'intagliatore fiorentino Francesco Morini e della bottega di Angelo e Rinaldo Barbetti, ugualmente rappresentativi di un d\u00e9cor degli interni di grande ricchezza e di gusto internazionale.\nNel vestibolo, dove inizia lo scalone, si trovava la statua di Antonio Canova di \"Letizia Ramolino, madre di Napoleone\", oggi alla Biblioteca Nazionale Centrale di Firenze, ed altre grandi statue con figure femminili.\nAl primo piano, la zona notte, si trova la \"sala delle Colonne\", un'altra sala da pranzo, la sala delle porcellane, la sala in stile pompeiano, il guardaroba e diverse camere. Il secondo piano contiene un'alcova, una camera \"degli acquerelli\", un salone e una camera di fondo."}
{"id": "1773207", "revid": "599013", "url": "https://it.wikipedia.org/wiki?curid=1773207", "title": "Guglielmo Coppola", "text": "Carriera.\nDopo avere militato nelle giovanili della , nel 1980 passa al , in Serie C1. Dopo aver giocato appena 3 partite, in ottobre scende in Serie C2 passando alla .\nNell'estate del 1981 passa al , sempre in Serie C2. Con i bianconeri vince il campionato mettendo a segno 13 reti (di cui 7 su rigore) e laureandosi capocannoniere della squadra. Nella stagione successiva si riconferma mettendo a segno altre 10 reti e portando il Siena alla salvezza in Serie C1.\nNel 1983 si trasferisce al Padova, in Serie B. In Veneto rimane complessivamente tre stagioni (una in B e due in C1), con l'intermezzo della stagione 1984-1985 in cui si divide tra (che lascia prima dell'inizio del campionato per incomprensioni con l'allenatore Marino Perani) e Catania, dove disputa 37 gare segnando 5 reti. Rientrato al Padova, conquista la promozione in Serie B al termine del campionato 1986/87; tuttavia non segue la squadra in cadetteria, trasferendosi al Cagliari, di nuovo in C1. Gioca due stagioni in Sardegna mettendo a segno 22 reti, e nel campionato 1988-1989 conquista la sua seconda promozione in B e la Coppa Italia di Serie C.\nAnche in questo caso lascia la squadra dopo la promozione: viene ceduto per un miliardo di lire al Taranto, anche a causa di problemi economici della societ\u00e0 cagliaritana. Nel campionato 1989-1990 realizza 10 reti e contribuisce alla promozione in Serie B dei pugliesi, la terza personale. Passa quindi al Cosenza, in Serie B: con i silani disputa la propria peggior stagione in termini realizzativi, con 2 reti segnate in 27 partite. Ridiscende in Serie C1 tornando al Siena, con cui disputa 3 stagioni in cui mette a segno 17 reti complessive.\nDopo il ritiro.\nChiusa l'esperienza senese, nel 1994 abbandona definitivamente il mondo del calcio aprendo un bar nel centro di Firenze."}
{"id": "1773208", "revid": "254401", "url": "https://it.wikipedia.org/wiki?curid=1773208", "title": "Giuseppe Massarenti", "text": "Biografia.\nNato da Petronio Massarenti e Celestina Andrini ebbe umili origini e, rimasto orfano ben presto, intraprese, grazie a uno zio, gli studi di farmacia, conseguendo la laurea nel 1893. \nDurante il periodo universitario entr\u00f2 in contatto con Andrea Costa, che lo spron\u00f2 ad un'azione in favore dei braccianti e dei mezzadri del bolognese.\nNel 1892 promosse la costituzione della sezione socialista del suo paese, e fond\u00f2 anche la Lega di resistenza, che raccoglieva le istanze dei braccianti e dei lavoratori rurali. Sempre in quella stagione prese parte a Genova alla costituente del PSI, ricevendo l'incarico di fondare una rete di cooperative e braccianti, rete che rese le valli emiliane ricche di colture come riso, grano, e canapa.\nIl 17 marzo 1911 fu iniziato in Massoneria nella Loggia \"Otto agosto\" di Bologna, e il 10 luglio 1912 divenne Maestro massone.\nIl suo costante impegno politico lo port\u00f2 a diventare sindaco di Molinella nel 1906, carica che ricopr\u00ec per ben due volte, salvo abbandonarla in entrambi i casi. La prima volta nel 1914 a seguito di una violenta repressione dello stato contro delle rivendicazioni mezzadrili; a fronte di alcuni morti, vistosi additare come fomentatore dei disordini, fu costretto a rifugiarsi a San Marino, dove si difese dalle colonne di un settimanale socialista.\nLa seconda nell'immediato primo dopoguerra quando, dopo che si fu opposto alla repressione per le mancate iscrizioni al sindacato fascista, le squadracce fasciste alimentate dagli agrari lo tormentarono fino a far cessare le sue attivit\u00e0; a Roma Massarenti sub\u00ec un arresto nel 1926 con condanna due anni e mezzo di confino prorogato per altri 5 anni; nuovamente arrestato nel 1937, fu stavolta internato in un ospedale psichiatrico romano e pot\u00e9 tornare a Molinella solo dopo la fine della guerra morendo nel suo paese di origine nel marzo del 1950. Anna Kuliscioff, in una lettera a Filippo Turati su tali accadimenti, mette in risalto la figura di Massarenti, sottolineandone una fede cristiana tale da sfiorare l'ascetismo.\nNell'Italia liberata, Massarenti non volle pi\u00f9 prendere parte alla vita politica, ormai infiacchito e minato nel fisico oltre che nel morale. Oltre a Molinella, anche Casalecchio di Reno, Bologna, Modena, Genova, Milano, Montesilvano, Forl\u00ec e Parma gli hanno dedicato vie e piazze."}
{"id": "1773217", "revid": "401052", "url": "https://it.wikipedia.org/wiki?curid=1773217", "title": "Calau", "text": "Calau, in lusaziano \"Kalawa\", \u00e8 una citt\u00e0 del Brandeburgo, in Germania. Appartiene al circondario dell'Oberspreewald-Lusazia.\nStoria.\nIl 31 dicembre 2001 vennero aggregati alla citt\u00e0 di Calau i comuni di Buckow, Craupe, Gollmitz, Gro\u00df Jehser e Zinnitz.\nNel 2003 vennero aggregati alla citt\u00e0 di Calau i comuni di Bolschwitz, Gro\u00df-Meh\u00dfow, Kemmen, Mlode, Sa\u00dfleben e Werchow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nCalau si divide in 12 zone (\"Ortsteil\"), corrispondente all'area urbana e a 11 frazioni:\nAmministrazione.\nGemellaggi.\nCalau \u00e8 gemellata con:"}
{"id": "1773218", "revid": "149727", "url": "https://it.wikipedia.org/wiki?curid=1773218", "title": "Kalawa", "text": ""}
{"id": "1773220", "revid": "149727", "url": "https://it.wikipedia.org/wiki?curid=1773220", "title": "Kalau", "text": ""}
{"id": "1773223", "revid": "1305772", "url": "https://it.wikipedia.org/wiki?curid=1773223", "title": "Kupferm\u00fchle", "text": "Kupferm\u00fchle (Danese: \"Kobberm\u00f8lle\", entrambe le versioni significano \"lamine di rame\") \u00e8 un villaggio situato a nord di Flensburg nello Schleswig-Holstein, la regione pi\u00f9 settentrionale della Germania. \u00c8 frazione del comune di Harrislee.\nGeografia fisica.\nSi trova molto vicino al fiordo di Flensburg ed \u00e8 l'ultimo villaggio prima della frontiera tedesco-danese. \nFino al 1920 Kupferm\u00fchle si trovava nella parrocchia di Bov fino a che il confine non la divise in due lasciando il villaggio nella parte tedesca, da quel momento si trova nel comune tedesco di Harrislee.\nStoria.\nKupferm\u00fchle fu sede della prima industria dello Schleswig, naturalmente come lo dice il nome stesso per l'estrazione del rame. L'estrazione fu iniziata al tempo e per ordine del re Cristiano IV nel 1612 proprio per la produzione di rame la produzione continuo nei secoli contando ancora nel 1914 pi\u00f9 di 200 lavoratori fino alla sua bancarotta nel 1962.\nDurante il XVII secolo vennero costruite delle residenze per i lavoratori dell'industria del rame. In seguito queste costruzioni vennero chiamate \"nyboder\" visto che avevano diverse sembianze che facevano ricordare l'omonimo distretto di Copenaghen dove risiedono le costruzioni cristiane dell'epoca.\nCultura.\nIl villaggio oggi ospita un museo sulla storia dell'estrazione del rame con numerose testimonianze e reperti.\nSociet\u00e0.\nLingue e dialetti.\nLa vicinanza e la storia della zona fa s\u00ec che gran parte della popolazione residente a Kupferm\u00fchle appartenga a quella che viene chiamata la minoranza danese dello Schleswig meridionale. Una scuola danese chiamata appunto \"Kobberm\u00f8lle Skole\" insegna ai suoi allievi in lingua danese ed \u00e8 situata nella vicina frazione di Wassersleben."}
{"id": "1773235", "revid": "767487", "url": "https://it.wikipedia.org/wiki?curid=1773235", "title": "117 Degrees", "text": "117 Deegrees (Oppure 117\u00b0) \u00e8 un album solista pubblicato nel 1998 da Izzy Stradlin.\n\u00c8 il primo album solista della carriera del chitarrista. Due delle tracce, \"Memphis\" e \"Good Enough\", furono create precedentemente per la band di Izzy, i Ju Ju Hounds, ma a causa dello scioglimento della band, Izzy le ha utilizzate per il suo disco. \u00c8 stato creato con la partecipazione di Duff McKagan, Grunt Rick Richards e Taz Bentley.\nFormazione.\nColoro che hanno partecipato alla creazione dell'album:"}
{"id": "1773236", "revid": "181699", "url": "https://it.wikipedia.org/wiki?curid=1773236", "title": "Rinvio a giudizio", "text": "Il rinvio a giudizio, nell'ordinamento giuridico italiano, anticipa e predispone l'instaurazione del processo penale. \u00c8 disciplinato dal codice di procedura penale italiano, all'articolo 416.\nCaratteristiche.\nPu\u00f2 essere formulata sia dal pubblico ministero che dal giudice per l'udienza preliminare alla fine dell'udienza preliminare; essa deve contenere una serie di elementi tra i quali l'enunciazione in forma chiara e precisa della imputazione. Tale elemento \u00e8 di fondamentale importanza poich\u00e9 fissa l'oggetto dell'udienza preliminare e soprattutto garantisce all'imputato di esercitare compiutamente il diritto di difesa. \nProcedimento.\nLa richiesta \u00e8 disciplinata dagli artt. 416 e seguenti del codice di procedura penale italiano. Essa \u00e8 formulata dal pubblico ministero ogni qual volta egli ritiene che nel corso delle indagini preliminari siano stati raccolti elementi sufficienti a sostenere l'accusa nell'eventuale e successivo giudizio, presso la cancelleria del giudice per le indagini preliminari (GIP) \nA seguito della richiesta di rinvio a giudizio formulata dal PM, il giudice dell'udienza preliminare pu\u00f2 emettere due distinti provvedimenti: il \"decreto che dispone il giudizio\", disciplinato dall'art. 429 cpp, oppure una sentenza di non luogo a procedere, contemplata dall'art. 425 cpp. Il decreto segna, per cos\u00ec dire, la fondatezza della ipotesi accusatoria formulata dal PM: tale atto segna l'inizio del processo penale di merito avente ad oggetto l'accertamento del reato e la colpevolezza dell'imputato, con l'instaurazione dell'udienza preliminare, cui pu\u00f2 seguire ulteriore rinvio a giudizio o sentenza di non luogo a procedere, ambedue emanate dal giudice dell'udienza preliminare. La sentenza di non luogo \u00e8 soggetta a impugnazione e, in ogni caso, \u00e8 suscettibile di revoca."}
{"id": "1773238", "revid": "11959", "url": "https://it.wikipedia.org/wiki?curid=1773238", "title": "Guerra civile in Libano", "text": "La guerra civile libanese \u00e8 stata una guerra civile combattuta in Libano tra il 1975 ed il 1990, che ha visto numerosi contendenti e frequenti capovolgimenti di alleanze.\nLe cause del conflitto sono sia interne che esterne. Uno degli elementi che innescarono la guerra fu il contrasto di tipo settario tra la componente cristiana del Libano, che temeva di perdere la propria prevalenza demografica e politica in seguito all\u2019arrivo dei profughi palestinesi, e la componente musulmana, che si sentiva sottorappresentata nelle istituzioni e intendeva rimettere in discussione i rapporti di forza. Ad alimentare e prolungare la guerra contribuirono fattori esterni, ossia l\u2019intervento di altri Stati decisi a perseguire i propri interessi: la Siria, intenzionata a porre sotto tutela il Libano secondo il progetto di una \"Grande Siria\", e Israele, che intendeva contrastare i miliziani dell\u2019OLP creando una fascia di sicurezza sotto il proprio controllo.\nAntefatti.\nFra il 1948 ed il 1975, la demografia del Libano, gi\u00e0 di per s\u00e9 estremamente complessa in seguito alle secolari vicende del paese, era mutata per via dell'afflusso di un forte numero di profughi palestinesi.\nNel 1958, le milizie delle Falangi libanesi, a prevalenza maronita, a sostegno della politica filo occidentale del presidente Chamoun, si scontrarono con le milizie filonasseriane del primo ministro Karame. Serv\u00ec lo sbarco di 15\u00a0000 marines americani per sedare gli scontri. Dal 1973, in seguito alla guerra del Kippur e alla conseguente occupazione israeliana delle alture del Golan, la Siria cerc\u00f2 di aumentare la propria influenza politica e militare in Libano, considerato una provincia della \"Grande Siria\".\nNel 1975, il numero dei profughi palestinesi nel territorio libanese era cresciuto sino a circa 300.000 unit\u00e0. Il Libano divent\u00f2 anche rifugio dei miliziani palestinesi dell'OLP, i quali, cacciati dall'esercito giordano di re Husayn di Giordania, continuarono le loro azioni contro il confinante Israele. Gli accordi del Cairo legalizzarono la presenza dei miliziani palestinesi all'interno del territorio libanese. Il risultato fu che il Libano si trasform\u00f2 in un campo di battaglia, per la risposta con bombardamenti aerei e con tiri di artiglieria da parte d'Israele.\nI musulmani libanesi si sentivano sottorappresentati rispetto ai cristiani, e sotto la spinta del leader druso Kamal Jumblatt, che aveva fatto dei suo partito PSP una milizia, si unirono nel Movimento Nazionale Libanese, a cui si aggiunsero le milizie palestinesi dell'OLP e dell'FPLP. Arrivarono a controllare il 70% del paese e la met\u00e0 di Beirut.\nLe forze in conflitto.\nLa guerra civile scoppi\u00f2 il 13 aprile 1975. In tale data, ad \u02bfAyn al-Rumm\u0101na (\u0639\u064a\u0646 \ufe8d\ufedf\ufeae\u0645\u0651\u0627\ufee7\u0640\u0629) \u2013 un quartiere di Beirut \u2013 un piccolo gruppo di persone, tra cui Pierre Gemayel, assisteva alla consacrazione di una chiesa. Da un'automobile partirono raffiche di mitra da parte di miliziani palestinesi. Al termine dell'attacco armato si contarono quattro morti e sette feriti. Alcune ore dopo, ventisette palestinesi armati, stipati su un autobus che transitava nella stessa zona con analoghe intenzioni, vennero uccisi da militanti falangisti di \u02bfAyn al-Rumm\u0101na, dopo uno scontro violentissimo. Fu l'inizio effettivo della guerra.\nLa guerra civile scoppi\u00f2 sia in seguito all'invasione palestinese sia a causa di una confusa gestione del potere politico libanese. A fronteggiarsi furono da una parte le milizie composte da cristiani maroniti libanesi, delle quali la principale faceva riferimento al partito falangista di Pierre Gemayel, e dall'altra una coalizione di palestinesi alleati a libanesi musulmani, sunniti, sciiti (raccolti nell'Amal), oltre che a drusi (raccolti nel Partito Socialista Progressista).\nIl 18 gennaio 1976, a Qarantina, fu perpetrato il primo massacro su larga scala. Qarantina era una baraccopoli prevalentemente musulmana posta nel quartiere cristiano di Beirut, controllata da forze della OLP e abitata da curdi, siriani e palestinesi. La baraccopoli fu invasa dalle milizie maronite (\"Kat\u0101\u02beeb\", \"Guardiani del Cedro\" (\"Har\u0101s al-arz\"), \"Tigri\" (\"Num\u016br al-a\u1e25r\u0101r\"), di Camille Sham\u02bf\u016bn), e circa 1000-1.500 persone si disse che venissero uccise.\nLa risposta della controparte non tard\u00f2 a mancare: il 20 gennaio 1976 ebbe luogo il Massacro di Damur. Damur, una citt\u00e0 cristiana sulla strada principale a sud di Beirut, fu attaccata dai miliziani dell'Organizzazione per la Liberazione della Palestina e dal Movimento Nazionale Libanese: parte della sua popolazione cristiana rimase uccisa nella strage e il resto fu costretta a fuggire. Tale rappresaglia caus\u00f2 la morte di circa 500 persone.\nIl 13 luglio 1976 William Hawi, il numero due delle Falangi libanesi, fu ucciso da un cecchino palestinese a Tell al-Za'tar, mentre ispezionava le posizioni tenute dai suoi miliziani. A capo delle milizie fu allora chiamato Bashir Gemayel.\nLa situazione, che stava volgendo a favore dei cristiano-maroniti, indusse la Siria a intervenire nel maggio 1976. Infine la Lega Araba, dopo l'accordo di Riy\u0101\u1e0d del 21 ottobre 1976, autorizz\u00f2 l'intervento di una Forza Araba di Dissuasione (FAD) a maggioranza siriana, che riusc\u00ec a riportare con la forza una provvisoria e fragile pace nella nazione.\nLe \"guerre del Libano\".\nLa guerra del 1978.\nNel 1978, i falangisti capirono che i siriani avevano intenzione di occupare e controllare il paese, realizzando cos\u00ec il loro antico sogno della \"Grande Siria\", in quanto il Libano era considerato come una provincia dello Stato siriano e non come entit\u00e0 nazionale a s\u00e9 stante. Questa occupazione, sanzionata dagli Stati arabi, assunse forme esplicite a partire dal settembre di quell'anno.\nSempre nel 1978 avvenne il primo grande intervento armato da parte di Israele, al termine del quale l'esercito israeliano instaur\u00f2 una zona di sicurezza, occupando militarmente la parte meridionale del paese. Inoltre il controllo di tale zona venne affidato a una milizia di disertori dell'esercito libanese comandati da un ufficiale ammutinato chiamato Sa'd Haddad che ribattezz\u00f2 la sua coorte \"Esercito del Libano del Sud\". Questa fascia di sicurezza sar\u00e0 restituita al Libano nel 2000, per poi essere nuovamente ricostituita nel 2006 (al termine della seconda guerra israelo-libanese) sotto controllo congiunto dell'esercito libanese e di una missione internazionale dell'ONU.\nL'invasione israeliana del 1982.\nDal 1979 al 1983, i servizi segreti israeliani condussero una vasta campagna di attentati con autobombe che ha ucciso centinaia di palestinesi e libanesi, per lo pi\u00f9 civili, rivendicata dal \"Fronte per la liberazione del Libano dagli stranieri\" (FLLE). Il generale israeliano David Agmon afferma che l'obiettivo era quello di \"creare il caos tra palestinesi e siriani in Libano, senza lasciare un'impronta israeliana, per dare loro l'impressione di essere costantemente attaccati e infondere in loro un senso di insicurezza\". \"L'editorialista militare israeliano Ronen Bergman sottolinea che l'obiettivo principale era quello di \"spingere l'Organizzazione per la liberazione della Palestina a usare il terrorismo per fornire a Israele la giustificazione per un'invasione del Libano\".\nNel 1982 Israele invase il Libano: il suo obiettivo era l'annientamento delle formazioni della guerriglia palestinese. In pochi giorni le truppe israeliane arrivarono alla capitale Beirut, che venne cinta d'assedio. Tale intervento diede origine alla prima guerra israelo-libanese. In quello stesso anno ci fu il \u201ccessate il fuoco\u201d imposto dagli americani, che prevedeva l'abbandono dell'OLP da Beirut sotto protezione di una forza multinazionale. Il leader palestinese \u02bfAraf\u0101t, il suo Stato Maggiore e la quasi totalit\u00e0 dei combattenti palestinesi furono in questo modo costretti ad abbandonare il Libano.\nL'uccisione di Gemayel e la strage di Sabra e Shatila.\nNonostante il peggio sembrasse passato, la guerra civile libanese continu\u00f2. Nell'agosto 1982 un attentato al quartier generale falangista nella zona cristiana, in cui persero la vita 25 dirigenti, tolse dalla scena politica l'appena eletto presidente del Libano, Bashir Gemayel (figlio del fondatore del partito falangista). Per tutta risposta, le Forze Libanesi scatenarono un attacco alle componenti musulmane. Primo obiettivo erano i drusi di Walid Jumblatt, che respinsero l'attacco.\nIn cerca di vendetta per l'assassinio di Gemayel, le milizie falangiste di Elie Hobeika, alle 18:00 circa del 16 settembre 1982, entrano nei campi profughi di Sabra e Shatila.\nLe milizie cristiane lasciarono i campi profughi soltanto il 18 settembre, causando dalle 500 alle 3500 vittime palestinesi; il numero esatto dei morti non \u00e8 tutt'oggi chiaro. Elie Hobeika, il primo responsabile di tale strage, era a sua volta un superstite del Massacro di Damur, avvenuto nel 1976 per mano palestinese.\nFu allora raggiunto un accordo internazionale denominato UNIFIL per l'invio di forze militari di pace statunitensi, francesi e italiane (Missione Italcon) per la protezione dei campi profughi e garantire ai sopravvissuti dell'OLP di trovare rifugio negli stati arabi confinanti. Philip Habib, l'inviato del presidente degli USA Ronald Reagan in Libano, garant\u00ec all'OLP che i civili palestinesi nei campi profughi non sarebbero stati nuovamente attaccati.\nNascita di Hezbollah e attentati alla forza multinazionale.\nIntanto, a seguito dell'invasione israeliana del 1982, l'Iran \u2013 con l'accordo e l'aiuto dei siriani \u2013 invi\u00f2 molti Pasdaran (Guardiani della Rivoluzione khomeinista) per addestrare alla guerra la comunit\u00e0 musulmana sciita. Fece cos\u00ec la comparsa sulla scena libanese una nuova variante: Hezbollah, cio\u00e8 il \"Partito di Dio\", composto da musulmani sciiti. Tale partito \u00e8 tuttora presente nell'attuale mosaico libanese.\nIl 23 ottobre 1983, a Beirut, un duplice attentato dinamitardo da parte di Hezbollah alle basi della forza multinazionale caus\u00f2 la morte di 241 marines statunitensi e di 58 soldati francesi. Nel febbraio 1984, moltiplicando attentati e rapimenti, Hezbollah costrinse la Forza multinazionale a ritirarsi dal Libano.\nI combattenti di Hezbollah si attestarono soprattutto nel sud del Libano e presero il posto del terrorismo palestinese, dalle cui postazioni cominciarono ad attaccare la Galilea, il nord di Israele. Il Partito di Dio si scontr\u00f2 anche con l'altro partito sciita libanese, Amal, una milizia \"moderata\" del Movimento dei Diseredati, fondato dall'Imam Musa al-Sadr, diretta dopo il \"misterioso\" assassinio di al-Sadr da Nabih Berri e appoggiata dai siriani. Fra ulteriori crisi e violenze, il Libano non riusciva ancora a mantenere una situazione interna equilibrata.\nIntorno agli anni 1984-1985 alcuni leader e civili ebrei vennero rapiti ed uccisi da islamisti radicali; questi attacchi furono legati alla percezione che i libanesi israeliti fossero agenti dello Stato di Israele. Per tale motivo, \u00e8 ulteriormente cresciuto il numero di libanesi ebrei emigrati all'estero per ragioni di sicurezza, pur continuando a conservare nella maggior parte dei casi la cittadinanza libanese. Per lo pi\u00f9 la loro emigrazione \u00e8 avvenuta in direzione di Canada, Francia, Stati Uniti ed Italia.\nRisoluzione del conflitto.\nIl 22 settembre 1988, poco prima della fine del suo mandato, il presidente libanese Amin Gemayel diede l'incarico al generale Michel Aoun (\u02bfAwn) di formare un nuovo governo, ristabilendo in Libano l'autorit\u00e0 dello Stato. Si sciolsero formalmente le milizie armate. Nonostante questo, il gen. Aoun cominci\u00f2 ad attaccare le stesse milizie cristiane restie alla consegna delle armi, come le Forze Libanesi guidate da Samir Geagea. Scoppi\u00f2 cos\u00ec una guerra tutta interna alla comunit\u00e0 cristiana come era gi\u00e0 accaduto fra le file dei musulmani.\nIl 14 marzo 1989, Aoun lanci\u00f2 la sua \"guerra di liberazione\" contro l'esercito siriano. I siriani risposero bombardando la zona cristiana di Beirut (Beirut Est) ed il palazzo presidenziale. Aoun si rifugi\u00f2 allora nell'ambasciata francese della capitale. I siriani divennero, di fatto, i gestori della politica libanese. \nIl 22 ottobre 1989 i deputati libanesi riunitisi a Ta'if, in Arabia Saudita, firmarono un accordo, detto \"d'intesa nazionale\". Tale accordo disegn\u00f2 un riequilibrio dei poteri istituzionali libanesi e contemporaneamente riconobbe la presenza \u2013 definita \u201cfraterna\u201d \u2013 dell'esercito siriano in Libano. Tale presenza venne accettata dalla comunit\u00e0 internazionale.\nPass\u00f2 ancora un anno in cui si fronteggiarono due amministrazioni rivali, quando il 13 ottobre 1990 le truppe siriane occuparono le roccaforti di Aoun, che fugg\u00ec all'estero, e cos\u00ec termin\u00f2 ufficialmente la guerra civile: 15 anni di combattimenti, massacri e tensioni, avevano provocato \u2013 fra civili e militari \u2013 pi\u00f9 di 150.000 morti, oltre che l'incremento della diaspora libanese (libanesi residenti all'estero). Si insedi\u00f2 un governo filosiriano.\nLe forze militari siriane sono rimaste in Libano \u2013 condizionandone la vita politica e sociale\u00a0\u2013 fino al 2005, anno nel quale si sono ritirate in seguito alle manifestazioni di piazza della Rivoluzione dei cedri."}
{"id": "1773242", "revid": "1543377", "url": "https://it.wikipedia.org/wiki?curid=1773242", "title": "Net2Display", "text": "Lo standard proposto Net2Display della Video Electronics Standards Association (VESA) \u00e8 stato ideato per remotizzare i display e i dispositivi di I/O USB con velocit\u00e0 di risposta, prestazioni e capacit\u00e0 di riprodurre video in movimento paragonabili a quelle di un PC locale.\nQuesto standard permetter\u00e0 ai display client di connettersi, su una rete wired o wireless, a computer collocati sia centralmente (in ambiente lavorativo o domestico) che remotizzati, ad esempio, in un'azienda di servizi.\nIntroduzione.\nL'obiettivo del \"Net2Display standard task group\" della \"Video Electronics Standards Association\" \u00e8 di creare uno standard che permetta ad un computer di inviare le immagini del display su un canale dati ad alta velocit\u00e0 che colleghi il computer e il client video.\nLo standard non deve dipendere dal tipo di collegamento fisico impiegato.\nLe interfacce pi\u00f9 comuni saranno Ethernet, IEEE 1394, USB ma si potr\u00e0 utilizzarne anche altre.\nIl protocollo standard Net2Display dovr\u00e0 essere progettato per operare al livello pi\u00f9 primitivo possibile e dovr\u00e0 fornire i servizi necessari a remotizzare i dispositivi di I/O come, ad esempio, tastiera, mouse, audio e supporti di memorizzazione.\nPer ci\u00f2 che riguarda i display remoti, questi dovranno poter emulare nel modo pi\u00f9 fedele possibile i display locali.\nLo standard Net2Display, che si sta sviluppando, si propone di superare gli attuali limiti delle attuali soluzioni di remotizzazione per permettere funzioni elevate ed un basso costo di sviluppo grazie alla standardizzazione e unificazione delle procedure.\nStato attuale.\nAttualmente esistono diverse modalit\u00e0 per remotizzare il display sulla rete, fra queste troviamo Microsoft Remote Desktop Protocol (RDP), Citrix MetaFrame (ICA), VNC, Sun Ray e X. \nSebbene ciascuna di queste modalit\u00e0 siano capaci di remotizzare il display sulla rete, ciascuna ha delle specifiche carenze e, nel complesso, la stessa molteplicit\u00e0 di protocollo crea seri problemi.\nTutte queste modalit\u00e0 hanno delle grosse limitazione nella visualizzazione di filmati, nel supporto della latenza dei collegamenti geografici e nel fornire una risposta di controllo paragonabile a quella dei PC per le ricche interfacce grafiche dei moderni sistemi operativi."}
{"id": "1773246", "revid": "122040753", "url": "https://it.wikipedia.org/wiki?curid=1773246", "title": "Vilhelm Hammersh\u00f8i", "text": "Vita.\nVilhelm Hammersh\u00f8i nacque nel 1864 a Copenhagen, in Danimarca. Figlio di un mercante benestante, Christian Hammersh\u00f8i, comincia a studiare disegno all'et\u00e0 di otto anni con Niels Christian Kierkegaard e Holger Gr\u00f8nvold, oltre a dipingere con Vilhelm Kyhn. Pi\u00f9 grande, segue i corsi di Frederik Vermehren presso la Royal Danish Academy of Fine Arts. Dal 1883 al 1885 studia con Peder Severin Kr\u00f8yer debuttando alla \"Mostra primaverile di Charlottenborg\", nel 1885, con \"Ritratto di una giovane ragazza\" (che mostra sua sorella Anna). Si dice che Pierre-Auguste Renoir abbia ammirato questo dipinto. Hammersh\u00f8i spos\u00f2 Ida Ilsted nel 1891.\nHammersh\u00f8i ha lavorato principalmente nella sua citt\u00e0 natale, dipingendo ritratti, architettura e interni. Ha anche viaggiato nella campagna circostante ritraendo colline, boschi, fattorie. \u00c8 celebre soprattutto per i suoi interni, molti dei quali dipinti a Copenaghen allo Strandgade, 30 (dove visse con sua moglie dal 1898 al 1909, e Strandgade, 25 (dove visse dal 1913 al 1916). Ha viaggiato molto in Europa, trovando Londra particolarmente suggestiva nel fornire luoghi per il suo lavoro estremamente discreto. Il suo lavoro \u00e8 stato descritto come \" Monet incontra la scuola di Camden\".\nLa moglie di Hammersh\u00f8i figura in molti dei suoi interni, spesso raffigurata di spalle. Ida \u00e8 anche la modella in molte opere simili di suo fratello, Peter Ilsted. Peter e Vilhelm erano peraltro amici d'infanzia, soci in affari e colleghi. \nIl Metropolitan Museum of Art ha tenuto una mostra delle loro opere collettive nel 2001. Nel 2008 presso la Royal Academy di Londra si \u00e8 tenuta una personale dell'autore.\nTecnica.\nI dipinti di Hammersh\u00f8i non utilizzano colori vivaci (tranne che nei suoi primissimi lavori accademici), optando sempre per una tavolozza limitata composta da grigi, da gialli desaturati, verdi e altre tonalit\u00e0 scure. I suoi quadri di figure allontanati dallo spettatore proiettano un'aria di leggera tensione e mistero, mentre i suoi esterni di grandi edifici a Copenaghen ea Londra (dipinse due esterni del British Museum tra il 1905 e il 1906) sono privi di persone.\nSuccesso di critica.\nI primi lavori di Hammersh\u00f8i, con la loro semplicit\u00e0 e la registrazione della \"banalit\u00e0 della vita di tutti i giorni\", riscossero il plauso della critica. Era ricercato da artisti e letterati dell'epoca, tra i quali Emil Nolde e Rainer Maria Rilke - entrambi rimarcavano i suoi modi timidi e la riluttanza a parlare. \nSecondo il critico d'arte Souren Melikian, dopo un viaggio a Parigi, il lavoro di Hammersh\u00f8i \u00e8 diventato eccessivamente dettagliato: la sua \"abilit\u00e0 pittorica \u00e8 rimasta ma la magia \u00e8 andata perduta\". \nLa visione malinconica di Hammersh\u00f8i ha ora riacquistato il suo posto nella coscienza pubblica. Ora \u00e8 uno degli artisti pi\u00f9 noti in Scandinavia e il Mus\u00e9e d'Orsay di Parigi e il Museo Guggenheim di New York hanno organizzato ampie retrospettive del suo lavoro. Nel 2008, la Royal Academy of London ha ospitato la prima grande mostra in Gran Bretagna del lavoro di Hammersh\u00f8i, \"Vilhelm Hammersh\u00f8i: The Poetry of Silence\" . L'unico dipinto di Hammersh\u00f8i in mostra costante in Gran Bretagna \u00e8 \"Interior\" nella National Gallery.\nNel 1997, la Danimarca ha emesso un francobollo in suo onore.\nNel giugno 2012, \"Ida l\u00e6ser et brev di\" Hammersh\u00f8i (Ida Reading a Letter) \u00e8 stato messo all'asta da Sotheby's a Londra per \u00a3 1.721.250 o DKK 15.747.499, un record per qualsiasi opera d'arte danese. Altri due dipinti di Hammersh\u00f8i sono stati venduti lo stesso giorno da Sotheby's a prezzi insolitamente alti: \"Interi\u00f8r med to lys\" (Interior with Two Candles) \u00e8 stato venduto all'asta per DKK 10.110.000 e \"Ida i interi\u00f8r\" (Ida in Interior) per DKK 6.120.000. \nNel dicembre 2018, a seguito dell'asta di arte europea di Christie's a New York , il Getty Museum ha acquisito il dipinto \"Interior with an Easel, Bredgade 25\" (1912) per $ 5.037.500. "}
{"id": "1773247", "revid": "1442080", "url": "https://it.wikipedia.org/wiki?curid=1773247", "title": "Christian Gottlob Heyne", "text": "Biografia.\nNato in una famiglia di modeste condizioni economiche (il padre era un povero tessitore) pot\u00e9 studiare grazie all'aiuto del padrino di battesimo. Nel 1748 si iscrisse all'Universit\u00e0 di Lipsia. Pot\u00e9 proseguire gli studi universitari grazie al lavoro come istitutore, a Lipsia, nella famiglia di un commerciante francese.\nAnche dopo aver terminato gli studi universitari visse per molti anni in ristrettezze. Una sua elegia in latino per la morte di un amico attir\u00f2 l'attenzione del primo ministro dell'elettorato di Sassonia, il conte Heinrich von Br\u00fchl, che espresse il desiderio di conoscerne l'autore. Di conseguenza, nell'aprile del 1752 Heyne si rec\u00f2 a Dresda, credendo che la sua fortuna fosse ormai arrivata, ma ottenne solo un modesto impiego nella biblioteca del conte, con un misero salario. Cerc\u00f2 di aumentare le sue entrate con l'attivit\u00e0 di traduzione; tradusse perci\u00f2 in lingua tedesca, oltre ad alcuni romanzi francesi, \"Gli Amori di Chaerea e Calliroe\" di Caritone di Afrodisia, il romanziere greco dell'et\u00e0 ellenistica. Nel 1755 pubblic\u00f2 a Lipsia la sua prima edizione di Albio Tibullo, e nel 1756 a Dresda quella di Epitteto.\nNel 1756 rimase nuovamente senza lavoro per lo scoppio della Guerra dei sette anni. Nel 1757 gli fu offerto un posto come pedagogo nella famiglia Frau von Sch\u00f6nberg, dove incontr\u00f2 la sua futura moglie. Nel gennaio 1758 accompagn\u00f2 il suo alunno all'Universit\u00e0 di Wittenberg, ma nel 1760 furono costretti a fuggire per l'invasione prussiana. Nel bombardamento di Dresda del 18 luglio 1760 perse tutti i suoi averi, fra cui una edizione critica di Luciano, quasi finita, che aveva preparato in base a un prezioso codice, conservato nella Biblioteca di Dresda, che in quell'occasione and\u00f2 distrutto. Nell'estate del 1761 si spos\u00f2, senza avere ancora alcun lavoro fisso, e divenne fattore del Barone von L\u00f6ben in Lusazia. Alla fine del 1762, comunque, fu in grado di ritornare a Dresda, dove Philipp Daniel Lippert (1702-1785) gli commission\u00f2 il testo latino della \"Dactyliotheca\" (un catalogo di gemme e sigilli).\nPochi anni dopo (1763) Heyne ottenne la cattedra di eloquenza all'Universit\u00e0 Georg-August di Gottinga raggiungendo cos\u00ec la tranquillit\u00e0 economica. Dopo la morte di Johann Matthias Gesner nel 1761, il posto vacante fu rifiutato prima da Ernesti e poi da Ruhnken; quest'ultimo tuttavia persuase il barone Gerlach Adolph von M\u00fcnchhausen (1688-1770), ministro degli Hannover e responsabile amministrativo dell'Universit\u00e0 di Gottinga, a offrirlo ad Heyne. Heyne ottenne nello stesso tempo l'incarico di direttore della biblioteca dell'universit\u00e0, una posizione che conserv\u00f2 fino alla morte. Sotto la sua direzione la biblioteca, oggi nota come \"Nieders\u00e4chsische Staats- und Universit\u00e4tsbibliothek G\u00f6ttingen\" divenne una delle principali biblioteche accademiche del mondo sia per dimensioni sia per reputazione, a causa degli innovativi metodi di catalogazione di Heyne e per la sua decisa politica di acquisizioni di testi.\nDiversamente da Hermann, Heyne consider\u00f2 lo studio della grammatica e lingua solo un mezzo, non l'oggetto principale della filologia. Fu il primo a tentare un trattamento scientifico della mitologia greca, e diede un indubbio impulso agli studi di filologia."}
{"id": "1773248", "revid": "2176750", "url": "https://it.wikipedia.org/wiki?curid=1773248", "title": "Giovanni Porzio", "text": "Biografia.\nSi diplom\u00f2 presso il Ginnasio-Liceo Vittorio Emanuele II di Napoli e si laure\u00f2 in giurisprudenza presso l'Universit\u00e0 Federico II di Napoli, quindi inizi\u00f2 la sua attivit\u00e0 forense con Alberto Geremicca (che in seguito sarebbe stato sindaco di Napoli).\nIn seguito esercit\u00f2 autonomamente e da brillante penalista presso il Foro di Napoli con i penalisti Gaetano Manfredi , Pessina e Alfonso Ridola in Campania, acquisendo una fama che mantenne una volta entrato alla Camera, nel marzo del 1912, rimanendo tra i banchi dei deputati sino al 1929.\nLiberale, divenne sottosegretario alla giustizia nel governo Nitti (dal marzo al maggio del 1920), quindi sottosegretario all'interno nel secondo governo Nitti (maggio-giugno 1920), giungendo al sottosegretariato alla presidenza del consiglio nell'ultimo governo di Giovanni Giolitti (dal giugno 1920 al luglio 1921). Ai suoi elettori afferm\u00f2 la necessit\u00e0 della difesa del prestigio dello stato, salvaguardando l'ordine e reprimendo ogni tentativo di violenza, fosse esso rosso o in contrapposizione a esso.\nPer le politiche del 1924 accett\u00f2 di entrare nel listone, ma, deluso dal fascismo, si ritir\u00f2 dalla politica nel 1929.\nLa sua carriera politica riprese dopo la liberazione, prima come consultore e poi come costituente.\nNel 1948 fu nominato senatore di diritto ex III disp. trans. della Costituzione Italiana, in virt\u00f9 delle sei legislature precedenti.\nFu anche presidente dell'Ordine degli Avvocati di Napoli.\nL'11 gennaio 1945 un rapporto dell'Office of Strategic Service OSS L 53227 ha qualificato Giovanni Porzio quale massone.\n(11 gennaio 1945: rapporto OSS (OSS L 53227) sull\u2019attivit\u00e0 del generale Bencivenga per la creazione di una nuova loggia massonica (si fanno i nomi di Vittorio Emanuele Orlando, Giovanni Porzio, Enrico De Nicola, Arturo Labriola, Luigi Einaudi e Luigi Gasparotto tra gli aderenti) che ha lo scopo di mantenere i contatti con gli inglesi. \u201cLa loggia \u2013 si legge nel rapporto \u2013 seguir\u00e0 le autorit\u00e0 inglesi e richieder\u00e0 loro aiuti politici, economici e di guida; cosa che gli aderenti non potrebbero ottenere con i rispettivi partiti, se non esponendosi al rischio di essere accusati di farsi pagare dagli inglesi\u201d."}
{"id": "1773249", "revid": "1609279", "url": "https://it.wikipedia.org/wiki?curid=1773249", "title": "Alessandro Morbidelli", "text": "Svolge ricerche nell'ambito delle scienze planetarie. Attualmente lavora presso l'Osservatorio della Costa Azzurra a Nizza.\nBiografia.\nNel 1988 si \u00e8 laureato in fisica presso l'Universit\u00e0 di Milano; nel 1991 ha conseguito il dottorato presso l'Universit\u00e0 di Namur.\nSi \u00e8 interessato della dinamica del Sistema solare, soprattutto della formazione e migrazione planetaria (\u00e8 uno degli sviluppatori del modello di Nizza e del modello dei Giovi saltellanti) e della struttura della fascia principale degli asteroidi e della fascia di Kuiper.\n\u00c8 membro della Unione Astronomica Internazionale. Dal 2010 \u00e8 direttore del programma nazionale di planetologia francese."}
{"id": "1773250", "revid": "15756", "url": "https://it.wikipedia.org/wiki?curid=1773250", "title": "Xerosi", "text": "Per xerosi, (dal greco \"x\u0113r\u00f3s\"-, secchezza), si intende la mancanza di umidit\u00e0 nei tessuti umani. Senza aggettivazioni normalmente ci si riferisce alla xerosi cutanea anche se potrebbe riferirsi alla secchezza delle mucose nasali o orali. Il termine quindi normalmente indica il quadro clinico associato alla disidratazione cutanea, cio\u00e8 alla pelle secca non congenita o associata a patologie sistemiche .\nNel caso di secchezza oculare si utilizza il termine: xeroftalmia.\nEpidemiologia.\nIn quanto disequilibrio della funzione barriera della cute, la xerosi si manifesta quasi sempre negli anziani (oltre 60 anni) come segno dell'invecchiamento cutaneo. Piccole variazioni della tipica idratazione e composizione lipidica dello strato corneo possono dipendere dall'etnia. A parit\u00e0 di fascia di et\u00e0 la prevalenza \u00e8 maggiore nelle donne post-menopausa e in chi soffre di dermatite atopica.\nSintomatologia.\nSi manifesta con sottili rughe e fessure della pelle, ruvida, che a volte si desquama e prurito. Il prurito pu\u00f2 portare a escoriazioni e rischio di infezioni della pelle. Tipicamente colpisce persone di mezza et\u00e0 o anziani alle gambe, mani e piedi. Quando si manifesta nella prima infanzia \u00e8 quasi sempre segno di una ittiosi familiare.\nEziopatogenesi.\nPu\u00f2 essere causata dalla combinazione di molti fattori, come fattori scatenanti ambientali, background genetico, et\u00e0 e malattie concomitanti. Le concause sono molteplici, fra cui la carenza della vitamina A, l'ittiosi, contatto eccessivo con l'acqua, il diabete, l'esposizione all'aria secca, ipotiroidismo, malattia renale cronica, malnutrizione e perdita di peso, dermatite subclinica, trattamento con alcuni farmaci come retinoidi orali , diuretici e inibitori del recettore del fattore di crescita epidermico.\nTra le principali cause di secchezza cutanea ci sono una fisiologica alterazione del film idro-lipidico superficiale con conseguente incremento della TEWL e un'alterazione della fisiologica desquamazione cutanea e della differenziazione dei cheratinociti. Alla xerosi pu\u00f2 essere associata: una riduzione complessiva dei lipidi nello strato corneo, un rapporto tra ceramidi, colesterolo e acidi grassi liberi spesso alterato, una ridotta proliferazione dei cheratinociti, una diminuzione delle cheratine K1, K10 e un aumento di quelle K5, K14, un aumento nell'espressione della involucrina.\nDiagnosi strumentale.\nLa percezione del livello/gravit\u00e0 della xerosi \u00e8 fortemente influenzata da fattori soggettivi e sociali. La dermatoscopia pu\u00f2 essere largamente applicata nell\u2019osservazione della xerosi per individuare presenza dimensioni e quantit\u00e0 delle squame e fessurazioni. Altre misurazioni strumentali utili per la caratterizzazione della xerosi sono la misura dell'idratazione con spettroscopia Raman, la misura dell'elasticit\u00e0 e ruvidit\u00e0 della pelle, la squamometria,\nTerapia.\nLa terapia cura i sintomi attraverso il miglioramento dell'idratazione cutanea e uso di cosmetici o speciali pomate formulate con sostanze emollienti quali la glicerina e la lanolina. Se la causa \u00e8 da imputarsi ad un lavaggio del corpo eccessivo basta ridurne l'aggressivit\u00e0 per ritornare alla condizione fisiologica di partenza. \u00c8 importante anche utilizzare acqua tiepida, non eccessivamente calda, e non indossare indumenti ruvidi."}
{"id": "1773251", "revid": "261541", "url": "https://it.wikipedia.org/wiki?curid=1773251", "title": "Seminario romano", "text": ""}
{"id": "1773253", "revid": "110157", "url": "https://it.wikipedia.org/wiki?curid=1773253", "title": "\u00c1gua Nova", "text": "\u00c1gua Nova \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773254", "revid": "767487", "url": "https://it.wikipedia.org/wiki?curid=1773254", "title": "Coronel Jo\u00e3o Pessoa", "text": "Coronel Jo\u00e3o Pessoa \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773259", "revid": "110157", "url": "https://it.wikipedia.org/wiki?curid=1773259", "title": "Doutor Severiano", "text": "Doutor Severiano \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773261", "revid": "110157", "url": "https://it.wikipedia.org/wiki?curid=1773261", "title": "Lu\u00eds Gomes", "text": "Lu\u00eds Gomes \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773262", "revid": "767487", "url": "https://it.wikipedia.org/wiki?curid=1773262", "title": "Major Sales", "text": "Major Sales \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773263", "revid": "287204", "url": "https://it.wikipedia.org/wiki?curid=1773263", "title": "Venha-Ver", "text": "Venha-Ver \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773264", "revid": "36426", "url": "https://it.wikipedia.org/wiki?curid=1773264", "title": "Villa Favard sul Lungarno", "text": ""}
{"id": "1773265", "revid": "729019", "url": "https://it.wikipedia.org/wiki?curid=1773265", "title": "Riacho de Santana", "text": ""}
{"id": "1773266", "revid": "1305772", "url": "https://it.wikipedia.org/wiki?curid=1773266", "title": "S\u00e3o Miguel", "text": ""}
{"id": "1773268", "revid": "767487", "url": "https://it.wikipedia.org/wiki?curid=1773268", "title": "Extended Display Identification Data", "text": "L'Extended Display Identification Data (EDID) definisce una struttura di dati che un dispositivo video digitale (essenzialmente un monitor per computer) invia ad una scheda video per comunicare le proprie caratteristiche in modo che la scheda possa, a sua volta, inviare il segnale alla risoluzione e frequenza corrette oltre a conoscere i dati del display.\nEDID.\nEDID \u00e8 stato definito dalla Video Electronics Standards Association (VESA) nel 1994 con la versione 1.0 utilizzando una struttura di dati a 128 byte.\nNel 1996 fu proposta la versione 1.1 e nel 2000 la versione 1.2 e 1.3 tutte compatibili con la struttura di dati a 128 byte della versione 1.0.\nEDID 2.0 utilizza, invece, una struttura di dati a 256 byte.\nSolitamente le informazioni EDID vengono trasmesse sul bus I\u00b2C che collega il monitor al computer realizzando il Display Data Channel 2 DDC2.\nLe informazioni EDID possono essere elaborate da diversi software e MAC OS X \u00e8 stato il primo sistema operativo a fornirne un supporto diretto.\nLe informazioni EDID sono utilizzate anche in tutta la catena di dispositivi che servono per collegare il dispositivo o la scheda video al monitor. In particolare sono molto utili nelle matrici video per far s\u00ec che il segnale possa essere gestito correttamente durante una commutazione permettendo all'utente di memorizzare le informazioni EDID provenienti da un monitor e di utilizzarle in uscita verso la sorgente video anche dopo la commutazione in modo che la sorgente non debba rinegoziare le caratteristiche del nuovo monitor, che potrebbe, ad esempio innescare una richiesta Plug and play.\nE-EDID.\nE-EDID, basato su EDID 1.3 supporta estensioni al formato che possono portare le informazioni fino a 32 kB.\nLe interfacce digitali DVI-D e HDMI impiegano E-EDID.\nDisplay-ID.\nL'11 febbraio 2008 la Video Electronics Standards Association (VESA) ha annunciato il rilascio di un nuovo sistema di identificazione dei display di seconda generazione denominato DisplayID"}
{"id": "1773270", "revid": "486946", "url": "https://it.wikipedia.org/wiki?curid=1773270", "title": "Governo Ombra Veltroni", "text": ""}
{"id": "1773276", "revid": "110157", "url": "https://it.wikipedia.org/wiki?curid=1773276", "title": "Encanto (Brasile)", "text": "Encanto \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773277", "revid": "110157", "url": "https://it.wikipedia.org/wiki?curid=1773277", "title": "Riacho de Santana (Rio Grande do Norte)", "text": "Riacho de Santana \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773278", "revid": "110157", "url": "https://it.wikipedia.org/wiki?curid=1773278", "title": "S\u00e3o Miguel (Rio Grande do Norte)", "text": "S\u00e3o Miguel \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Serra de S\u00e3o Miguel."}
{"id": "1773280", "revid": "15756", "url": "https://it.wikipedia.org/wiki?curid=1773280", "title": "Palazzo Pitti-Mannelli", "text": "Palazzo Pitti-Mannelli \u00e8 un palazzo di Firenze che si trova in via Maggio 2, angolo piazza dei Frescobaldi.\nIl palazzo presenta al pian terreno il paramento in pietraforte a vista, costituito da grandi bozze regolari tre-quattrocentesco. Oltre la cornice marcapiano si trovano i due piani superiori, con finestre rettangolari incorniciate ad arco con pietraforte, ben distanziate, che risaltano sullo sfondo bianco dell'intonaco.\nNel prospetto su via Maggio si trova una nicchia che contiene un grande busto di \"Cosimo I de' Medici\", opera attribuita a Baccio Bandinelli, mentre ai lati, scolpiti nella pietra, si trovano due stemmi: quello con le fasce \"contronebulose\" e il rastrello \u00e8 dei Pitti; quello con la banda diagonale con le stelle e il giglio fiorentino \u00e8 dei Mannelli."}
{"id": "1773282", "revid": "110157", "url": "https://it.wikipedia.org/wiki?curid=1773282", "title": "Ant\u00f4nio Martins", "text": "Ant\u00f4nio Martins \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1773284", "revid": "1543377", "url": "https://it.wikipedia.org/wiki?curid=1773284", "title": "Truro (Massachusetts)", "text": "Truro \u00e8 un comune degli Stati Uniti d'America facente parte della contea di Barnstable nello stato del Massachusetts. Di fatto, Truro \u00e8 composta da due villaggi: Truro e North Truro, localizzati a circa 160\u00a0km di distanza da Boston.\nSi tratta di una localit\u00e0 turistica estiva di poco pi\u00f9 di 2.000 abitanti che si trova a sud del vertice settentrionale della penisola di Capo Cod, e deve il suo nome ai coloni inglesi, che la battezzarono come l'omonima cittadina della Cornovaglia.\nOltre met\u00e0 dell'area in cui sorge Truro fa parte del parco nazionale chiamato \"Cape Cod National Seashore\", fondato nel 1961 dal Presidente John F. Kennedy.\nStoria.\nL'area di Capo Cod \u00e8 stata a lungo popolata da trib\u00f9 indigene prima dell'arrivo dei colonizzatori dall'Europa. Durante la colonizzazione inglese, la trib\u00f9 dei Wampanoag era composta da circa 7.000 persone e sfruttava questi territori per cacciare, pescare e coltivare granoturco.\nNel 1620 i Padri Pellegrini sbarcarono nella zona in cui sarebbero in seguito sorte Truro e Provincetown, ma trovando la zona insopitale decisero di abbandonarla rapidamente.\nTruro venne fondata dagli immigrati inglesi intorno al 1690 come porzione settentrionale della cittadina di Eastham. Le due localit\u00e0 verranno separate ufficialmente nel 1709. Pesca, caccia alle balene e costruzione di imbarcazioni erano le industrie principali di Truro.\nOggi Truro \u00e8 una delle localit\u00e0 pi\u00f9 esclusive di Capo Cod. Qui si trova anche lo Highland Light, il primo faro di Capo Cod eretto nel 1797. Quello che si pu\u00f2 ammirare oggi non \u00e8 per\u00f2 il faro originale, ma una replica del 1857.\nGeografia fisica.\nTruro si estende su un'area di circa 68\u00a0km\u00b2, dei quali circa il 20% \u00e8 ricoperto da acque. Il comune sorge a sudest del vertice della penisola di Capo Cod e confina con Provincetown a nordovest, con l'Oceano Atlantico a nord e a est, con Wellfleet a sud e con la Baia di Capo Cod a ovest.\nIntorno alla cittadina si trovano numerosi piccoli stagni.\nTruro nel cinema.\nTruro compare come \"location\" nel film Men in Black II: \u00e8 infatti la cittadina in cui l'Agente K, interpretato da Tommy Lee Jones, decide di ritirarsi per lavorare come postino."}
{"id": "1773285", "revid": "1305772", "url": "https://it.wikipedia.org/wiki?curid=1773285", "title": "Frutuoso Gomes", "text": "Frutuoso Gomes \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1773286", "revid": "287204", "url": "https://it.wikipedia.org/wiki?curid=1773286", "title": "Jo\u00e3o Dias", "text": "Jo\u00e3o Dias \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1773287", "revid": "110157", "url": "https://it.wikipedia.org/wiki?curid=1773287", "title": "Lucr\u00e9cia", "text": "Lucr\u00e9cia \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1773288", "revid": "110157", "url": "https://it.wikipedia.org/wiki?curid=1773288", "title": "Martins", "text": "Martins \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1773289", "revid": "110157", "url": "https://it.wikipedia.org/wiki?curid=1773289", "title": "Olho-d'\u00c1gua do Borges", "text": "Olho-d'\u00c1gua do Borges \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1773290", "revid": "1745361", "url": "https://it.wikipedia.org/wiki?curid=1773290", "title": "Patu (Brasile)", "text": "Patu \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1773292", "revid": "1573940", "url": "https://it.wikipedia.org/wiki?curid=1773292", "title": "Palazzo Pannocchieschi", "text": "Palazzo Pannocchieschi d'Elci, o Peruzzi de' Medici, \u00e8 un palazzo di Firenze che si trova in via Maggio 28, davanti a palazzo Zanchini Corbinelli e accanto al palazzo di Bianca Cappello.\nStoria e descrizione.\nIl palazzo venne restaurato nel Seicento da Gherardo Silvani e presenta una facciata che si sviluppa longitudinalmente, con due portali gemelli alle estremit\u00e0: da quello di destra si accede alle abitazioni private, in quello di sinistra ha sede un antiquario, che ha collocato alcuni materiali lapidei nella parete, tra i quali alcuni stemmi e elementi architettonici.\nIl pian terreno \u00e8 caratterizzato dalla pietra a vista, sebbene liscissima e quasi invisibile, dove si aprono tre finestre inginocchiate, tre finestre rettangolari e un portalino rettangolare in posizione asimmetrica, al posto di un'altra inginocchiata, tamponato e chiuso da una finestra con inferriata. Oltre la cornice marcapiano si trova una doppia fila di finestre ad arco, con cornici lisce in pietra a vista che risalta sull'intonaco. Lo stemma al centro della facciata, scolpito in pietra, \u00e8 della famiglia Pannocchieschi, con l'aquila bicipite imperiale. "}
{"id": "1773293", "revid": "36426", "url": "https://it.wikipedia.org/wiki?curid=1773293", "title": "Palazzo Zanchini Corbinelli", "text": ""}
{"id": "1773297", "revid": "1793900", "url": "https://it.wikipedia.org/wiki?curid=1773297", "title": "Capo Cod", "text": "Capo Cod (in inglese \"Cape Cod\") \u00e8 una penisola che si protende nell'Oceano Atlantico nello Stato del Massachusetts, a sud est di Boston, e comprende la maggior parte della Contea di Barnstable e una porzione della Contea di Plymouth, per una popolazione residente di circa abitanti. Tra i centri che si trovano sul Capo, vi sono Barnstable, Provincetown e Truro.\nCapo Cod \u00e8 una meta rinomata per il turismo, la pesca, la vela (sulla penisola \u00e8 fiorita una famosissima scuola di vela, la CMYC, acronimo di Cotuit Mosquito Yacht Club, la cui vita ha superato il secolo). Per via della sua posizione, e per la sua storia, la penisola ospita alcuni dei pi\u00f9 vecchi fari degli Stati Uniti.\nGeografia fisica e politica.\nL'altitudine della penisola va dal livello del mare delle porzioni litoranee fino ai 93 metri di Pine Hill. La Baia di Capo Cod \u00e8 racchiusa dall'omonima penisola a est e dal continente americano a ovest. L'Oceano Atlantico si trova a est della penisola. Il Canale di Capo Cod, completato nel 1916, unisce la Baia di Buzzards a quella di Capo Cod. Quest'opera fu realizzata per accorciare le rotte marittime tra Boston e New York City. A sud di Capo Cod si trova una parte di oceano denominata Nantucket Sound, racchiusa nella parte meridionale dalle isole di Nantucket e Martha's Vineyard.\nIl capo incorpora l'intera contea di Barnstable e le sue 15 cittadine. In passato, Capo Cod veniva suddivisa in tre aree:\nClima.\nAnche se il clima \u00e8 pi\u00f9 temperato e stabile rispetto a quello dell'entroterra, in alcune circostanze la penisola ha vissuto condizioni meteorologiche estreme, come nel caso dell'Uragano Bob del 1991. L'influenza dell'Oceano Atlantico dona all'intera zona estati pi\u00f9 fresche e inverni meno rigidi. Contrariamente a quanto si potrebbe pensare, non \u00e8 tanto la corrente del Golfo a determinare questi effetti, dal momento che questa devia a est prima di raggiungere la penisola, quanto la corrente del Labrador. Il risultato \u00e8 che di rado la temperatura dell'acqua sale sopra i .\nIl clima di Capo Cod \u00e8 noto anche per il ritardo con cui tende ad arrivare la stagione primaverile, e ci\u00f2 \u00e8 dovuto alle circostanti acque dell'oceano che tardano a scaldarsi dopo l'inverno. Al contrario, l'autunno \u00e8 estremamente mite (Estate di San Martino) proprio grazie all'oceano scaldatosi durante l'estate.\nLe acque che circondano Capo Cod mitigano gli inverni donando all'area un clima subtropicale umido. Di conseguenza molte specie di piante tipiche di questo clima (per esempio la camellia e la magnolia grandiflora) riescono a crescere nella penisola. Tuttavia nel mese pi\u00f9 freddo, gennaio, la temperatura scende spesso sotto lo , per cui il reale clima della penisola \u00e8 pi\u00f9 simile a quello marittimo o a quello umido continentale.\nLe precipitazioni sono le pi\u00f9 basse di tutto il New England (- all'anno) poich\u00e9 il fronte del maltempo proveniente dalle regioni montagnose a ovest tende a dissiparsi prima di raggiungere la costa. Nel complesso le giornate soleggiate non sono frequenti e tende a dominare un cielo nuvoloso con frequenti nebbie. In inverno cadono in media di neve.\nOgni 5-6 anni la penisola \u00e8 colpita da tempeste tropicali con forti venti e pesanti piogge. In media, l'area \u00e8 attraversata ogni 11-12 anni da un uragano, con raffiche di vento e mareggiate, come accadde nel 1991 con l'Uragano Bob.\nStoria.\nCapo Cod era un punto di riferimento importante per i primi esploratori di questi territori. Ufficialmente fu Giovanni da Verrazzano ad attraccare per primo in questa penisola nel 1524, ma \u00e8 probabile che gi\u00e0 dei marinai dalla Scandinavia fossero giunti qui in periodi antecedenti. Giovanni da Verrazzano battezz\u00f2 quella che oggi \u00e8 Martha's Vineyard con il nome di \"Claudia\", in onore di Claudia di Francia, moglie di Francesco I.\nNel 1525, l'esploratore portoghese Est\u00eav\u00e3o Gomes, in navigazione su incarico della monarchia spagnola, battezz\u00f2 la penisola \"Cabo de la Arenas\".\nSar\u00e0 solo nel 1602 che Bartholomew Gosnold assegner\u00e0 a questo lembo di terra il suo attuale nome.\nI primi pellegrini - contrariamente al mito popolare della Roccia di Plymouth - sbarcarono l'11 novembre 1620 dove oggi sorge la cittadina di Provincetown, facendo di Capo Cod uno dei primi insediamenti inglesi in Nord America. Nonostante ci\u00f2, lo sviluppo urbano in questa zona fu piuttosto lento e la stessa Provincetown non fu che un gruppo di capanne fino al XVIII secolo. A causa degli insediamenti dei pellegrini la vegetazione della penisola fu gravemente danneggiata, basti pensare che per scaldare un'abitazione occorrevano dai 40 agli di legname all'anno, fatto che port\u00f2 a una rapida scomparsa delle piante ad alto fusto. Anche lo sviluppo dell'allevamento di pecore merino, molto diffuso intorno al 1840, imped\u00ec un naturale sviluppo della flora.\nLa prima rivoluzione industriale, del Massachusetts e del Rhode Island, di fatto non tocc\u00f2 Capo Cod, che per via della sua posizione geografica divenne terra di pescatori. Dopo il 1860, con lo spostamento a ovest delle frontiere, molti coltivatori abbandonarono la penisola permettendo alla vegetazione di diffondersi nuovamente.\nTra il 1879 e il 1914 fu scavato il Canale di Capo Cod, acquistato poi dal governo federale nel 1928. In precedenza esisteva un canale che univa la Baia di Buzzards con quella del Massachusetts.\nCon il XIX secolo, Capo Cod divenne una meta turistica di lusso per gli abitanti delle citt\u00e0. Questo comport\u00f2 lo sviluppo di una importante rete ferroviaria che collegava Boston alle localit\u00e0 di Bourne e Falmouth. All'inizio del XX secolo, la Baia di Buzzards ha visto sorgere sulle proprie coste numerosi cottage destinati alle vacanze dell'\u00e9lite economica del nordest statunitense.\nGuglielmo Marconi realizz\u00f2 la prima trasmissione radio transatlantica lanciando il segnale da Wellfleet, a Capo Cod. La spiaggia in cui si trovava la stazione radio di Marconi fu battezzata \"Marconi Beach\". Nel 1914, l'inventore italiano decise di far costruire una nuova stazione radio a Chatham, che, nel 1921, divenne il punto di riferimento per le comunicazioni radio marittime con le navi di passaggio.\nNel 1961, il presidente degli Stati Uniti John Fitzgerald Kennedy inser\u00ec buona parte delle coste della penisola nel Parco Nazionale di Cape Cod per preservarle dalla devastazione causata dai crescenti insediamenti urbani. Il \"Kennedy Compound\" presso Hyannis Port era la dimora estiva del presidente Kennedy.\nFari.\nA causa di frequenti nebbie e di fondali marittimi sabbiosi e bassi, le coste di Capo Cod sono state nel tempo disseminate di fari la cui luce poteva aiutare le navi in transito. Molti di questi fari sono in funzione ancora oggi e sono tutti gestiti dalla Guardia costiera statunitense, eccezion fatta per il faro di Nauset, oggi gestito dalla \"Nauset Light Preservation Society\". La diffusione di queste strutture le ha trasformate nel vero e proprio simbolo di Cape Cod.\nPopolazione nativa.\nCape Cod era dimora della trib\u00f9 di indiana degli Wampanoag, una popolazione di provetti coltivatori che aiutarono i primi coloni arrivati nel 1620 a sopravvivere nella loro nuova Colonia di Plymouth.\nGli Wampanoag persero le loro terre a causa di continue vendite ed espropriazioni a favore dei coloni inglesi."}
{"id": "1773299", "revid": "125961989", "url": "https://it.wikipedia.org/wiki?curid=1773299", "title": "Corpo nazionale giovani esploratori ed esploratrici italiani", "text": "Il Corpo Nazionale Giovani Esploratori ed Esploratrici Italiani (CNGEI) \u00e8 un'associazione scout laica fondata in Italia nel 1912, per opera di Carlo Giovanni Colombo, e la pi\u00f9 antica tuttora esistente; attualmente \u00e8 la terza associazione per numero di iscritti.\nDal 1916 \u00e8 un ente morale posto sotto l'alto patronato del capo dello Stato (attuale Presidente della repubblica) e dei ministeri della Pubblica Istruzione, degli Affari Esteri, dell'Interno e della Difesa ed \u00e8 riconosciuto come associazione di promozione sociale. L'associazione \u00e8 membro della Federazione italiana dello scautismo, e tramite questa dell'Organizzazione mondiale del movimento scout (OMMS/WOSM) e dell'Associazione mondiale guide ed esploratrici (AMGE/WAGGGS). Inoltre, fa parte della Protezione civile e ha stipulato intese con il Ministero dell'Ambiente, con il Corpo forestale dello Stato, con la FAO e un accordo quadro con il Ministero della pubblica istruzione, oltre a protocolli di collaborazione con Legambiente, il Club Alpino Italiano e con l\"'Oxfam Italia\".\nStoria.\nLa fondazione e lo sviluppo.\nNel gennaio del 1912, il dottor Carlo Colombo termin\u00f2 di scrivere lo statuto del suo movimento, diviso in due sezioni, maschile e femminile, che chiam\u00f2 rispettivamente \u00abCorpo dei giovani esploratori\u00bb e \u00abUnione delle giovinette esploratrici\u00bb, con lo scopo d'essere strumento educativo per tutti i ragazzi e le ragazze italiane. Con un gruppo di giovani della Societ\u00e0 sportiva \u00abPodistica Lazio\u00bb, Colombo comp\u00ec un esperimento, avviato il 12 ottobre 1912, ai prati della Farnesina a Roma: fu un gran successo e da quell'iniziativa ebbe origine, all'interno della societ\u00e0, la quarta sezione, dedicata \u00aball'istruzione premilitare, al tiro a segno e agli allievi esploratori\u00bb della quale fu eletto (durante l'assemblea della societ\u00e0 sportiva, come riportato dal quotidiano \u00abIl Messaggero\u00bb il 7 febbraio 1913) presidente il generale Gaetano Zoppi e fra i vice-presidenti lo stesso Colombo. Quando si sent\u00ec pronto, Colombo si stacc\u00f2 dalla societ\u00e0 sportiva dando vita al Corpo nazionale dei giovani esploratori d'Italia (GEDI), ufficialmente fondato a Roma il 30 giugno 1913.\nCarlo Colombo, che assunse la carica di commissario generale e capo esploratore, ebbe la soddisfazione di vedere la sua istituzione crescere, moltiplicarsi e farsi molto onore. I giovani esploratori e le giovinette esploratrici, dal camiciotto verde, intervennero a favore delle popolazioni marsicane colpite dal terremoto del 13 gennaio 1915 e con opere di servizio durante la prima guerra mondiale. Aderirono all'associazione personalit\u00e0 del mondo della scienza e della cultura: bastino gli esempi di Guglielmo Marconi, che fu presidente onorario della sezione di Bologna, nonch\u00e9 Gabriele d'Annunzio e Pietro Mascagni che furono consiglieri del consiglio direttivo nazionale. Nel Corpo nazionale confluirono gran parte delle sezioni dei Ragazzi esploratori italiani (REI). I giovani esploratori, in omaggio ai primi gruppi scout, usarono il giglio dei REI della sezione ligure, a cui fu aggiunto il cartiglio col motto \u00abSii preparato\u00bb.\nNel gennaio del 1914, il CNGEI risulta gi\u00e0 essere sotto il patronato dei ministri della Guerra, della Marina, delle Colonie e della Pubblica Istruzione, cui si aggiunsero nel corso dell'anno il patronato del presidente del Consiglio dei ministri, del ministro degli Affari Esteri e, infine, del ministro dell'Interno. Il 10 novembre 1914 usc\u00ec il primo numero della rivista del CNGEI, \"Sii preparato!\". \u00c8 questa la prima pubblicazione periodica dello scautismo comparsa in Italia nonch\u00e9 primo esempio di mensile per ragazzi. Con l'uscita della rivista l'associazione assunse definitivamente il nome di \u00abCorpo nazionale dei giovani esploratori italiani (\"Boy-Scouts\" d'Italia)\u00bb. Nello stesso anno risulta gi\u00e0 costituita, a Roma, sempre per cura di Colombo, la sezione femminile che accolse le \"girl scouts\", anche se i primi esperimenti di scautismo femminile furono condotti fin dal 1913. La presidenza della sezione di Roma fu assunta dalla baronessa Ferrero, con al suo fianco Mary Rossi (gi\u00e0 collaboratrice in Inghilterra di Robert Baden-Powell) in qualit\u00e0 di caporeparto e commissaria.\nNella primavera del 1915 la sezione romana delle esploratrici fu sciolta \u00e8 prontamente ricostituita il 29 giugno 1915, quando si svolse l'assemblea costituente della \u00abnuova\u00bb sezione di Roma delle giovinette esploratrici, che segn\u00f2 la data ufficiale della nascita dell'Unione nazionale delle giovinette esploratrici italiane (UNGEI). Assunse la presidenza la principessa Anna Maria Borghese de Ferrari, mentre Mary Rossi fu rieletta commissaria. Dal 5 maggio 1915 il CNGEI fu posto sotto l'alto patronato del re. Inoltre, il re permetteva l'iscrizione al Corpo nazionale del principe ereditario Umberto e pi\u00f9 tardi, dietro insistenza della regina Elena, acconsent\u00ec all'iscrizione della principessa Giovanna all'UNGEI e autorizz\u00f2, sull'esempio dei fratelli scout inglesi, a fregiare della corona regia il distintivo degli esploratori reali.\nQuesti eventi segnarono il pieno successo dell'opera di Carlo Colombo. Lo stesso Robert Baden-Powell gli scrisse, chiamandolo \"chief scout of Italy\", di seguirlo con il pi\u00f9 gran piacere ed interesse. Il duca degli Abruzzi Luigi Amedeo di Savoia, grande esploratore, assunse la presidenza generale del Corpo. Il 21 dicembre 1916, il capo dello Stato, su proposta del ministro della Pubblica Istruzione Pasquale Ruffini, eresse il CNGEI in ente morale con decreto luogotenenziale, a riconoscimento della sua funzione educativa nei confronti della giovent\u00f9. Queste caratteristiche sono mantenute tuttora: ovviamente il patronato \u00e8 del Presidente della repubblica e degli odierni ministeri della Pubblica Istruzione, degli Affari Esteri, dell'Interno e della Difesa. D'altra parte, il Corpo nazionale non manc\u00f2 di essere bersaglio di critiche. Durante il primo conflitto mondiale, che fu per il CNGEI un periodo di indubbia fortuna, ci furono episodi di netto rifiuto. In diverse citt\u00e0 l'ambiente fu ostile agli esploratori nazionali e talvolta essi furono fatti segno di gravi violenze da parte di ragazzi definiti, dalle colonne della rivista, come \u00abnon pochi giovinastri\u00bb, \u00abtristi avvinazzati o malviventi\u00bb. Ma la pi\u00f9 energica disapprovazione giunse dalle organizzazioni operaie e socialiste: le classi popolari vedevano lo scautismo con diffidenza, nel migliore dei casi come qualcosa di estraneo alla propria cultura e alle proprie necessit\u00e0. All'inizio, gli ambienti e la stampa cattolica di stretta osservanza assunsero toni virulenti contro lo scautismo, avanzando argomenti di natura dottrinale, come il naturalismo educativo o l'indifferentismo religioso e, in particolare, contro lo scautismo femminile, definito una \u00absconvenienza\u00bb e una \u00abincredibile audacia\u00bb; inoltre, molte polemiche furono sollevate dai cattolici circa il legame tra lo scautismo in generale, e in particolare del CNGEI, e la massoneria. L'accusa fu sempre respinta da Colombo, ma pare accertato il favore del vertice massonico italiano per il CNGEI (la giunta del Grande Oriente d'Italia affront\u00f2 il tema della diffusione dello scautismo in una seduta del 1913). Fabrizio Marinelli afferma che, in effetti, fu probabile \u00abche l'influenza massonica sia stata molto pi\u00f9 importante all'inizio, ma sia andata scemando anno dopo anno\u00bb, anche se \u00abcontatti di dirigenti scout con la massoneria sono continuati fino allo scioglimento\u00bb. Malgrado questo, il CNGEI-UNGEI con l'Italia in guerra raggiunse il massimo della propria espansione con oltre quattrocento sezioni e sottosezioni, molte delle quali con sedi nelle colonie o comunit\u00e0 italiane all'estero, come ad Alessandria d'Egitto, Asmara, Atene, Bengasi, Buenos Aires, Il Cairo, Costantinopoli, Esch-sur-Alzette, Lussemburgo, Marsiglia, Parigi, Porto Said, San Marino, San Paolo del Brasile, Salonicco, Smirne, Tripoli, Tunisi e X. d'Albania, con un totale di iscritti che oscillava dai venti ai trentamila soci (una cifra mai pi\u00f9 raggiunta), nonostante la presenza dell'ARPI, di Ugo Perucci, e la fuoriuscita dalle proprie file del ramo cattolico minoritario, con la conseguente nascita dell'Associazione scouts cattolici italiani (ASCI).\nNel 1916, nel CNGEI fu costituita la classe speciale degli esploratori marini, sviluppando le attivit\u00e0 gi\u00e0 avviate dal 1915, formando dei reparti autonomi e separati da quelli degli esploratori comuni. Un loro primo convegno a carattere nazionale si svolse nell'estate 1917. Campi marini nazionali si svolsero nel 1918, nel 1919, nel 1920, nel 1921 e nel 1922 a cui seguirono altri incontri nazionali. Nel 1921 erano previsti anche i reparti fluviali, cui si aggiunsero quelli lacuali, ufficialmente istituiti nel 1923. Importanti furono anche le imprese dei reparti fluviali e lacuali. Tra le specialit\u00e0 degli esploratori marini e fluviali sono da ricordare gli \"idro-ski\", speciali scivolatori acquatici che destarono l'interesse di Baden-Powell. Nell'UNGEI non era prevista la classe dei marini, e infatti le attivit\u00e0 marine non erano una caratteristica del reparto ma un'attivit\u00e0.\nNel 1918, il vicepresidente generale del CNGEI, Vittorio Fiorini, nella sua relazione al Convegno nazionale tenutosi a Roma, propose l'istituzione della classe \u00abseniori\u00bb, vale a dire gli adulti scout. La proposta di Fiorini, approvata dagli organi statutari, ebbe pratica attuazione con le disposizioni apparse sul \u00abBollettino Ufficiale\u00bb del Corpo Nazionale di ottobre-dicembre 1918, e con la regolamentazione del 1919 che istitu\u00ec gli \u00abesploratori seniori\u00bb, i quali ebbero in Italia, primi nel mondo, un loro ordinamento, attribuzioni e doveri.\nNell'immediato dopoguerra il CNGEI fu travagliato da una grave crisi di iscrizioni e di metodi. La direzione fu quindi assunta da Vittorio Fiorini che dopo la morte di Colombo e fino al 1922, tranne che per brevi periodi, ebbe le funzioni di commissario generale delegato.\nNel luglio 1920, nel \"St. Hugh's\" College di Oxford, in Inghilterra, si tenne il primo convegno delle associazioni scout femminili. Il convegno vide la partecipazione dell'Italia con l'UNGEI.\nNel 1920 si tenne il primo raduno mondiale degli scout, a cui Baden-Powell diede il nome di \"jamboree\". Il raduno fu ospitato nell'area espositiva di Olympia, a Londra. Il CNGEI fu presente con una delegazione composta da Carlo Ratti e da Bruno Cavalieri Ducati. La delegazione consegn\u00f2 a Baden-Powell la medaglia d'oro al merito che l'associazione gli aveva decretato.\nIn contemporanea al \"jamboree\" si tenne un incontro internazionale per discutere sulla costituzione di un comitato internazionale permanente. Il CNGEI, che partecip\u00f2 all'evento, fu dichiarato e registrato tra i soci fondatori del comitato internazionale scout.\nAll'inizio del 1921, Fiorini rielabor\u00f2 il testo del \u00abgiuramento\u00bb che, sia per i novizi sia per gli esploratori, fu chiamato \u00abpromessa\u00bb, nonch\u00e9 quello del \u00abdecalogo\u00bb, facendoli aderire maggiormente al metodo scout e alla legge dettata da Baden-Powell.\nNel 1922 fu eletto commissario generale del CNGEI Roberto Villetti che rivide progressivamente modi e norme del progetto pedagogico dell'ente, spogliandolo del militarismo che durante la guerra si era molto accentuato, nonch\u00e9 dell'a-religiosit\u00e0, che fu reinterpretata come non-confessionalit\u00e0; fu quindi sottolineata l'importanza della formazione spirituale dei giovani, creando i giusti limiti per un'associazione aperta, all'interno delle sezioni, verso l'educazione religiosa; il nome di Dio fu inserito, nel 1923, nella promessa. Inoltre, il titolo di commissario generale e capo esploratore fu mutato in commissario nazionale e capo scout.\nSempre nel 1922 riprendono le pubblicazioni, sospese alla fine del 1921, della rivista del CNGEI \u00abSii preparato!\u00bb, che si trasform\u00f2 in un periodico pi\u00f9 ricco e accattivante, e nel corso dell'anno si introdusse una rubrica, la \u00abCronaca femminile\u00bb, dedicata alle attivit\u00e0 dell'UNGEI; nel 1923 il mensile dei novizi bolognesi pubblicato dalla sezione di Bologna, \u00abIl Lupetto\u00bb, fu inserito nel \u00abSii preparato!\u00bb come rubrica destinata ai lupetti, mantenendo la testata originale.\nIn seguito alla Conferenza internazionale scout di Parigi del 1922, che stabil\u00ec che il movimento maschile e quello femminile dovessero essere completamente indipendenti e non dovevano avere gli stessi nomi nelle rispettive nazioni, l'UNGEI, nel febbraio 1923, con l'approvazione del nuovo statuto, modific\u00f2 il proprio nome in \u00abUnione nazionale giovinette volontarie italiane\u00bb (UNGVI) con una fisionomia propria e autonoma. La direzione generale pass\u00f2 da Roma a Rovereto sotto la guida di Antonietta Giacomelli che aveva assunto la carica di commissaria generale. Nel 1924 inizi\u00f2 la pubblicazione della rivista dell'UNGVI \"Sii preparata\", con redazione a Rovereto. La Giacomelli, esponente del cattolicesimo non integralista, in realt\u00e0 oper\u00f2 nell'intento di allontanare l'istituzione dall'originaria ispirazione laica e risorgimentale. Non tutte le sezioni mutarono il nome di esploratrici con quello di volontarie e quindi di fatto non aderirono alla nuova realt\u00e0 associativa. Nell'autunno del 1925 risultava che qualche sezione di giovani esploratrici proseguiva ancora le attivit\u00e0 all'ombra del CNGEI, che di fatto non modific\u00f2 mai lo statuto del 1916.\nNell'agosto del 1924, con la pubblicazione del nuovo regolamento del CNGEI, gli iscritti furono divisi in tre classi (lupetti, esploratori e seniori) a seconda dell'et\u00e0, avendo programmi e attivit\u00e0 adeguate.\nNell'agosto 1925, il commissario nazionale Roberto Villetti, che comprese l'importanza della formazione dei dirigenti e dei giovani capi del Corpo Nazionale, organizz\u00f2 e diresse il primo campo scuola nazionale del CNGEI all'Alpe di Cainallo (Como).\nLa soppressione e lo scautismo clandestino.\nTra il 1927 e il 1928 il regime fascista sciolse le associazioni scout italiane. Il 10 febbraio 1927 per ordine del segretario generale del Partito Nazionale Fascista, Augusto Turati, l'Unione nazionale giovinette volontarie italiane fu sciolta. Il 31 marzo 1927, dopo le prime pressioni della polizia fascista su alcune sezioni e pochi giorni prima che invadesse la sede centrale, la presidenza generale del Corpo Nazionale prevenne l'azione del Governo, disponendo in \u00abvia provvisoria\u00bb lo scioglimento di tutte le sezioni del CNGEI. Malgrado ci\u00f2, molti gruppi del Corpo nazionale, in varie localit\u00e0 d'Italia, in vario modo e in varia misura, decisero di continuare a praticare un'attivit\u00e0 clandestina o mascherata, che spesso arriv\u00f2 a sfiorare l'aperta ribellione, dando vita alla cosiddetta \u00abGiungla silente\u00bb (il nome dato dal CNGEI al periodo clandestino).\nLe informazioni che si hanno riguardo alla storia del periodo clandestino del CNGEI, sono in pratica poche, logica conseguenza della segretezza con cui gli scout dovevano muoversi. I sistemi scelti per sopravvivere, sia pur ufficiosamente, possono ricondursi a due posizioni: da un lato un atteggiamento di effettivo scioglimento e di cessazione delle attivit\u00e0; dall'altro una continuazione delle attivit\u00e0 sotto mentite spoglie.\nLa principale organizzazione di riferimento dei dirigenti del CNGEI nei primi anni della Giungla silente fu \u00abIl Lupercale\u00bb vero e proprio movimento scout clandestino. L'associazione era organizzata in \u00abpagus\u00bb (citt\u00e0) composti da \u00absodales\u00bb. Il motto era quello dei seniori, \u00abAlere flammam\u00bb, e lo stemma raffigurava una fiamma che, scaturendo da tre tizzoni, formava un giglio scout. Sorto nel 1928, ebbe regolare statuto, depositato presso la prefettura di Roma, e aveva lo scopo di tenere uniti i dirigenti, i commissari e i capi unit\u00e0 del CNGEI e dell'UNGEI, per averli pronti al momento della ripresa delle attivit\u00e0 scout. Essendo limitata ai maggiorenni di ventun'anni (ma chi aveva compiuto diciotto anni poteva essere socio aggregato) non incorreva nel divieto della Legge. Lo statuto del sodalizio fu inviato in tutte le citt\u00e0 dove erano esistite sezioni del CNGEI. Aderirono al Lupercale anche alcuni scout dell'ASCI, inoltre furono mantenuti contatti con Hubert S. Martin, direttore del Bureau internazionale. Il Lupercale pubblicava un'omonima rivista ciclostilata.\nNel marzo 1929 le autorit\u00e0 di Pubblica Sicurezza, venute in sospetto, avevano dato il via a un'inchiesta in tutta Italia. I nomi di tutti gli iscritti all'associazione furono schedati dalle questure e su di loro furono raccolte notizie e informazioni. Infatti gli aderenti furono convocati, interrogati e perquisiti. Tra il 1932 e il 1933 la polizia impose, con la forza, lo scioglimento del Lupercale. Luigi Pirotta, promotore del sodalizio e futuro capo scout del CNGEI nel secondo dopoguerra, nel 1933 fu diffidato dalla polizia ed espulso dall'amministrazione del Governatorato di Roma, di cui dal 1928 era vicesegretario, per reato contro il capo del Governo. Dopo nove mesi di disoccupazione, a seguito di una nuova inchiesta disposta dal ministero dell'Interno, fu riammesso in servizio, ma perse ogni anzianit\u00e0 ed emolumento. Sfuggirono a quei controlli le attivit\u00e0 svolte all'aperto dai giovani con i loro capi, con o senza camiciotto verde, ma sempre con il foulard e la cintura dell'uniforme scout.\nA Trieste sorse il Gruppo escursionisti indomito con Jesurun, Pirnetti e Viezzoli che realizz\u00f2 i suoi campi fino al 1936. Dopo il 1937, le vicende politiche non consentirono al Gruppo di mantenere l\u2019attivit\u00e0 degli anni precedenti e, pertanto, il Gruppo sospese le sue attivit\u00e0 nel 1939. A Torino con Genovese si costitu\u00ec il Gruppo escursionistico \"Italia\" che prolung\u00f2 le attivit\u00e0 fino al 1936, a Firenze con Borrani si form\u00f2 il Gruppo escursionisti indipendenti, cui aderirono anche esploratori della sezione di Arezzo, che continu\u00f2 i suoi campi sino al 1933. Si noti che questi gruppi avevano una sigla comune: GEI. \nPer di pi\u00f9, le bandiere di molte sezioni furono affidate alla conservazione dei musei civici come a Rovereto dove la domenica del 10 aprile 1927 tutti gli iscritti della sezione si radunarono per l'ultima volta. Conclusa la cerimonia, vi fu la sfilata per le vie cittadine fanfara in testa, fino al Castello per rendere omaggio alla Lapide dei Caduti e consegnare alla direzione del Museo la bandiera di sezione. Le bandiere, delle sezioni di Bari, Catania e Pesaro, furono tagliate in pezzi e date in custodia ai pi\u00f9 meritevoli. A Bari la cerimonia si tenne il 20 ottobre 1927: gli scout si riunirono segretamente per tagliare la bandiera nazionale in striscioline che ripartirono fra loro, firmando ognuno un giuramento. In seguito, gli scout baresi parteciparono per diverso tempo a gare di marcia a squadre, organizzate nella provincia, come squadra GEI. A Catania fu attivo un gruppo scout clandestino, animato da Pietro Rizzo ed Emanuele Scalici, che conflu\u00ec nella Sezione Universitaria del Club Alpino Italiano (SUCAI), e che cess\u00f2 le sue attivit\u00e0 nel 1933. Gli scout catanesi nascosero in una grotta dell\u2019Etna la bandiera di sezione dell\u2019ente. Nel 1928 nel corso di un\u2019escursione sull\u2019Etna mor\u00ec il giovane esploratore Giovanni Cagni. A Pesaro, invece, si form\u00f2 il gruppo clandestino detto la \u00abTrib\u00f9 delle Aquile Azzurre\u00bb, a cura di Rivalta e Perfetti, che protrasse le attivit\u00e0 fino al 1940. A Reggio Calabria, a partire dal 1928, si costitu\u00ec per opera di Giuseppe Romeo, Cesare Cremisini e Nicola Serini, il \u00abGruppo sportivo \u201cSan Prospero\u201d\u00bb (dove la \u201cS\u201d di sportivo era intesa come scout), nel quale furono proposte attivit\u00e0 tipicamente scout e furono pronunciate regolarmente le promesse su una autoprodotta bandiera gigliata. L\u2019attivit\u00e0 del Gruppo prosegu\u00ec fino al 1944.\nAi vari dirigenti e gruppi clandestini del CNGEI continuarono a giungere le lettere di Luigi Pirotta e di Roberto Villetti (\u00abpap\u00e0 Akela\u00bb), che ebbero in quel periodo una funzione di incoraggiamento e di guida morale.\nNel 1929 il CNGEI clandestino partecip\u00f2 al 3\u00ba jamboree di Birkenhead, Arrowe Park, in Gran Bretagna. Facevano parte del contingente il commissario nazionale e caposcout Roberto Villetti, Paolo Medoro Savini, vicecommissario della sezione di Bari, e il caporeparto Cesare Musatti della sezione di Roma. Villetti prese parte nel 1933 anche al 4\u00ba jamboree di G\u00f6d\u00f6ll\u0151, in Ungheria, a cui erano presenti anche Giuseppe Romeo e Nicola Serini di Reggio Calabria.\nPure il ramo femminile dell'UNGVI, come per il ramo maschile, se pur per scopi diversi, continu\u00f2 a vivere per qualche anno sotto altra forma e diversa denominazione, per realizzare pellegrinaggi nei campi della Grande Guerra. Nel 1927 per questo scopo fu fondata un'opera chiamata \u00abLibere escursioni ai campi di guerra\u00bb che fino al 1930 tenne ancora unite le giovinette volontarie.\nLa rinascita del CNGEI.\nSolo alla caduta del regime fascista nel 1943, grazie all'incoraggiamento del Governo provvisorio alleato e alla fattiva collaborazione delle associazioni scout inglese e americana, il CNGEI, e poi l'UNGEI (ricostituita con la denominazione originaria, tuttavia sostituendo \u00abgiovinette\u00bb con \u00abgiovani\u00bb), poterono iniziare a riorganizzarsi e riprendere le loro attivit\u00e0, nel 1944 nel Meridione liberato e nel 1945 in tutta Italia. Se gi\u00e0 dopo il 25 luglio 1943 numerosi esploratori seniori del CNGEI di varie parti d'Italia ripresero contatto con l'unico membro della vecchia sede centrale presente a Roma, Luigi Pirotta, per riorganizzare l'associazione, la tragica situazione del Paese dopo l'armistizio dell'8 settembre stronc\u00f2 questa iniziativa, anche se gi\u00e0 nel luglio del 1943 in Sicilia, dopo lo sbarco delle Forze Alleate, alcune sezione e reparti, come a Catania, si riorganizzarono autonomamente.\nTra il 1943 e il 1945, con l'occupazione del Nord Italia da parte dei tedeschi e con l'istituzione del governo della Repubblica Sociale Italiana, anche molti scout del CNGEI \u2013 a titolo individuale \u2013 parteciparono alla Resistenza.\nDopo la liberazione di Roma, il 4 giugno 1944, Luigi Pirotta riprese contatto con quanti si erano fatti vivi nel 1943. Il 21 giugno 1944 a Roma, quindi, si tenne una riunione di vecchi esploratori del CNGEI e fu eletto un Comitato centrale provvisorio. Il 22 agosto 1944 fu ufficialmente ricostituita la sede centrale nella Capitale.\nAlla ripresa delle attivit\u00e0 i dirigenti del Corpo nazionale accertarono che le autorit\u00e0 del 1927 non avevano emanato nessun provvedimento legislativo per abrogare il decreto n. 1881 del 21 dicembre 1916 che aveva eretto l'istituzione in ente morale, e che quindi per la legislazione italiana il CNGEI non aveva mai cessato di esistere. Inoltre, rinacquero, all'interno dell'ente, i reparti nautici, cui si prefer\u00ec sottrarre la distinzione in marini, fluviali e lacuali.\nIl 21 novembre 1944 a Roma fu firmato tra l'ASCI e il CNGEI l'atto costitutivo della Federazione Esploratori Italiani seguito pi\u00f9 tardi il 27 luglio 1945 dal ramo femminile scout, AGI e UNGEI, che diedero vita alla Federazione Italiana Guide ed Esploratrici. Le due federazioni furono riammesse e riconosciute ufficialmente dai due movimenti mondiali scout e guide.\nNel 1945, nel CNGEI oltre alle tre classi giovanili (lupetti, esploratori e scolte dal 1948 pionieri, corrispondenti all'attuale branca rover), furono previsti i seniori. Anche il regolamento dell'UNGEI del 1946 previde, oltre alle tre classi giovanili (primule, esploratrici e scolte), le seniores (o fiamme). Nel 1949 il CNGEI inquadr\u00f2 i seniores nella quarta classe dell'organizzazione scout. In questa classe erano riuniti gli iscritti di ambo i sessi dai ventun'anni in poi. I seniores erano raggruppati in clan, uno per ogni localit\u00e0, con organizzazione finanziaria e amministrativa propria al di fuori delle sezioni. Al primo congresso nazionale dei seniores, del 2 e 3 giugno 1951, a Firenze nacque il \u00abGran Clan Nazionale Seniores\u00bb.\nNel 1948 si costitu\u00ec la Scuola Nazionale per capi del CNGEI, con la nomina a direttore, il 4 novembre 1948, di Antonio Viezzoli. Nel 1949 si organizz\u00f2 a Sori (GE) il primo corso della Scuola, al quale seguirono ulteriori corsi nel 1950 e nel 1951, sempre a Sori, e nello stesso 1951 un altro a Potenza contrada Riofreddo. Dal 1953 i corsi si tennero a Opicina (TS). Nel 1954 la Scuola Nazionale (con l'allineamento dei programmi al sistema Gilwell) fu riconosciuta dal centro internazionale di WOSM, con la licenza di rilasciare brevetti internazionalmente validi; dal 2001 la Scuola \u00e8 stata riconosciuta anche dal WAGGGS. In seguito il centro nazionale della Scuola \u00e8 stato trasferito da Opicina a Vestone (BS) e successivamente a Savignone (Genova).\nNel 1949 nel CNGEI iniziano le attivit\u00e0 degli scout dell'aria, cui segu\u00ec l'organizzazione di un primo corso di cultura aeronautica scout, organizzato, presso la Scuola di Guerra Aerea di Firenze-Cascine, ma, alla fine degli anni Sessanta, evidenti difficolt\u00e0 materiali e logistiche bloccarono lo sviluppo e le attivit\u00e0 degli scout dell'aria all'interno dell'ente.\nNel 1953, a Lucerna, in occasione della prima assemblea mondiale degli adulti scout, fu fondata l'\u00abAmicizia internazionale degli adulti scout e guide\u00bb (attuale International Scout and Guide Fellowship) e il Gran Clan Nazionale Seniores fu uno dei membri fondatori. Dal 18 dicembre 1954 il Gran Clan divenne \u00abClan nazionale seniores scout italiani\u00bb.\nNel 1956, con una circolare del ministero della Pubblica Istruzione, il CNGEI fu annoverato fra le istituzioni parascolastiche. Tra la met\u00e0 degli anni Sessanta e Settanta, lo scautismo laico visse una profonda crisi, relativa all'applicazione del metodo, conoscendo sconvolgimenti e divisioni.\nLa fusione tra scautismo maschile e femminile.\nAll'inizio degli anni Settanta la base del CNGEI entr\u00f2 in fermento denunciando la struttura del Corpo come anacronistica, reclamando una riforma democratica e chiedendo a gran voce che fosse dato pi\u00f9 potere alle sezioni. Prese forma uno statuto che previde l'elezione diretta dei dirigenti nazionali. L'approvazione dello statuto da parte dei vari ministeri patrocinatori fu ritardata e, falliti alcuni tentativi di mediazione, molte sezioni del CNGEI, soprattutto settentrionali, si staccarono e costituirono un'associazione autonoma con sede a Milano, sviluppando i suoi programmi e mantenendo una vita parallela rispetto al CNGEI ufficiale. Nel 1974 fu trovato un accordo, firmato a Firenze, per un superamento della scissione.\nIl nuovo statuto, approvato il 26 maggio 1976 con un apposito decreto del presidente della Repubblica, unific\u00f2 il CNGEI e l'UNGEI nel \u00abCorpo nazionale giovani esploratori ed esploratrici italiani\u00bb. L'associazione si orient\u00f2 ad una sempre maggior qualificazione in senso laico e pluralista, e inoltre applic\u00f2 le seguenti scelte: democrazia associativa, coeducazione e la scelta adulta.\nLa novit\u00e0 maggiore del nuovo statuto \u00e8 costituita da un'assemblea (che \u00e8 il massimo organo del CNGEI), composta dai rappresentanti delle sezioni (presidenti, commissari e delegati) in proporzione al numero dei soci e delle unit\u00e0 attive, che elegge ogni tre anni il presidente nazionale, il caposcout, il consiglio nazionale, il collegio dei revisori dei conti, la commissione di vigilanza e controllo e il giur\u00ec d'onore. Analogo \u00e8 il funzionamento per le strutture periferiche, dove si eleggono i comitati di sezione.\nNello stesso anno (1976), il Clan nazionale seniores scout italiani, per motivi di politica associativa, conflu\u00ec nel CNGEI con grande travaglio interno, e diede origine alla \u00abquarta branca\u00bb. I seniores aderirono perch\u00e9 convinti dell'importanza di dar vita a un'unica grande associazione. Nel 1986 si elimin\u00f2 la dicitura \u00abquarta branca\u00bb sostituendola con quella di \u00abbranca senior\u00bb. Dal 1992 non esiste pi\u00f9 la \u00abbranca senior\u00bb ma solo i senior, per eliminare la confusione che il termine \u00abbranca\u00bb poteva dare (continuit\u00e0 educativa, attivit\u00e0 da strutturare ecc.).\nCon le riforme statutarie il CNGEI e l'AGESCI riformarono lo statuto federale nel 1978 adeguandolo alla nuova realt\u00e0 italiana. Nel 1986, con lo scioglimento delle vecchie strutture federali, si diede vita all'attuale \u00abFederazione Italiana dello Scautismo\u00bb (FIS).\n1987-2000.\nDopo molti anni di riflessioni, di tentativi, di ripensamenti, fu approvato dal consiglio nazionale del CNGEI, il 12 aprile 1987 e riconfermato il 18 settembre 1988, il primo dei suoi documenti \u00abpedagogici\u00bb, ossia il \u00abProgetto di Formazione Spirituale\u00bb (PFS), che rivide completamente il percorso interiore degli iscritti all'ente.\nParallelamente ai movimenti mondiali, sono nate alcune organizzazioni federative ufficiali tra le associazioni scout e guide riconosciute, per meglio coordinare gli scambi di collaborazione internazionale, quali l'\u00abUnione Internazionale delle Associazioni Scout e Guide Laiche e Pluraliste\u00bb, oggi inattiva, di cui \u00e8 stato membro fondatore il CNGEI.\nIl 7 settembre 1997 il consiglio nazionale approva un ulteriore documento, utilizzato come argomento d'esame in molti corsi di pedagogia all'Universit\u00e0, il \u00abProgetto Educativo Globale\u00bb (PEG), la cui elaborazione era iniziata nel 1989; infatti, verso la fine degli anni Ottanta, a pi\u00f9 livelli, si sente nel CNGEI l'esigenza di ripensare in modo globale alla proposta educativa dell'associazione. Il PEG \u00e8 lo strumento pedagogico in cui sono dettate le linee guida educative seguite dal CNGEI per perseguire lo scopo dello scautismo, ossia una buona educazione scout e la conseguente formazione del buon cittadino. Nello stesso anno il motto della branca rover, \u00abServire\u00bb, sar\u00e0 modificato in \u00abPrepararsi a servire\u00bb.\nIl nuovo millennio.\nDal 1\u00b0 al 5 luglio 2000 si \u00e8 svolto il Campo Nazionale per Capi Pattuglia, CP2000 \"alla scoperta del futuro\", a Venaria Reale (To) nel Parco naturale La Mandria.\nNel 2001 \u00e8 stato approvato nel CNGEI il \u00abPercorso senior\u00bb dell'adulto nell'associazione; nel 2003 al motto storico dei senior, \u00abAlere flammam\u00bb, fu aggiunto quello di \u00abServire sorridendo\u00bb.\nDal 28 luglio all'8 agosto 2004 si \u00e8 svolto il Campo Nazionale a Montella (Av) nella Piana di Verteglia, con la presenza di circa 3500 partecipanti fra esploratori, esploratrici, rover, capi e senior in servizio. Insieme a quelli del CNGEI, hanno partecipato al campo reparti delle associazioni consorelle dell\u2019AGESCI e dell\u2019ASSORAIDER nonch\u00e9 reparti provenienti dall\u2019estero, come dalla Spagna e dalla Svizzera, e delegazioni giunte dal Giappone e dallo Sri Lanka.\nIl 28 novembre 2004 \u00e8 stata approvata, dall'assemblea nazionale, la \u00abCarta di identit\u00e0 associativa\u00bb, che espone le caratteristiche e le scelte che il CNGEI persegue e che conferma le sue peculiarit\u00e0 di associazione che applica i principi dello Scautismo e del Guidismo attraverso le cinque scelte che la caratterizzano (laicit\u00e0, democrazia, coeducazione, scelta adulta e impegno civile).\nNel 2006, dal 29 aprile al Primo maggio, si \u00e8 tenuta la Rupe Nazionale dei Consigli di Akela (raduno nazionale della branca lupetti), in tre zone d\u2019Italia, per il Nord a Zanica (Bergamo), per il Centro a Marina di Massa e per il Sud ad Antillo (Messina). Erano presenti all\u2019evento circa 1100 partecipanti fra lupetti, vecchi lupi (capi) e senior in servizio.\nDopo trent'anni dall'approvazione dello statuto del 1976, con delibera dell'assemblea straordinaria del 4 e 5 febbraio 2006 e con ulteriore delibera dell'assemblea straordinaria dell'11 novembre 2006, lo statuto dell'associazione \u00e8 stato integralmente modificato per aggiornarlo sia maggiormente al regolamento sia alle nuove normative, integrandolo anche alla luce del riconoscimento dell'ente quale associazione di promozione sociale.\nA settembre 2007, per festeggiare il centenario dello scautismo, il CNGEI ha organizzato dal 6 al 9 Settembre un campo nazionale chiamato \"Cento ore per Cento Anni\" presso la Cascina Farsetti nel Parco di Villa Pamphilj a Roma. All'evento hanno partecipato circa 2000 scout tra lupetti, esploratori ed esploratrici, rover, capi e senior in servizio e alcune delegazioni straniere.\nIl 15 gennaio 2008 dopo anni di approfonditi dibattiti in seno al Corpo Nazionale, il comitato delle costituzioni di WOSM ha approvato il nuovo testo della promessa dei lupetti, completamente riscritta, cos\u00ec come presentata all'assemblea nazionale dell'ente a novembre del 2007. Nella nuova promessa la parola Dio \u00e8 stata sostituita con la frase \u00abricercare la mia Spiritualit\u00e0\u00bb.\nDal 30 maggio al 2 giugno 2009 si \u00e8 svolta la Rupe Nazionale dei Consigli di Akela a Marina di Massa, con circa 1550 partecipanti fra lupetti, vecchi lupi (capi) e senior in servizio.\n2015 - 2020.\nDal 30 maggio al 2 giugno 2015 si \u00e8 tenuto, al camping di Casalborsetti (Ravenna), l\u2019evento nazionale #lupetti2015. Erano presenti all'evento oltre 1000 partecipanti fra lupetti, vecchi lupi (capi) e senior in servizio. Durante le attivit\u00e0 del campo sono stati trattati argomenti importanti come il bullismo, i social network e l'identit\u00e0 di genere per sviluppare curiosit\u00e0, apertura e rispetto verso ci\u00f2 che \u00e8 diverso da s\u00e9. La canzone ufficiale, \"Uscir\u00e0 il Sole\", \u00e8 stata scritta e cantata da T.A.P.S. e mette in risalto le tematiche educative dell'evento.\nDal 1\u00b0 al 13 agosto 2018 si \u00e8 svolto, nell'area naturalistica di Pianezze, a Vialfr\u00e8 il Campo Nazionale \"C'\u00e8 Avventura\". Erano presenti al campo circa 4600 partecipanti fra esploratori, esploratrici, rover, capi e senior in servizio. Presenti anche diverse delegazioni estere provenienti dall'Egitto, da Israele, dalla Spagna, dalla Francia, dal Regno Unito, dalla Germania e dalla Polonia. Con 15 sottocampi, da 300 persone ciascuno, \u00e8 stato il campo nazionale pi\u00f9 numeroso della storia del CNGEI.\nDopo un lungo processo di revisione, nel 2019 l'Assemblea Nazionale approva il nuovo statuto, con il quale l'associazione si allinea ai requisiti introdotti dalla riforma del Terzo Settore. Il CNGEI diventa Ente del Terzo Settore i cui soci non sono pi\u00f9 le persone fisiche ma i Gruppi Regionali e le Sezioni. Inoltre gli organi di garanzia del Collegio dei Revisori dei Conti (CRC) e la Commissione di Vigilanza e Controllo (CoViCo) sono sostituiti dal nuovo Organo di Revisione e Controllo (OReCo).\n2020 - Presente.\nNel 2020 l'associazione acquista la prima Sede centrale di propriet\u00e0 a Roma inaugurandola in ottobre alla presenza del ministro per le pari opportunit\u00e0 e la famiglia Elena Bonetti.\nNello stesso anno il CNGEI deve affrontare le limitazioni dovute alla Pandemia di COVID-19 in Italia. Gli eventi per capi e le assemblee nazionali vengono svolte per la prima volta online mentre altri eventi, come il raduno \"Estate Rover Nazionale 2020\", dopo un primo rinvio al 2021, sono stati annullati. Ad esclusione delle zone rosse e dei periodi di sospensione nazionale degli incontri in presenza, i decreti governativi emergenziali hanno permesso lo svolgimento delle attivit\u00e0 a livello locale (campi estivi inclusi), seppur con le dovute limitazioni in merito a salute e sicurezza (tra cui il distanziamento fisico e l'uso di dispositivi di protezione individuale).\nOrganizzazione.\nOrganizzazione Nazionale.\nIl CNGEI \u00e8 regolato tramite tre organi con mandato triennale, eletti tramite l'assemblea di tutte le sezioni (assemblea nazionale). Il triennio di mandato si calcola a partire dalla riforma statutaria del 1976.\nAssemblea (A).\nL'Assemblea \u00e8 il massimo organo dell'associazione ed \u00e8 composta dalle sezioni locali associate al CNGEI. Ogni sezione \u00e8 rappresentata da una delegazione composta da 2 membri di diritto e un numero di delegati votati nell' Assemblea di Sezione, il cui numero \u00e8 assegnato in base agli iscritti della singola sezione (da un minimo di 1 fino a 5 delegati). L'assemblea, convocata almeno una volta l'anno, elegge gli organi sociali, emenda ed approva i bilanci, le relazioni e programmi annuali.\nPresidente (P).\nIl Presidente del CNGEI, eletto ogni tre anni, ha la firma sociale, i poteri di delega e la rappresentanza legale dell'associazione. Vigila e controlla tutti gli organi ed uffici dell'associazione, convoca l'assemblea nazionale, presiede il consiglio nazionale e la commissione di vigilanza e controllo, nomina - su designazione del consiglio nazionale - il tesoriere, tutti gli organi nazionali non elettivi e tutte le cariche nazionali.\nCapo Scout (CS).\nIl Capo Scout del CNGEI, anch'egli eletto ogni tre anni, ha la direzione tecnica dell'associazione, \u00e8 depositario delle tradizioni e garante della legge scout. Al capo scout spetta far osservare le norme dello statuto e dei regolamenti e ne \u00e8 responsabile nei confronti dell'assemblea e degli organi scout internazionali.\nConsiglio Nazionale (CN).\nIl consiglio nazionale \u00e8 composto dal presidente nazionale, che lo presiede, dal capo scout e da nove consiglieri (membri dell'esecutivo). Amministra e coordina tutta l'attivit\u00e0 nazionale dell'associazione.\nCompiti del consiglio nazionale sono:\nGiur\u00ec d'onore (Gido).\nIl giur\u00ec d'onore (Gido) \u00e8 composto da cinque membri effettivi e tre supplenti. Su istanza motivata del consiglio nazionale o del comitato di una sezione, pu\u00f2 infliggere provvedimenti disciplinari a singoli soci o ad intere sezioni, con ampie facolt\u00e0 inquirenti.\nOrgano di Revisione e Controllo (OReCo).\nL'organo di revisione e controllo (OReCo) pu\u00f2 essere monocratico o collegiale ed i componenti devono essere iscritti al Registro dei Revisori Legali. L'OReCo esercita la revisione contabile del CNGEI, monitorando che i mezzi finanziari siano erogati per gli scopi statutari dell'ente e verificando che le spese effettuate abbiano un contenuto di sana economia. L'Organo di Revisione e Controllo ha inoltre compiti di vigilanza in merito all'osservanza delle finalit\u00e0 civiche, solidaristiche e di utilit\u00e0 sociale previste per gli enti del terzo settore.\nI ministeri patroni del CNGEI sono:\nOrganizzazione Regionale.\nIl CNGEI si suddivide in 14 consulte regionali, presiedute dal commissario regionale (CReg) e composte dai presidenti e commissari di sezione, dagli incaricati regionali delle branche lupetti, esploratori ed esploratrici e Rover (IR-L, IR-E, IR-R) e infine, dal responsabile del centro di formazione (RCdF).\nNelle regioni in cui \u00e8 presente la consulta:\nI Settori.\nRisorse Adulte.\nIl Settore Risorse Adulte \u00e8 composto da un Commissario Nazionale e da una Commissione Consultiva (CoCon), i quali provvedono ad organizzare i campi scuola, secondo i criteri emanati da Wosm e Wagggs.\nIl settore inoltre rilascia i brevetti Testa di Moro e Wood Badge\nComunicazione.\nIl Settore Comunicazione \u00e8 composto da un Responsabile Nazionale e da una Commissione Consultiva (CoCon), i quali hanno il compito di tenere le relazioni con gli organi di informazione e le relazioni con Enti Terzi, coordinando le iniziative e le attivit\u00e0 alle quali il CNGEI abbia concesso la sua adesione o il suo patrocinio.\nIl Settore Comunicazione si occupa inoltre di promuovere e curare le pubblicazioni ufficiali dell\u2019Associazione tramite\u00a0stampa (ad esempio la rivista \u201cScautismo\u201d), sito web e la gestione dei profili sui social network associativi.\nInternazionale.\nIl Settore Internazionale \u00e8 il contatto tra CNGEI, WOSM, WAGGGS e le Associazioni scout estere. Contribuisce ad arricchire il percorso educativo dei giovani e quello formativo dei soci adulti con quanto la dimensione internazionale pu\u00f2 offrire, lavorando in sinergia con i Responsabili Nazionali alle Branche e alle Risorse Adulte: eventi FIS, campi all\u2019estero, gemellaggi tra gruppi scout, seminari, convegni, approfondimenti su specifiche tematiche.\nL'organizzazione delle Sezioni.\nLa sezione \u00e8 l'entit\u00e0 territoriale autonoma (non pi\u00f9 di una per comune; ma ogni Sezione pu\u00f2 comprendere anche pi\u00f9 comuni) ed \u00e8 l'organismo di base; ciascuna sezione pu\u00f2 essere composta da uno o pi\u00f9 gruppi. Essa \u00e8 costituita da tutti i soci (giovani e adulti), ed i giovani sono organizzati in gruppi.\nLe sezioni del CNGEI pi\u00f9 i gruppi regionali sono 89:\nQuesto \u00e8 un elenco di tutte le sezioni del Corpo Nazionale Giovani Esploratori ed Esploratrici Italiani presenti attualmente in Italia. Bisogna precisare che una sezione spesso comprende pi\u00f9 gruppi, pertanto non \u00e8 detto che essa sia presente solo nella citt\u00e0 da cui prende il nome, dato che potrebbe esistere un gruppo anche in Comuni vicini, nel raggio di alcuni chilometri.\nNord.\nLiguria (3)\nLombardia (13)\nPiemonte (2)\nTrentino-Alto Adige (5)\nVeneto (8)\nFriuli-Venezia Giulia (2)\nEmilia-Romagna (7)\nCentro.\nToscana (6)\nMarche (5)\nLazio (9)\nSud.\nAbruzzo (2)\nCampania (6)\nPuglia (5)\nBasilicata (1)\nCalabria (2)\nIsole.\nSicilia (8)\nSardegna (2)\nIl gruppo.\nIl gruppo, che \u00e8 la minima entit\u00e0 scout che pu\u00f2 essere presente sul territorio (e, come da regolamento, deve essere composta da un \"branco\", un \"reparto\", una \"compagnia\", dai loro capi e da un capo gruppo), \u00e8 l'organismo fondamentale per l'attuazione del metodo, essendo:\nCaratteristiche dell'associazione scout CNGEI.\nLa \"Carta d'identit\u00e0 associativa\".\nIl CNGEI \u00e8 una organizzazione nazionale per l'educazione fisica, morale e spirituale della giovent\u00f9. Difatti, \u00abil CNGEI \u00e8 un movimento educativo scout che ha come finalit\u00e0 quella di contribuire alla costruzione di un mondo migliore attraverso l'educazione dei giovani (dagli 8 ai 19 anni). Il processo educativo \u00e8 di tipo armonico e complesso, guidato dai principi dello scautismo e del guidismo internazionale. Lo scopo \u00e8 quello di formare il buon cittadino: un cittadino in grado di compiere scelte autonome e responsabili, impegnato in prima persona per promuovere la solidariet\u00e0, i diritti universali, la pace e la tutela dell'ambiente; un cittadino che percorre un proprio cammino spirituale orientato a dare un senso alla propria vita. La dimensione spirituale caratterizza trasversalmente ogni momento dell'attivit\u00e0 educativa, poich\u00e9 si propone di formare un individuo educato al gusto di ricercare, di interrogarsi continuamente sui temi dell'esistenza umana ed approfondire le proprie convinzioni\u00bb. Quindi, il CNGEI realizza, attraverso l'opera dei volontari, un'azione educativa laica, indipendente da ogni credo religioso e ideologie politiche. Lo scautismo CNGEI si caratterizza per le sue cinque scelte associative, cos\u00ec come delineate nella sua Carta d'identit\u00e0 associativa: democrazia, laicit\u00e0, coeducazione, scelta adulta e impegno civile.\nCollegamenti con il movimento nazionale e internazionale Scout.\nIl CNGEI, che a livello internazionale si qualifica come SAGA (\"Scout and Guide Association\", cio\u00e8 associazione contenente al suo interno sia guide, sia scout) \u00e8 membro, assieme all'Associazione Guide e Scouts Cattolici Italiani (AGESCI), della Federazione italiana dello scautismo (FIS) che a livello internazionale si qualifica come SAGNO (\"Scout and Guide National Organisation\", cio\u00e8 organizzazione nazionale composta da associazioni di guide e scout). Il CNGEI, attraverso la FIS, partecipa rispettivamente all'Associazione mondiale guide ed esploratrici (AMGE/WAGGGS) e all'Organizzazione mondiale del movimento scout (OMMS/WOSM).\nIl CNGEI \u00e8 stato membro fondatore dell'Unione internazionale delle associazioni scout laiche e pluraliste (UIPL). Ha fatto parte inoltre (in rappresentanza dei soci adulti), della Federazione italiana adulti scout (FIAS) e tramite questa dell'International Scout and Guide Fellowship (ISGF/AISG).\nInoltre, il CNGEI ha firmato con la Federazione italiana di scautismo raider (FIS-RAIDER), la Federazione italiana associazioni di adulti scout e raider (FIAAS-RAIDER) e con gli Amici delle Iniziative Scout (AMIS) una dichiarazione di intenti. Infine, il CNGEI ha stipulato, il 17 settembre 2011, un protocollo d'intesa con gli \"Scouts Tunisiens\".\nIl metodo scout.\nIl metodo educativo scout \u00e8 quello delineato dal fondatore dello scautismo Robert Baden-Powell, ispirato alla Legge e alla Promessa.\nL'offerta educativa CNGEI si ripartisce in tre branche, caratterizzate da specifiche fasce d'et\u00e0:\nDopo i 19 anni i ragazzi finiscono il loro percorso educativo e possono, volendo, proseguire nello scautismo come \"Senior\", nel Clan o come capi educatori in unit\u00e0. Sia per i senior nel Clan, sia per i capi educatori sono previsti corsi di formazione al ruolo, svolti da specialisti, e riconosciuti dall'Organizzazione Mondiale del Movimento Scout e dall'Associazione Mondiale Guide ed Esploratrici.\nTra le pi\u00f9 importanti ricorrenze degli scout si segnalano:\nOnorificenze.\nL'onorificenza \u00e8 stato concessa al CNGEI per l'opera svolta a favore delle popolazioni colpite dal sisma in Abruzzo. La consegna ufficiale \u00e8 avvenuta nel corso della riunione della Consulta nazionale del volontariato, tenutasi a Roma presso la sede del Dipartimento della Protezione civile il 5 giugno 2012.\nConferita per il bombardamento aereo della citt\u00e0 alla Sezione di Verona\nConferita per il Terremoto della Marsica del 1915 alla Sezione di Roma\nIl CNGEI concede a chi si prodiga in opere umanitarie e di promozione dello scautismo delle proprie onorificenze."}
{"id": "1773300", "revid": "287204", "url": "https://it.wikipedia.org/wiki?curid=1773300", "title": "Jos\u00e9 Mar\u00eda Arguedas", "text": "Biografia.\nJos\u00e9 Mar\u00eda Arguedas nacque ad Andahuaylas, nel Per\u00f9 meridionale. Originario di una famiglia della classe media, rimase orfano di madre all'et\u00e0 di due anni. A causa della scarsa presenza del padre, avvocato spesso in viaggio, e dei cattivi rapporti con la matrigna e con il fratellastro, si rifugi\u00f2 nell'affetto dei domestici di famiglia. Questa vicinanza gli permise di entrare in contatto con le tradizioni degli indios andini e con la lingua quechua. A causa del lavoro del padre, frequento' diverse scuole primarie e secondarie. Nel 1931 si iscrisse alla Universidad Nacional Mayor de San Marcos di Lima. Si laureo' in letteratura e pi\u00f9 tardi in etnologia (1957), portando a termine il dottorato nel 1963. Tra il 1941 e il 1949 insegno' in diverse scuole del paese. Fu anche funzionario del Ministero dell'Educazione, che gli diede l'occasione per promuovere la cultura peruviana e in particolare la musica e la danza andina da cui era affascinato. Fu inoltre direttore della Casa de la Cultura (1963-64) e del Museo Nacional de Historia (1964-66). In campo universitario tenne la cattedra di etnologia presso l'Universidad Nacional Mayor de San Marcos (1958-68) e l'Universidad Nacional Agraria La Molina (1962-69).\nIl 28 novembre 1969, Arguedas si sparo' alla tempia, morendo, in seguito alle ferite riportate, quattro giorni pi\u00f9 tardi.\nOpere.\nLa produzione letteraria e intellettuale di Arguedas \u00e8 piuttosto ampia e diversificata. Comprende oltre quattrocento opere, tra racconti, romanzi, traduzioni, monografie, saggi e articoli. La particolare circostanza di essere cresciuto a contatto con la tradizione culturale andina unita alla formazione di etnologo, gli ha consentito di capire e descrivere con spiccata sensibilit\u00e0 la complessa realt\u00e0 degli indios nella societ\u00e0 peruviana.\nArguedas inizio' la propria carriera letteraria scrivendo racconti ispirati all'ambiente indio nel quale era cresciuto. Questi primi racconti sono scritti in un o spagnolo fortemente influenzato dalla sintassi e vocabolario quechua.\nQuando nel 1941 pubblic\u00f2 il suo primo romanzo, \"Yawar Fiesta\", aveva gi\u00e0 iniziato ad esplorare il tema a cui sarebbe rimasto interessato per tutta la sua carriera: la convivenza tra la civilt\u00e0 occidentale e la vita tradizionale degli indios peruviani. Arguedas fu perci\u00f2 considerato uno dei membri del movimento letterario indigenista del Sudamerica e continuo' ad esplorare l'argomento con i due libri successivi, \"Los R\u00edos Profundos\" (1958) e \"Todas las Sangres\" (1964). Arguedas si sforzo' di superare il ritratto semplicistico della letteratura indigenista.\nUn altro tema esplorato da Arguedas \u00e8 quello dei mestizo e del problema della loro identit\u00e0, apparentemente divisa in due. \nMolti lavori di Arguedas descrivono la violenza e lo sfruttamento subiti dagli indios dei villaggi rurali nelle haciendas peruviane.\nFino agli anni Sessanta Arguedas fu moderatamente ottimistico circa la possibilit\u00e0 di conciliare le forze della tradizione e della modernit\u00e0 che caratterizzano il Per\u00f9, per poi diventare sempre pi\u00f9 pessimista. Nel suo ultimo e incompleto lavoro, \"El zorro de arriba y el zorro de abajo\"(1969), abbandono' il realismo letterario delle prime opere per adottare un approccio postmoderno. In questo romanzo Arguedas esprime il suo sconforto perch\u00e9 teme che le tradizioni andine non riusciranno a sopravvivere di fronte alla moderna tecnologia e capitalismo. Mentre Arguedas diventava sempre pi\u00f9 pessimista sulle relazioni tra i gruppi etnici del suo paese, i giovani intellettuali andini divennero sempre pi\u00f9 coinvolti dal movimento indigenista, spesso criticando aspramente il suo lavoro per il lirismo e il trattamento eccessivamente romantico della vita rurale andina."}
{"id": "1773303", "revid": "57342", "url": "https://it.wikipedia.org/wiki?curid=1773303", "title": "Gabriele Vacis", "text": "Biografia.\nNel 1980 si laurea in Architettura al Politecnico di Torino.\nCon gli stessi amici, a cui si aggiungono Roberto Tarasco, Adriana Zamboni e Mariella Fabbris, nel 1982 fonda il Laboratorio Teatro Settimo. (2) I primi spettacoli, \"Citrosodina\" e \"Kanner puro\" diventano piccoli classici del teatro ragazzi.\nIl primo spettacolo \"adulto\", \"Signorine\", \u00e8 un intreccio di storie di immigrazione.\n\"Esercizi sulla tavola di Mendeleev\", nel 1984, impone il teatro di Vacis al pubblico e alla critica nazionale ed internazionale. Nel 1985 \"Elementi di struttura del sentimento\" vince importanti premi e riconoscimenti, segnando il ritorno della narrazione a teatro. Nello stesso periodo Vacis lavora sulle relazioni tra teatro e urbanistica redigendo il \"Piano di Ambiente culturale per la citt\u00e0 di Settimo Torinese\", che prevede la pedonalizzazione del centro storico e il riutilizzo di vecchie fabbriche in spazi per la cultura. Negli anni ottanta promuove e dirige festival teatrali come \"Assedio\" e \"Viaggio in Italia\". Nel 1988 inizia ad insegnare alla Scuola d'arte drammatica Paolo Grassi di Milano. (3)\nDel 1989 \u00e8 la sua prima regia lirica: \"L'alfiere\" opera contemporanea di Siegfried Matthus. (4) Dei primi anni novanta \u00e8 la rivisitazione dei classici: \"La storia di Romeo e Giulietta\" da Shakespeare (1991) e \"Villeggiatura\" da Goldoni (1993), rivelano uno stile fondato sul racconto dei grandi testi piuttosto che sulla loro messinscena. Negli anni novanta, con \"Il racconto del Vajont\" (5) e gli spettacoli su Olivetti, Vacis \u00e8 uno dei creatori del Teatro di narrazione. Il narratore senza orpelli, nello spazio vuoto, diventa fenomeno che influenza profondamente la comunicazione, dal teatro alla televisione, dal giornalismo alla politica.\nDopo essersi messo in scena in \"\u2019Totem\", Vacis, nel 1999 conduce \"42\u00ba parallelo\", una serie di trasmissioni televisive dedicate alla letteratura del Novecento. (6)\nNel 1996 ha ricevuto il Premio per la Regia dall'Associazione Nazionale Critici di Teatro. Nel 2000 \"Fenicie\", da Euripide, \u00e8 il risultato di un lungo percorso pedagogico verso un teatro \u201ccompositivo\u201d, in cui sono gli attori stessi ad improvvisare lo spettacolo. Il lavoro rivela anche \"La Schiera\", tecnica di formazione e allenamento dell'attore fondata sull'ascolto ideata e usata da Vacis.\nNel 2002, dopo vent'anni, il Teatro Settimo viene acquisito dal Teatro Stabile di Torino. Vacis assume il ruolo di regista stabile.(7) La prima realizzazione, \"\u2019Domande a Dio\" diventer\u00e0 \"\u2019Torino Spiritualit\u00e0\", festival annuale della citt\u00e0 di Torino che richiama personalit\u00e0 e pubblico da tutto il mondo.\nTra il 2006 e il 2007 dirige grandi eventi come la Cerimonia Inaugurale delle Olimpiadi invernali di Torino. (8) Questi allestimenti urbani recuperano l'esperienza spettacolare dei primi spettacoli del Teatro Settimo, in particolare di \"Esercizi sulla tavola di Mendeleev\".\nDal 2008 lavora alla fondazione del \"Teatro Regionale Alessandrino\" di cui \u00e8 direttore artistico. (9)\nAlla fine degli anni 2000 l'interesse di Vacis si rivolge al cinema e all'intreccio dei linguaggi a scopo pedagogico. Il docufilm \"Uno scampolo di paradiso\" vince il Premio della Giuria al Festival di Annecy. (10) Dal 2008 dirige il progetto \"TAM (Teatro e Arti Multimediali)\" con il \"Palestinian National Theatre\" a Gerusalemme e il progetto \"La paura Sicura\" che coniuga teatro, cinema e nuovi media.\nDal 2018 al 2021 \u00e8 stato direttore della Scuola per attori del Teatro Stabile di Torino.\nProgetti.\nRegie per il Laboratorio Teatro Settimo.\nCoproduzione Laboratorio Teatro Settimo / Festival di Santarcangelo.\nPresentato ai festival internazionali di Salisburgo, Madrid, Amburgo, Barcellona, Melbourne, ecc.\nPremio \"Francesca Alinovi - Opera Prima\".\nDa \"Le affinit\u00e0 elettive\" di Johann Wolfgang von Goethe. Premio Ubu / Premio Urbino Teatro-Orizzonti.\nCoproduzione Laboratorio Teatro Settimo / C.R.T. Milano e Spoleto Festival/Melbourne.\nPremio \"Wave\", Copenaghen 1987.\nCoproduzione Laboratorio Teatro Settimo / Festival di Santarcangelo.\nIncanti dalle opere di Gabriel Garc\u00eda M\u00e1rquez, J. Guimaraes Rosa e J. L. Borges.\ndedicato a \"Tenera \u00e8 la notte\" di Francis Scott Fitzgerald.\nSuggestioni dalle opere di Luigi Meneghello.\nDa Shakespeare e dalle narrazioni italiane dal XIV al XX secolo.\nCoproduzione Laboratorio Teatro Settimo con TaorminaArte.\nPremio Ubu 1992.\nda Eschilo\nCoproduzione Laboratorio Teatro Settimo con il Centro per la Ricerca e la Sperimentazione Teatrale di Pontedera e la Scuola d'Arte Drammatica \u201cPaolo Grassi\u201d di Milano.\nNarrazione scritta con Beppe Rosso e Remo Rostagno, interpretata da Beppe Rosso.\nDalle commedie di Carlo Goldoni.\nCoproduzione Laboratorio Teatro Settimo con Moby Dick - Regione Veneto per il Bicentenario goldoniano.\nBiglietto d'oro A.G.I.S. per la ricerca.\nPremio I.D.I. per la drammaturgia.\nNomination premio Ubu per la regia.\nUn monologo di Alessandro Baricco.\nProdotto con AstiTeatro 16.\nDi Moli\u00e8re.\nCon Emma Dante, Paola Rota, Serena Sinigaglia, Domenico Castaldo.\nPromosso dalla Citt\u00e0 di Torino e dalla Provincia di Torino.\nDa Aristofane\nCoproduzione Teatro Settimo / Festival dei Due Mondi di Spoleto.\nProdotto in collaborazione con Citt\u00e0 di Torino Assessorato per le Risorse Culturali e la Comunicazione, Festival di Ragusa e Mittelfest.\nPremio Orlando, Zagabria.\ndi Laura Curino e Gabriele Vacis\nIl testo dello spettacolo \u00e8 pubblicato dalla Baldini &amp; Castoldi, Collana Le Isole.\nLetture, suoni, lezioni\ncondotto e realizzato da Alessandro Baricco e Gabriele Vacis\nCoproduzione Teatro Settimo / Scuola Holden\nLo spettacolo \u00e8 stato trasmesso da RAIDUE in due serate, il 21 e 28 dicembre 1998\ndi Laura Curino e Gabriele Vacis con Laura Curino, Mariella Fabbris, Lucilla Giagnoni. Lo spettacolo \u00e8 stato trasmesso da \"RADIOTRE SUITE\" sabato 9 gennaio 1999\ne da RAIDUE nel 2001.\nProgetto speciale in collaborazione con ETI / Ente Teatrale Italiano\nDal racconto di Beppe Fenoglio. Coproduzione Teatro Settimo / Teatro Sociale di Alba\nDa Euripide\nCoproduzione Teatro Settimo / Teatro Stabile Torino.\nSullo spettacolo Pit Formento ha realizzato un film documentario intitolato \"Ma come \u00e8 cominciato tutto questo\", trasmesso da LA7 nel 2007.\ncondotto e realizzato da Gabriele Vacis, Alessandro Baricco e Roberto Tarasco\nDallo spettacolo \u00e8 stato realizzato un TV-movie prodotto dalla \u201cHarold cinematografica\u201d, trasmesso il 26 febbraio 2002 nel corso di una \u201cSerata Totem\u201d da TELE+\nDa Shakespeare.\nAttivit\u00e0 pedagogiche.\nGabriele Vacis insegna alla Scuola d'Arte Drammatica \"Paolo Grassi\" di Milano dal 1987 al 2004. Con gli allievi realizza il saggio \"Festa nuziale\", tratto da un racconto di Francis Scott Fitzgerald.\nLa collaborazione di Vacis con la scuola milanese continuer\u00e0 con la realizzazione di numerosi saggi, tra cui \"La storia delle tre sorelle di Cechov\", 1990; \"Sette a Tebe\", da Eschilo, 1992; \"Il mondo salvato dai ragazzini\", da Elsa Morante, 1994; \"Le citt\u00e0 invivibili\" da Italo Calvino, 1995; \"Milano\", 1996; \"Fenicie\", 1997; \"Macbeth\", 2001 e \"Esercizi su Romeo e Giulietta\" nel 2004.\nDal 1993 al 1996 \u00e8 stato coordinatore del corso attori della Scuola d'arte drammatica \"Paolo Grassi\" di Milano e dal 2001 al 2004 ne ha diretto il corso di regia.\nInsegna lettura e narrazione orale presso la Scuola Holden di Torino dalla fondazione, nel 1994.\nNel 2003 \u00e8 stato professore a contratto di Storia del Teatro presso la Facolt\u00e0 di Lettere e Filosofia dell'Universit\u00e0 di Torino.\nDal 2004 \u00e8 professore a contratto di \u201cIstituzioni di Regia\u201d presso la Facolt\u00e0 di Lettere e Filosofia dell'Universit\u00e0 Cattolica del Sacro Cuore di Milano.\nNel 2001 ha tenuto un corso su \u201cMettere in scena Antigone\u201d presso l'Accademia Nazionale di Tirana (Albania)\nDal 2008 dirige il progetto TAM (Teatro e Arti Multimediali), promosso dalla Cooperazione Internazionale del Ministero degli Esteri per l'istitituzione di una Scuola di Teatro e Arti Multimediali al Palestinian National Theatre di Gerusalemme.\nHa tenuto conferenze e seminari presso istituzioni culturali e Universit\u00e0 di Torino, Bologna, Milano, Urbino, Napoli, Roma, Cagliari, Madrid, Melbourne, Barcellona, Stoccolma, Parigi, Tirana.\nNel 2012 ha insegnato presso l'Accademia Teatrale ITACA.\nOpere liriche.\n1989: \"La ballata d'amore e di morte dell'alfiere Christopher Rilke\" di Siegfried Matthus,\nprodotta dal Laboratorio Lirico di Alessandria.\n1993: \"Pamela nubile e Pamela maritata\", dirette da Peter Maag per il Teatro Comunale di Treviso;\n1994: \"Lucia di Lammermoor\", di G. Donizetti per L'Ente Lirico Arena di Verona;\n1995: \"Macchinario\", opera da camera di Nicola Campogrande, testo di Dario Voltolini per il Teatro Rossini di Lugo di Romagna\n1997: \"Messaggi e bottiglie\", melologo, musiche di Nicola Campogrande, testi scelti da\nDario Voltolini, Torino, Biennale dei Giovani Artisti dell'Europa e del Mediterraneo.\n1998: \"I cavalieri di Ekeb\u00f9\", opera di R. Zandonai, per il Wexford Opera Festival-Irlanda\n1999: \"Lenz\" di Wolgfang Rhim, per il Teatro Comunale di Firenze.\n2002: \"Mar\u00eda de Buenos Aires\" di Astor Piazzolla per il Teatro Comunale di Bologna e il RavennaFestival.\n2005: \"Manon Lescaut\" di Giacomo Puccini per la Fondazione Petruzzelli di Bari.\nTeatro di narrazione.\nGabriele Vacis \u00e8 autore con Marco Paolini degli spettacoli:\n\"Adriatico\", 1987\n\"Liberi tutti\", 1991,\n\"Il racconto del Vajont\", 1994. Premio UBU 1995 per il Teatro Civile, Premio I.D.I. 1996, Premio A. Fava 1996.\n\u00c8 autore con Laura Curino e Roberto Tarasco di \"Stabat Mater\", 1989.\nPremio Fringe Festival di Edimburgo 1991.\nE di \"Passione\", narrazione su infanzia e periferia. 1993.\nRadio e televisione.\nGabriele Vacis ha curato, con Felice Cappa, la trasmissione televisiva \"Serata Vajont\", tratta dallo spettacolo \"Il racconto del Vajont\", trasmessa in diretta su RAIDUE dalla diga di Longarone la sera del 9 ottobre 1997.\nLo spettacolo ha ricevuto tre premi \"Oscar della televisione\"\u201d 1997.\nNel 1997 realizza per RADIOTRE la riduzione radiofonica di \"Le intellettuali\", di Moli\u00e8re, con Ottavia Piccolo e di \"La cimice\", di Majakovskij con Vittorio Franceschi.\nLa regia televisiva di \"Olivetti. Alle radici di un sogno\", dallo spettacolo scritto con Laura Curino. La trasmissione televisiva \u00e8 andata in onda su RAIDUE il 31 ottobre 1998.\nNel 1999 per RAI Educational ha realizzato, con Maria Pia Ammirati, e condotto \"42\u00ba Parallelo\". 36 puntate trasmesse da RAIUNO nel 2000 e replicato da RAITRE nell'autunno dello stesso anno.\nNel 2001 ha collaborato a \"Babele\" con Corrado Augias, Rai Educational.\nNel 2007 ha curato la regia di \"Luoghi non comuni\" Sceneggiato radiofonico in cinquanta puntate trasmesso da RADIODUE RAI.\nNel 2004 ha scritto, con Laura Curino, e diretto \"Il conte Aigor\", racconto televisivo trasmesso da RAITRE nella trasmissione \"Report\", condotta da Milena Gabanelli.\nGrandi eventi.\nSegmenti iniziali della \"CERIMONIA INAUGURALE dei XX GIOCHI OLIMPICI INVERNALI\" di Torino 2006.\nTrasmessa in mondovisione da Torino, Stadio Comunale, 10 febbraio 2006.\n\"BOOKSTOCK\"\nRave letterario / Evento di apertura di Torino Capitale Mondiale del Libro.\nTorino PalaIsozaki. Maggio 2006.\nSpettacolo di presentazione della Nuova Fiat 500\n\"Welcome bambina\"\nTrasmesso in diretta da Canale5, dai Murazzi del Po. Torino, 4 luglio 2007.\nRegie per il Teatro Regionale Alessandrino.\n\"SynagoSyty\", Storia di un italiano. 2007. Con Aram Kian.\n\"Viaggiatori di Pianura\", tre storie d'acqua. 2008. Con Natalino Balasso e Laura Curino.\nNel Febbraio 2009 inaugura il rinnovato Teatro Carignano di Torino con \"Zio Vanja\" da Anton \u010cechov\nCoproduzione Teatro Stabile Torino / Teatro Regionale Alessandrino.\n\"Crociate\", 2010. Con Valerio Binasco. Coproduzione Teatro Regionale Alessandrino / Spoleto Festival\n\"Rusteghi. I nemici della civilt\u00e0\". Da \"I rusteghi\" di Carlo Goldoni. Adattamento di Natalino Balasso. Coproduzione Teatro Regionale Alessandrino / Teatro Stabile Torino.\nFilm e documentari.\n\"Tu come te lo vedi Dio?\"\n2006. Presentato a Torino Spiritualit\u00e0.\nProdotto da \u201cTorino Spiritualit\u00e0\u201d.\n\"Uno scampolo di paradiso\".\n2008. Presentato al Torino Film Festival.\nPremio speciale della giuria al festival Euganea Movie 2009.\nPremio speciale della giuria al festival di Annecy 2009.\n\"La paura siCura\"\n2010. presentato a Roma, Casa del Cinema.\nProdotto da Forum Italiano per la Sicurezza Urbana e InTeatro Polverigi.\nDal 1998 Gabriele Vacis collabora al settimanale \"Torino Sette\" e al quotidiano \"La Stampa\".\nInoltre ha curato traduzioni ed adattamenti teatrali, pubblicazioni, saggi.\n\u00c8 autore con Marco Paolini de \"Il racconto del Vajont\", 1997. Garzanti.\nCon Laura Curino di \"Olivetti \u2013 Camillo alle radici di un sogno\", 1998. Baldini&amp;Castoldi.\nCon Laura Curino e Roberto Tarasco di \"Passione\", 1998. Interlinea Edizioni.\nCon Alessandro Baricco \"Totem \u2013 Letture, suoni, Lezioni\". 1999. Fandango.\n\u00c8 autore di \"AWARENESS\u00a0\u2013 Dieci giorni con Jerzy Grotowski\". 2002. Rizzoli.\n\"Il corpo in scena\", edizioni TORINO 2006"}
{"id": "1773304", "revid": "88740", "url": "https://it.wikipedia.org/wiki?curid=1773304", "title": "Seprio (comune)", "text": "Seprio era il nome di un comune italiano della provincia di Como, esistito dal 1928 al 1953.\nStoria.\nIl comune di Seprio venne istituito nel 1928 in seguito alla fusione dei comuni di Carbonate, Locate Varesino e Mozzate.\nNel 1950 venne ricostituito il comune di Locate Varesino; il comune di Seprio venne soppresso nel 1953, e il territorio spartito fra i ricostituiti comuni di Carbonate e Mozzate."}
{"id": "1773306", "revid": "228587", "url": "https://it.wikipedia.org/wiki?curid=1773306", "title": "Cog (software)", "text": "Cog \u00e8 un lettore multimediale open source per il sistema operativo macOS. Ha un'interfaccia semplice e leggera, e supporta molti formati audio."}
{"id": "1773311", "revid": "669954", "url": "https://it.wikipedia.org/wiki?curid=1773311", "title": "Backup online", "text": "Il Backup Online \u00e8 un servizio informatico di cloud computing gestito attraverso un software che si installa (solitamente) sul proprio computer e che effettua l'archiviazione dei file attraverso connessione ad Internet sicura su un server remoto. Tramite questo strumento \u00e8 possibile avere un'archiviazione remota dei dati preservandoli in caso di cancellazione accidentale.\nFunzionamento.\nIn seguito all'installazione di un software (client) sul computer da proteggere, l'utente (o l'amministratore del sistema) pu\u00f2 configurare una replica remota di tutti o parte dei file, scegliendo schedulazione e strategie per il mantenimento dei dati (retention policy).\nAlcuni software eseguono continuamente l'operazione di verifica e salvataggio (\"real-time\") monitorando le modifiche sui file aperti, altri che sono invece programmati per operare secondo la schedulazione decisa.\nI dati vengono in genere trasferiti utilizzando cifratura end-to-end garantendo quindi la protezione dei dati da accessi indesiderati.\nVantaggi.\nI vantaggi del Backup Online rispetto all'archiviazione tradizionale sono molteplici, ecco alcuni esempi:\nFunzionalit\u00e0 tecniche del servizio.\nI diversi fornitori di servizio possono offrire diverse funzionalit\u00e0, qui ne vengono elencate alcune.\nAccesso ovunque: \u00e8 possibile accedere ai file protetti da sistemi di Backup Online in qualsiasi momento, direttamente dal client installato sul computer, oppure da qualsiasi PC connesso ad internet e da telefono cellulare attraverso il sito web del gestore del servizio.\nMulticomputer: solo alcuni fornitori di servizio consentono l'accesso ai backup da dispositivi differenti con lo stesso account. In questo caso l'utente pu\u00f2 proteggere pi\u00f9 computer o dispositivi contemporaneamente.\nArchiviazione permanente: Alcuni servizi assicurano protezione senza limiti di tempo (per la durata dell'abbonamento), altri invece pongono limiti di retention, oltre i quali i dati vengono rimossi definitivamente.\nBackup in tempo reale: se l'utente crea un nuovo documento o modifica un file gi\u00e0 esistente, il client salva immediatamente ed in automatico la modifica sul server remoto. Non tutti i servizi dispongono di questa funzione.\nCompletamente automatico: una volta scelto cosa salvare, il client si avvia insieme al computer, lavora in background senza l'intervento dell'utente.\nCondivisione (sharing): alcuni servizi consentono una facile condivisione attraverso sistemi sicuri (ad esempio attraverso l'uso di complesse URL autogenerate), assimilando il backup a una forma di hard disk virtuale remoto. In genere la condivisione pu\u00f2 essere fatta da pannello web e a volte inviata via e-mail.\nPrestazioni ottimali: i migliori servizi di Backup Online non rallentano il computer sul quale sono installati. Generalmente monitorano quante risorse del sistema si stanno utilizzando adeguandosi alle esigenze dell'utente. In questo modo le performance del computer non vengono compromesse.\nMotore di ricerca: alcuni software di Backup Online hanno un motore di ricerca interno che consente una ricerca e gestione rapida dei propri file. Alcuni sono dotati di un sistema di ricerca semantica che consente una pi\u00f9 approfondita ricerca ed analisi anche all'interno dei documenti e quindi un risultato pi\u00f9 preciso.\nScalabile On-Demand: in quasi tutti i servizi \u00e8 possibile aumentare lo spazio a disposizione estendendo la quota del proprio abbonamento. Molti service provider vendono lo spazio a pacchetti fissi di Gigabyte, altre invece, sono pi\u00f9 flessibili e prendono in considerazione le richieste del cliente che esulano dai pacchetti standard.\nVersioning: \u00e8 possibile traccia di tutte le modifiche effettuate su un determinato file per un tempo virtualmente infinito. Ogni volta che il file viene salvato, il sistema archivia la sola parte incrementale dello stesso e crea una nuova versione, consentendo il ripristino di diverse versioni del file. Questa funzionalit\u00e0 \u00e8 presente in servizi di condivisione e storage remoto. Nel caso il servizio sia di backup, il versioning \u00e8 applicato non al singolo file, ma all'intero backup, e l'utente avr\u00e0 a disposizione in caso di necessit\u00e0 diverse versioni storiche dell'intero archivio."}
{"id": "1773312", "revid": "187240", "url": "https://it.wikipedia.org/wiki?curid=1773312", "title": "Effetto hamburger", "text": ""}
{"id": "1773314", "revid": "15756", "url": "https://it.wikipedia.org/wiki?curid=1773314", "title": "Gorreto", "text": "Gorreto (\"Goreio\" in ligure, \"O Gorr\u00ebio\" in dialetto bobbiese) \u00e8 un comune italiano di abitanti della citt\u00e0 metropolitana di Genova in Liguria, al confine tra il Piemonte (provincia di Alessandria) e l'Emilia-Romagna con la provincia di Piacenza.\nGeografia fisica.\nIl territorio comunale \u00e8 ubicato alla confluenza del torrente Dorbera e del fiume Trebbia nell'alta valle omonima. La numerosa presenza di arbusti della famiglia dei salici, soprattutto lungo il fiume, pare abbia dato origine al toponimo \"Gorre\".\nIl paesaggio della val Trebbia e del territorio comunale \u00e8 coltivato fino alle altitudini in cui i boschi ricoprono fittamente le pendici dei monti. Il fiume Trebbia scorre attraverso la valle con numerosi meandri. Ad arricchire la acque della Trebbia concorre soprattutto l'affluente Aveto, lungo il suo corso, che attira ogni estate numerosi bagnanti, \u00e8 possibile praticare canoa, nuoto, pesca e altri sport.\nTra le vette del territorio il monte Carmine (1390 m), il monte Pecoraia (1384 m), il monte della Cavalla (1328 m).\nIl territorio fa parte del Parco naturale regionale dell'Antola.\nStoria.\nLe origini del comune risalgono al XIII secolo quando il paese fu posto sotto il controllo del feudo di Ottone, appartenente fin dall'epoca longobarda all'abbazia di San Colombano di Bobbio, oggi in provincia di Piacenza.\nIn seguito divenne dominio della famiglia Malaspina che qui vi costru\u00ec un castello e le relative fortificazioni nella zona di confluenza dei torrenti Dorbera e Terenzone.\nDal 1640 fu dal signore locale di Ottone, Morello Malaspina, ceduto alla famiglia genovese Centurione, nella persona di Luigi Centurione, che vi edific\u00f2 il loro palazzo nella piazza principale di Gorreto.\nCome le altre grandi famiglie genovesi (Fieschi e Doria), anche i Centurione Scotto investirono parte dei loro immensi patrimoni nell'acquisto di alcuni feudi malaspiniani in val Trebbia. Questo gli permise di assurgere allo status di feudatari dell'Impero e di investire i loro capitali in terre. Barnaba Centurione Scotto nel 1589 acquist\u00f2 alcune parti delle signorie di Fontanarossa e di Bertassi tramite un acquisto dai fratelli Marrana che a loro volta l\u2019avevano acquistate dai Malaspina di Alpe e Artana. Nel 1592 Barnaba ricevette l'investitura imperiale da Rodolfo II su tali feudi. Di seguito, il successore Luigi (1597-59) acquist\u00f2 da Claudio Malaspina le sue quote sulle terre in Bertassi, Bertone, Bottolaria, Barchi e Roccavanna ed anch'egli ricevette l'investitura imperiale nel 1621; nel 1619 complet\u00f2 l'acquisto del feudo di Alpe, fino ad acquistare vaste terre da altri membri dei Malaspina, almeno fino al 1638 con i feudi di Campi (1634) e di Gorreto, ricevendone l'investitura imperiale nel 1639 come marchese di Campi e signore di Gorreto. Con la sua morte nel 1653, i figli Barnaba e Carlo si suddivisero i possedimenti paterni col patto che il primogenito Barnaba ripartisse l'eredit\u00e0 in due parti e il minore Carlo avesse la facolt\u00e0 di scegliere una delle parti. A Barnaba perci\u00f2 spett\u00f2 il marchesato di Morbello nel Monferrato, Fontanarossa, Bertassi e Campo Molino che lascer\u00e0 in dote alla figlia Giovanna (1657) andata sposa a Gerolamo IV Spinola Pallavicino, marchese di Cremonte e Cabella, seguendone le sorti familiari fino alla vendita del 1784 ai Doria. Il fratello minore Carlo eredit\u00f2 invece i possessi e titoli di marchese di Torre e Campi, consignore del marchesato di Zerba e Cerreto, signore del Gorreto, marchese di Morsasco, Visone, Campi e della signoria del Gorreto. Il 21 aprile 1654 Carlo fu elevato a conte palatino e principe del Sacro Romano Impero con diritto di aprire una zecca a Campi. Il feudo venne amministrato da un suo commissario. Alla sua morte successe il figlio Giovan Battista che prosegu\u00ec l'opera edificatoria del padre del borgo del Gorreto, finendo il bel palazzo marchionale, la chiesa di Santa Caterina da Siena, case ed opifici per i sudditi, recinzione del borgo con un muro difensivo. Ben presto acquist\u00f2 i diritti per aprire nuove zecche nel feudo come quella a Carmagnola nel 1680 ed apr\u00ec magazzini e depositi per il commercio della via del sale che da Genova risaliva la vallata del Trebbia per portarlo nel Piacentino ed in Lombardia, in concorrenza con quello di Bobbio e del delta del Po di Volano. Ricevette infine le investiture imperiali dei suoi feudi nel 1710 e nel 1714. A lui successero il figlio Giovan Battista II (1706-85) e Giovan Battista III (-1797) che eresse a Gorreto la nuova chiesa (1786).\nCon la nuova dominazione francese napoleonica Gorreto dal 2 dicembre 1797 rientr\u00f2 nel dipartimento dei Monti Liguri Orientali, con capoluogo Ottone, all'interno della Repubblica Ligure. Dal 28 aprile del 1798 con i nuovi ordinamenti francesi, divenne capoluogo del III cantone della giurisdizione dei Monti Liguri Orientali e dal 1803 centro principale del IV cantone della Trebbia nella giurisdizione dell'Entella. Nel 1804 alla municipalit\u00e0 di Gorreto furono aggregate le municipalit\u00e0 di Alpe e Fontanarossa, entrambe costituite nel 1797.\nAnnesso al Primo Impero francese dal 13 giugno 1805 al 1814 venne inserito nel dipartimento di Genova. Nel 1815 fu inglobato nel Regno di Sardegna cos\u00ec come stabil\u00ec il Congresso di Vienna del 1814.\nIl 7 febbraio del 1819 pass\u00f2 sotto il controllo del mandamento di Ottone nell'allora provincia di Bobbio (oggi entrambi i comuni sono in provincia di Piacenza), e dal 1859 nel circondario di Bobbio della provincia di Pavia.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, dove la violenza del temporale e la piena distrussero la strada nazionale ed il ponte creando una diga contro il ponte in pietra a monte dell'abitato che caus\u00f2 un'ondata di piena che si riverso nel paese inondando case, negozi, cantine e stalle, distruggendo e asportando masserizie, merci, botti ed uccidendo alcuni capi di bestiame che non si riusc\u00ec a portare in salvo; ampie distruzioni nelle campagne con la perdita di gran parte dei raccolti e piante divelte e sradicate dalla corrente. La piena distrusse cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti vi furono anche nel piacentino a Rivergaro e a Sant'Antonio a Trebbia nei pressi di Piacenza. Distruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953: l'onda di piena della Trebbia distrusse la strada e sommerse i piani bassi del paese, in alcuni punti l'acqua arriv\u00f2 ad un'altezza di cinque metri.\nSuccessivamente il Decreto Reale n\u00b0 1726 datato 8 luglio 1923, firmato dal re Vittorio Emanuele III di Savoia, stabil\u00ec il passaggio all'allora provincia di Genova.\nDal 1973 al 31 dicembre 2008 ha fatto parte della Comunit\u00e0 montana Alta Val Trebbia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana delle Alte Valli Trebbia e Bisagno.\nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nSociet\u00e0.\nEvoluzione demografica.\nNel 2007 si \u00e8 registrata nel piccolo comune la prima nascita - quella di un maschietto - a distanza di cinquantaquattro anni dalla precedente. Nel marzo del 2015 Gorreto ha raggiunto il record di paese pi\u00f9 vecchio d'Europa.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Gorreto sono .\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nGeografia antropica.\nIl territorio comunale \u00e8 costituito, oltre il capoluogo, dalle sette frazioni di Alpe, Borgo, Bosco, Canneto, Fontanarossa, Pissino, Varni per un totale di 18,88\u00a0km2.\nConfina a nord con il comune di Ottone (PC), a sud e sud-est con Fascia e Rovegno, ad ovest con Carrega Ligure (AL) e ad est con Rovegno.\nEconomia.\nL'economia del comune si basa principalmente sull'attivit\u00e0 agricola.\nInfrastrutture e trasporti.\nStrade.\nIl centro di Gorreto \u00e8 attraversato principalmente dalla strada statale 45 di Val Trebbia che gli permette il collegamento stradale con Rovegno, a sud, e il comune piacentino di Ottone a nord.\nMobilit\u00e0 urbana.\nDal comune di Genova un servizio di trasporto pubblico locale gestito dall'AMT garantisce limitati collegamenti bus con Gorreto e per le altre localit\u00e0 del territorio comunale.\nAmministrazione.\nAltre informazioni amministrative.\nGorreto fa parte dell'Unione dei comuni montani dell'Alta Val Trebbia."}
{"id": "1773315", "revid": "16096126", "url": "https://it.wikipedia.org/wiki?curid=1773315", "title": "Condivisione video", "text": ""}
{"id": "1773316", "revid": "767487", "url": "https://it.wikipedia.org/wiki?curid=1773316", "title": "Lali Puna", "text": "I Lali Puna sono un gruppo musicale di musica indietronica tedesco.\nBiografia.\nFondati nel 1998 a Monaco di Baviera (Germania) dall'iniziativa di Valerie Trebeljahr, (tastierista e cantante con origini coreane) che coinvolse nel progetto Markus Acher (chitarra, anche membro dei Notwist), Christoph Brandner (batteria) e Florian Zimmer (tastiere), sostituito dopo qualche anno da Christian Hei\u00df. Valerie usciva da un'esperienza a Monaco con una band tutta al femminile, le L. B. Page, appena scioltesi.\nIl debutto della band fu l'EP \"Snooze\", di quattro tracce. Dopo questo lavoro, il batterista Christoph Brandner (Tied &amp; Tickled Trio) e il tastierista Florian Zimmer, che avevano gi\u00e0 collaborato al singolo \"Safe Sade\" (1998) entrarono ufficialmente in formazione.\nFu quindi pubblicato il primo LP, \"Tridecoder\", prodotto da Albert P\u00f6schl nel 1999 per la Morr Music in Europa e per la Darla Records negli Stati Uniti. Il disco contiene i singoli \"Everywhere And Allover\" e \"603\" e suscit\u00f2 subito l'interesse dei cultori dell'indietronica.\nPoco dopo realizzarono la cover del brano \"Together In Electric Dreams\" degli Human League, inserita in un disco-tributo alla band inglese intitolato \"Reproductions\".\nIl secondo album, pubblicato nell'ottobre 2001 e frutto della continua ricerca musicale e non solo della frontwoman della band, fu \"Scary World Theory\" (Morr Music), che non sment\u00ec il sound fresco e originale del gruppo. Il titolo del disco era un riferimento alla teoria del sociologo George Gerbner, nota come \"teoria della coltivazione\". Grazie ad una formazione ormai consolidata (formata da membri di altri gruppi musicali di livello come Console, Notwist, Tied &amp; Ticklead Trio e Fred Is Dead) e alla collaborazione di altri importanti musicisti (Bomb the Bass, Two Lone Swordsmen),il disco combinava perfettamente pop e politica personale. Prodotto da Mario Thaler, \"Scary World Theory\" contiene canzoni apertamente malinconiche ma felici.\nL'anno seguente Florian Zimmer lasci\u00f2 il gruppo per dedicarsi esclusivamente al progetto Iso68. I Lali Puna arruolarono cos\u00ec Christian Hei\u00df, tastierista col quale registrarono l'EP \"Left Handed\" (2003), in cui sono introdotte chitarre elettriche.\nNel periodo giugno-novembre 2003 i Lali Puna ritornarono in sala di registrazione e il 19 aprile 2004 usc\u00ec il terzo LP, \"Faking the Books\" (Morr Music). L'album, pur ancorato a sonorit\u00e0 electro-synth e sperimentali, si apre a influenze pop e new wave.\nSempre nel 2004 due canzoni del secondo album (\"Scary World Theory\" e \"Satur-nine\") furono scelte per la colonna sonora del film \"Le conseguenze dell'amore\" di Paolo Sorrentino.\nDopo un tour in Nord America, nel 2005 il gruppo lavor\u00f2 sui remix di alcuni loro brani, inseriti, insieme ad altri inediti tra B-side e rarit\u00e0, nel doppio album \"I Thought I Was Over That\".\nPer sei anni i membri del gruppo si dedicarono a vari progetti paralleli che li coinvolgevano; Markus e Valerie ebbero figli.\nIl 2 aprile 2010 pubblicarono l'album \"Our Inventions\" (Morr Music), caratterizzato da un sound pi\u00f9 cupo e introspettivo rispetto al predecessore. In una canzone collabor\u00f2 Yukihiro Takahashi."}
{"id": "1773318", "revid": "330019", "url": "https://it.wikipedia.org/wiki?curid=1773318", "title": "Ottone (Italia)", "text": "Ottone (\"Ut\u00f9n\" in ligure, \"Uton\" in dialetto piacentino) \u00e8 un comune italiano di 450 abitanti della provincia di Piacenza in Emilia-Romagna.\nGeografia fisica.\n\u00c8 situato nella media val Trebbia, sull'Appennino ligure (di cui fa parte l'Appennino piacentino), lungo la strada statale 45 di Val Trebbia, a circa 70\u00a0km da Piacenza e a circa 60\u00a0km da Genova, cosa che lo rende il comune emiliano pi\u00f9 vicino al capoluogo ligure, oltre ad essere il pi\u00f9 occidentale della regione. \u00c8 inoltre, con il confinante comune di Zerba, uno dei due comuni emiliani a confinare con il Piemonte.\nIl territorio comunale oltre la cittadina si estende parte nell'alta val Trebbia e parte nella val Boreca dove consta di numerose frazioni sparse ed alcune molto popolate specie nei fine settimana e nel periodo estivo.\nIl paesaggio della val Trebbia e del territorio comunale \u00e8 coltivato fino alle altitudini in cui i boschi ricoprono fittamente le pendici dei monti. Il fiume Trebbia scorre attraverso la valle con numerosi meandri. Ad arricchire la acque del Trebbia concorre soprattutto l'affluente Aveto, lungo il suo corso, che attira ogni estate numerosi bagnanti, \u00e8 possibile praticare canoa, nuoto, pesca e altri sport.\nStoria.\nGi\u00e0 insediamento celtico e poi romano.\nIn epoca romana la zona fa parte del pago \"Moninas\" posto fra ii municipi di Velleia e Libarna. Il pago confinava a nord ed est, con il pago \"Bagienno\" (Bobbio), a sud con il pago \"Martius\" (Rovegno) e ad ovest fra lo spartiacque dai monti Lesima e Chiappo, direttamente con il municipio di Libarna.\nL'ottonese come l'alta Val Trebbia erano inserite nella Regio IX Liguria.\nIl territorio entro poi in epoca longobarda nei possedimenti dell'abbazia di San Colombano di Bobbio, fondata da san Colombano nel 614.\nLa prima fondazione in Ottone si ebbe con l\"'Oracolo di San Bartolomeo\" ed i territori di Ottone Soprano, Croce e Fabbrica e i possedimenti di Losso, S. Agostino, Traschio, Ca', Rettagliata, Frassi, Gramizzola e Toveraia (\"Tebolaria\"), Orezzoli ed i xenodochia e ospitali dei Monti Dego e Oramara (\"Alpe Longa\") passo del Cifalco verso la Scoffera di Torriglia, Moglia, Santa Maria e C\u00e0 Fredda, Artana (\"Atroana\"), Belnome, Bertassi, Bertone, Pizzonero, Bogli, Tartago, Campi, Cattribiasca (\"Castrum Ca Trebbiasca\"), il territorio con vari possedimenti era inserito nel grande feudo reale ed imperiale monastico.\nDopo la caduta dei Longobardi a opera di Carlo Magno, il Sacro Romano Impero verso il X secolo costitu\u00ec i feudi imperiali, all'interno della Marca Obertenga, con lo scopo di mantenere un passaggio sicuro verso il mare, assegn\u00f2 Ottone, con molti dei territori limitrofi, alla famiglia dei Malaspina che vi eressero un castello successivamente divenne centro pievano ed il castello della Marca Obertenga, il feudo divenuto marchesato con il titolo di \"Croce di val Trebbia\", pass\u00f2 successivamente ai Fieschi ed ai Doria come contado o \"Feudo di Montagna\", unendo al feudo di Croce anche i feudi di Cariseto e Casanova.\nIl \"contado di Ottone\", dipendente poi dal \"Marchesato di Torriglia\", \u00e8 documentato ancora come autonomo fra il 1548 e il 1797 sotto i Doria come \"Principato di Torriglia\", separato dagli altri feudi definiti come \"Stati\" o \"Feudi di Montagna\" come Torriglia, Carrega Ligure, Garbagna e S. Stefano d'Aveto. I confini sono posti a sud-est con S. Stefano d'Aveto, a sud con Torriglia, Campi e la signoria di Fontanarossa di Gorreto, a sud-ovest con Carrega Ligure, a est in Val Nure con il Ducato di Parma e Piacenza e col piccolo feudo di Orezzoli, a ovest con il Marchesato di Preg\u00f2la e a nord con il Ducato di Milano.\nLe comunit\u00e0 del contado sono composte: Rovegno e Loco, Pietra Nera e Foppiano, Cariseto con Selva, Lisore e Rovereto, Casanova, Ponte e Carisasca con Traschio, Lozo [e Pratolongo], Gramizzola con Croce e Garbarino, Gorreto (fino al 1640), Il borgo di Ottone [Ottone, Frassi e Fabbrica (passati ai Doria dopo il 1652), e C\u00e0], Ottone Soprano e Monfagiano, Oneto e Santa Maria con Abr\u00e0, Serra e Castello, Cerignale e Zerba.\nCon la nuova dominazione francese napoleonica, vi fu l'abolizione dei feudi imperiali, il \"contado di Ottone\" dal 2 dicembre 1797, rientr\u00f2 nel Dipartimento dei Monti Liguri Orientali, con capoluogo Ottone, all'interno della Repubblica Ligure. \nDal 28 aprile del 1798 con i nuovi ordinamenti francesi, fa parte del II cantone della Giurisdizione dei Monti Liguri Orientali e dal 1803 del IV cantone della Trebbia nella Giurisdizione dell'Entella. Dal 13 giugno 1805 al 1814 venne inserito nel Dipartimento di Genova aggregandolo alla giurisdizione di Bobbio.\nNel 1815 Ottone come capo mandamento fu inglobato nel Regno di Sardegna, sotto la provincia di Bobbio, secondo le decisioni del Congresso di Vienna del 1814.\nNel 1848 come parte della provincia di Bobbio passa dalla Liguria al Piemonte, nel 1859 entr\u00f2 a far parte nel circondario di Bobbio della provincia di Pavia e quindi della Lombardia. Nel 1923, smembrato il Circondario, passa alla provincia di Piacenza e quindi all'Emilia-Romagna.\nPietro Toscanini, bisnonno di Arturo Toscanini, nacque nel piccolo e pittoresco borgo di Bogli di Ottone il 19 maggio 1769.\nLe alluvioni del Trebbia e l'alluvione del 2015.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto. Nel comune di Ottone venne distrutto il ponte sulla strada statale a Rocca Corvi, danneggi\u00f2 il mulino dei Principi e distrusse il ponte che collega il borgo con la campagna e gli abitati della riva opposta; ampie distruzioni nelle campagne con la perdita di gran parte dei raccolti e piante divelte e sradicate dalla corrente. La piena distrusse cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti vi furono anche nel piacentino a Rivergaro e a Sant'Antonio a Trebbia nei pressi di Piacenza.\nDistruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nNella notte fra il 14 e il 15 settembre 2015 una parte della provincia di Piacenza fu devastata dalle esondazioni improvvise del Nure dell'Aveto e del Trebbia, dovute al maltempo e ad ammassi di detriti, che causarono danni ingenti, il crollo del Ponte di Barberino sul Trebbia e la morte di tre persone. Le localit\u00e0 pi\u00f9 colpite furono Roncaglia, Ponte dell'Olio, Bettola, Farini, Ferriere, Rivergaro, Bobbio, Corte Brugnatella e Ottone.\n\"Ottone genovese\".\nIl 13 aprile 2010, durante una riunione in Consiglio Comunale, il sindaco Giovanni Piazza ha chiesto di fare al pi\u00f9 presto un referendum per l'annessione alla provincia di Genova. I sindaci dell'alta val Trebbia genovese hanno espresso solidariet\u00e0 con il sindaco di Ottone.\nIl 15 ottobre 2010 il sindaco torna sui propri passi dichiarando \"Ottone si trova bene in Emilia\" e frenando di fatto sull'ipotesi del referendum\nIl 26 luglio 2012 il sindaco annuncia che durante il mese di agosto 2012 verr\u00e0 proposto ai 600 residenti un referendum per scegliere a quale provincia essere annessi in seguito alla quasi certa soppressione della provincia di Piacenza. Il quesito potrebbe essere sintetizzato cos\u00ec: \u201cNel caso di soppressione della provincia di Piacenza vorresti che il Comune di Ottone fosse aggregato a: Parma e Reggio Emilia, Alessandria, Genova, Pavia?\".\nCon oltre il 60% vince l'ipotesi Genova, a conferma della ricerca di quell'identit\u00e0 ligure a cui la gente sente di appartenere ma da lungo tempo \u00e8 perduta.\nSimboli.\nLo stemma del Comune di Ottone \u00e8 stato concesso con decreto del presidente della Repubblica del 9 marzo 1982.\nLo stemma presenta un'aquila imperiale, possibile riferimento agli imperatori Sassoni, e il profilo coronato dell'imperatore romano Otone che secondo la leggenda qui si accamp\u00f2 nel 69 d.C. diretto a Roma per combattere contro Vitellio, mentre le torri alludono al castello che fu feudo dei Malaspina del ramo detto \"dello Spino Secco\", poi dei Fieschi di Lavagna, quindi dei Doria di Genova.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, alta val Trebbia, Aveto e Oltre Penice della diocesi di Piacenza-Bobbio.\nSociet\u00e0.\nEvoluzione demografica.\nSituazione del movimento anagrafico del 2009:\nEtnie e minoranze straniere.\nSecondo i dati Istat al 31 dicembre 2017 i cittadini stranieri residenti ad Ottone sono 49, pari al 9,90% della popolazione comunale.\nInfrastrutture e trasporti.\nStrade.\nIl comune di Ottone \u00e8 attraversato principalmente dalla strada statale 45 di Val Trebbia che collega Piacenza a Genova e che gli permette il collegamento stradale con il comune genovese di Gorreto, a sud, e il comune di Cerignale a nord.\nIl comune non \u00e8 raggiungibile direttamente tramite autostrada, pertanto il casello autostradale di Genova Est sull'autostrada A12 \u00e8 l'uscita consigliata per raggiungere la destinazione.\nMobilit\u00e0 urbana.\nOttone dispone di un'esigua quantit\u00e0 di servizi TPL, provenienti da tutte le Regioni limitrofe. Il numero di corse per ciascuna relazione \u00e8 nell'ordine delle 2/5 coppie giornaliere, compresi i giorni festivi.\nLe autolinee piacentine SETA assicurano inoltre il servizio pubblico di trasporto lungo la val Trebbia dal capoluogo di provincia a Ottone, e un servizio pubblico di trasporto interno montano fra Ottone e Cerignale passante per alte frazioni dei due comuni.\nDal Comune di Genova un servizio di trasporto pubblico locale gestito dall'AMT garantisce limitati collegamenti bus con Ottone e per le altre localit\u00e0 del territorio comunale. \nVi \u00e8 inoltre un servizio svolto da Autoguidovie che collega Ottone con Varzi (PV) attraverso la strada provinciale 186 del Passo del Brallo, passando per i comuni di Brallo di Pregola e Santa Margherita di Staffora.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFrazioni.\nIn val Trebbia:\nIn val Boreca:\nLe frazioni di Barchi, Bertone e Suzzi e Pizzonero sono raggiungibili solo dal comune di Gorreto (GE), mentre le frazioni di Artana, Belnome, Bogli e Tartago sono raggiungibili solo dal comune di Zerba.\nComunit\u00e0 montane.\nFa parte della nuova Unione Montana Valli Trebbia e Luretta."}
{"id": "1773321", "revid": "38120", "url": "https://it.wikipedia.org/wiki?curid=1773321", "title": "Il denaro (quotidiano)", "text": ""}
{"id": "1773327", "revid": "818367", "url": "https://it.wikipedia.org/wiki?curid=1773327", "title": "Stercorarius longicaudus", "text": "Il labbo codalunga (Stercorarius longicaudus, Vieillot 1819), \u00e8 un uccello della famiglia degli Stercorariidae.\nSistematica.\n\"Stercorarius longicaudus\" ha due sottospecie:\nDistribuzione e habitat.\nQuesto uccello vive quasi in tutto il mondo, ad eccezione dell'Antartide, delle zone pi\u00f9 interne di Africa e Asia (\u00e8 assente anche in Medio Oriente, India e Cina) e Sud America. Sulle coste africane \u00e8 presente in inverno. \u00c8 presente in Italia, soprattutto al nord, mentre nelle altre regioni \u00e8 accidentale. \u00c8 raro nel sud della Cina, in Nuova Zelanda, Oman e Iran, negli stati e regioni centrali di Stati Uniti e Canada e sulle isole dell'Oceano Pacifico."}
{"id": "1773328", "revid": "16096592", "url": "https://it.wikipedia.org/wiki?curid=1773328", "title": "Raimond Dextreit", "text": ""}
{"id": "1773329", "revid": "16096597", "url": "https://it.wikipedia.org/wiki?curid=1773329", "title": "Raymond dextreit", "text": ""}
{"id": "1773330", "revid": "16096602", "url": "https://it.wikipedia.org/wiki?curid=1773330", "title": "Raimond dextreit", "text": ""}
{"id": "1773334", "revid": "599013", "url": "https://it.wikipedia.org/wiki?curid=1773334", "title": "Ernesto Terra", "text": "Carriera.\nComincia la carriera in eccellenza nella Renato Curi, dove seppur molto giovane gioca tre stagioni da titolare. Successivamente passa ai laziali del Sora dove rimane per cinque stagioni e conquista una promozione in Serie C1, per poi rimanere per un anno sia nel Catania che nel , nell'Atalanta (con cui nella stagione 2005-2006 ha vinto un campionato di Serie B), nell' e nel , sempre in Serie B, prima di fare ritorno all', in Serie C.\nSuccessivamente Terra, dopo aver trascorso 2 stagioni con l'Arezzo, passa alla squadra Sorrento dove milita fino al 2012, collezionando 56 presenze in campionato, prima di tornare al Sora, sua seconda casa.\nASD citt\u00e0 di Monte San Giovanni Campano.\n\u00c8 stato il capitano della squadra di Monte San Giovanni Campano che milita in Promozione fino al 06 maggio 2018, data del suo ritiro dal calcio giocato.\nDal 09 giugno 2018 \u00e8 il nuovo Direttore Sportivo della squadra Monticiana\nDirettore Sportivo.\nDopo essersi ritirato dal calcio, decide di intraprendere una nuova esperienza: il 09 giugno 2018 \u00e8 ufficialmente il nuovo direttore sportivo della societ\u00e0 ASD Monte San Giovanni Campano, l\u2019ultimo club della sua carriera da calciatore, alla quale \u00e8 molto legato."}
{"id": "1773335", "revid": "119288683", "url": "https://it.wikipedia.org/wiki?curid=1773335", "title": "Stercorarius maccormicki", "text": "Lo stercorario di McCormick (\"Stercorarius maccormicki\", Saunders 1893), \u00e8 un uccello della famiglia degli Stercorariidae.\nDescrizione.\nLo stercorario di McCormick misura circa 53 cm in lunghezza. \nGli esemplari adulti presentano un piumaggio grigio-marrone.\nSistematica.\n\"Stercorarius maccormicki\" non ha sottospecie, \u00e8 monotipico.\nDistribuzione e habitat.\nQuesto uccello vive in Antartide, in Sud America, nell'Africa meridionale, in Nuova Zelanda e su molte isole dell'emisfero australe. Quando migra pu\u00f2 raggiungere il Centro e il Nord America, l'India, il Giappone, l'Australia e l'Africa orientale. \u00c8 accidentale in Spagna, Oman, Giordania e Indonesia.\nDi solito le femmine depongono due uova, tra novembre e dicembre.\nComportamento.\nLo Stercorario si ciba principalmente di pesce, spesso rubato a gabbiani. Anche conigli e altri uccelli rientrano nella dieta di questa specie."}
{"id": "1773336", "revid": "24281", "url": "https://it.wikipedia.org/wiki?curid=1773336", "title": "Il futuro non \u00e8 scritto", "text": ""}
{"id": "1773339", "revid": "125938896", "url": "https://it.wikipedia.org/wiki?curid=1773339", "title": "Jurij Abramovi\u010d Ba\u0161met", "text": "Biografia.\nComincia a studiare violino a Leopoli (Ucraina), per poi passare alla viola, su consiglio di un amico.\nDal 1971 prosegue i suoi studi al Conservatorio di Mosca P.I. \u010cajkovskij sotto la guida dei maestri Vadim Borisovskij e F\u00ebdor Dru\u017einin. Quest'ultimo \u00e8 stato anche suo tutor al Conservatorio negli anni 1976-1978 per gli studi post-diploma.\nIl secondo premio al Concorso di Budapest e la successiva vittoria del primo premio al Concorso internazionale ARD di Monaco di Baviera, nel 1976, sono stati i punti di partenza per una brillante carriera.\nSul finire degli anni settanta e l'inizio degli anni ottanta, Basmet si \u00e8 specializzato nei concerti come solista; dal 1976 comincia la sua attivit\u00e0 concertistica.\nNel 1986 fonda l'orchestra cameristica \u201cI Solisti di Mosca\u201d.\nSi \u00e8 prodotto in concerti con altri interpreti e direttori d'orchestra ben noti a livello internazionale (Argerich, Repin, Richter, Maisky, Rostropovi\u010d, Mutter).\nNel 1985 ha iniziato l'attivit\u00e0 di direttore d'orchestra: da allora ha diretto le pi\u00f9 prestigiose orchestre sinfoniche del mondo.\nInsegna anche al Conservatorio di Mosca (nel 1976 ne \u00e8 divenuto il pi\u00f9 giovane professore mai nominato) e a Siena, all'Accademia Chigiana. Dal 1996 ha creato e presiede la \u201ccattedra sperimentale di viola\u201d, nella quale oltre ai lavori del repertorio per viola solista, il curriculum include studi per viola in esecuzioni cameristiche e sinfoniche, oltre a studi avanzati sugli stili di esecuzione del passato e del presente.\nNumerosi autori contemporanei hanno composto lavori per Basmet o a lui ne hanno dedicati (oltre 50 concerti), come Alfred Schnittke, Sofija Gubajdulina, Giya Kanceli, A. Raskatov, A. Golovin, per non citarne che alcuni.\nDal 1996 \u00e8 direttore musicale della rassegna \"Elba, Isola Musicale d'Europa\" in cui \u00e8 anche presente con l'Orchestra dei solisti di Mosca.\nNel 2000 gli \u00e8 stata conferita l'onorificenza di Commendatore della Repubblica Italiana.\nPossiede una viola del liutaio milanese Paolo Antonio Testore del 1758, che usa nelle sue esibizioni.\nDal 2013 \u00e8 direttore artistico del Festival musicale sulle vie del Prosecco che si tiene alla fine di agosto a Conegliano (TV) e nelle principali localit\u00e0 artistiche della Marca Trevigiana.\nDiscografia.\nHa inciso per la Melodija, RCA, Sony e Deutsche Grammophon:"}
{"id": "1773340", "revid": "287204", "url": "https://it.wikipedia.org/wiki?curid=1773340", "title": "Stercorarius chilensis", "text": "Lo stercorario del Cile (Stercorarius chilensis, Bonaparte 1857), \u00e8 un uccello della famiglia degli Stercorariidae.\nSistematica.\n\"Stercorarius chilensis\" non ha sottospecie, \u00e8 monotipico.\nDistribuzione e habitat.\nQuesto uccello vive unicamente in Sud America a sud dell'equatore."}
{"id": "1773346", "revid": "1573940", "url": "https://it.wikipedia.org/wiki?curid=1773346", "title": "Rynchops", "text": "Rynchops () \u00e8 un genere di uccelli dell'ordine dei Charadriiformes, conosciuti comunemente come becco a cesoie o becco a forbice, attualmente attribuiti alla famiglia Laridae.\nDescrizione.\nI Rincopidi sono gli unici uccelli ad avere la mandibola inferiore pi\u00f9 lunga di quella superiore e le pupille allungate verticalmente come nei gatti. Il caratteristico becco consente loro di catturare i pesci sfiorando l'acqua in volo e lasciando scorrere la mandibola appena sotto la superficie.\nBiologia.\nLa loro singolare tecnica di pesca consiste nell'immergere la parte inferiore del caratteristico becco mentre volano mantenendo il corpo in posizione angolata, evitando cos\u00ec il contatto delle ali con l'acqua. Il becco si compone di una corta rinoteca capace di muoversi agevolmente in senso verticale, e dalla gnatoteca assai pi\u00f9 lunga, atta ad essere immersa nell'acqua per catturare i pesci.\nNidificano sulle spiagge sabbiose e depongono dalle due alle sei uova alla cui cova si dedica la femmina.\nTassonomia.\nIl genere \"Rynchops\" era attribuito in passato alla famiglia Rynchopidae ma secondo recenti studi filogenetici rientra a pieno titolo tra i Laridae.\nComprende tre specie :"}
{"id": "1773353", "revid": "767487", "url": "https://it.wikipedia.org/wiki?curid=1773353", "title": "Rynchops niger", "text": "Il becco a cesoie americano (Rynchops niger, Linnaeus 1758) \u00e8 un uccello della famiglia dei Laridae, dell'ordine dei Charadriiformes.\nSistematica.\n\"Rynchops niger\" ha tre sottospecie:\nCaratteristiche.\nIl becco a cesoie americano \u00e8 lungo 40-50 centimetri, pesa tra i 265 e i 365 grammi e ha un'apertura alare di 112 centimetri. La livrea, uguale nei due sessi, \u00e8 nera sul dorso, e sul capo e sulla parte superiore delle ali; mentre ventre e fronte sono bianchi. Il robusto becco \u00e8 pi\u00f9 lungo nella met\u00e0 inferiore di due o tre centimetri; \u00e8 di color rosso-arancio tranne sulla punta che \u00e8 nera. Le corte zampe sono rosso brillanti e palmate. La pupilla \u00e8 schiacciata verticalmente. La livrea \u00e8 uguale nei due sessi, ma il maschio \u00e8 pi\u00f9 grande della femmina.\nDistribuzione e habitat.\nVive in tutto il Sud America, nel Centro America e nei Caraibi; nel Nord America lo si incontra fino al Qu\u00e9bec e a Terranova sul versante atlantico, e fino alla California su quello pacifico. \u00c8 accidentale su Grenada, in Giamaica e sulle Bermude. \u00c8 un uccello limicolo che abita presso laghi, stagni, paludi aperte, bassifondi marini e lagune costiere. Durante il periodo riproduttivo li si incontra su spiagge sabbiose o ai margini di paludi salate.\nBiologia.\nIl becco a cesoie americano \u00e8 un uccello sociale che pu\u00f2 formare colonie numerose. In ciascuna gli individui creano coppie fisse che possono arrivare anche ad alcune centinaia. Sono territoriali e difendono il nido aggressivamente anche dai propri simili, perci\u00f2 i nidi vengono costruiti a distanza di 1-4 metri l'uno dall'altro. Questo uccello \u00e8 attivo soprattutto di notte, ma si muove anche durante il giorno, all'alba o al tramonto.&lt;br&gt;\nIl verso \u00e8 una sorta di latrato canino a bassa frequenza che viene usato per scacciare i predatori.\nNutrizione.\n\u00c8 un uccello principalmente piscivoro. Caccia volando rasente all'acqua con la parte inferiore del becco sommersa finch\u00e9 non incappa in una preda. Mangia anche crostacei, molluschi e altri invertebrati marini.\nRiproduzione.\n\u00c8 un uccello coloniale che nidifica insieme ad altre specie come le sterne. Le coppie si formano durante il periodo di riproduzione, sono monogame e il maschio difende ferocemente il suo partner e le uova. Il corteggiamento consiste in un'offerta di pesce del maschio alla femmina e, se questa accetta, avviene la copula; il pesce viene inghiottito solo successivamente ad essa. Il nido \u00e8 una fossa nella sabbia o sull'erba bassa dove la femmina depone quattro o cinque uova. Il periodo d'incubazione \u00e8 di 21-26 giorni. Il pulcino impiuma dopo 28 o 31 giorni, a seconda del sesso. Entrambi i genitori si prendono cura dei piccoli fino a quando diventano indipendenti, cio\u00e8 pi\u00f9 o meno alla sesta settimana dalla schiusa."}
{"id": "1773355", "revid": "119104658", "url": "https://it.wikipedia.org/wiki?curid=1773355", "title": "Spiritualismo", "text": "Si definisce genericamente spiritualismo ogni dottrina che, contrapponendosi al materialismo, e talora anche al razionalismo, afferma l'esistenza nell'essere umano di un principio spirituale, diretta testimonianza della coscienza, dal quale \u00e8 possibile desumere valori e interessi immateriali riscontrabili nei rapporti religiosi, morali, affettivi ecc. .\nStoria del pensiero spiritualista.\nIl termine \"spiritualismo\" deriva dalla parola latina \"spiritus\" e non ha un corrispondente diretto nella lingua greca antica che utilizza la parola \"pn\u00e9uma\" (\u03c0\u03bd\u03b5\u1fe6\u03bc\u03b1), inteso come \"soffio\", \"aria\", \"respiro\" e quindi, secondo lo stoicismo, come \"spirito vivifico\", che d\u00e0 vita alla realt\u00e0 impregnandola di s\u00e9.\nNella storia della filosofia lo \"spiritualismo\" viene rapportato a uno specifico indirizzo filosofico che nacque e si svilupp\u00f2 nel XIX secolo in Francia e in Italia, diretto polemicamente contro il positivismo, lo scientismo e il materialismo: a queste dottrine esso contrapponeva una rinascita della metafisica intesa nel senso cristiano agostiniano. \nSecolo XIX.\nIl termine si trova usato per la prima volta da Victor Cousin, uno dei principali autori dell'introduzione in Francia dello Spiritualismo.\nCousin in et\u00e0 giovanile sub\u00ec l'influsso di Locke e Condillac; in seguito abbracci\u00f2 la corrente filosofica dell'idealismo sotto l'influenza di Maine de Biran e Schelling elaborando la sua dottrina in opposizione al sensismo e come una sintesi delle idee di Immanuel Kant, Cartesio (Ren\u00e9 Descartes) e degli idealisti scozzesi. \nScriveva nel suo libro \"Sul vero, il bello e il bene\" del 1853, riprendendo la dottrina platonica coniugata col messaggio evangelico del cristianesimo:\nIn Francia lo spiritualismo quindi assunse le caratteristiche di una riaffermazione della superiorit\u00e0 del pensiero e di una visione della realt\u00e0 nella sua essenza spirituale secondo il pensiero tradizionale risalente a Cartesio, Pascal, Malebranche, e Maine de Biran. \nLa diffusione di questa corrente filosofica si ebbe con le teorie di F\u00e9lix Ravaisson, Charles Renouvier , Jules Lachelier, Henri Bergson, \u00c9mile Boutroux e Maurice Blondel.\nIn Italia esponenti dello spiritualismo ottocentesco vengono considerati Antonio Rosmini e Vincenzo Gioberti che riprendono i temi agostiniani della interiorit\u00e0 della coscienza e della trascendenza di Dio.\nSecolo XX.\nNel XX secolo si trovano due correnti dello spiritualismo: la prima ancora in Francia nel 1934 con la pubblicazione della collana \"Filosofia dello Spirito\" a cura di Louis Lavelle e di Ren\u00e9 Le Senne che si rifanno ai temi classici della interiorit\u00e0 spirituale considerati alla luce delle nuove problematiche dell'esistenzialismo cristiano.\nLa seconda corrente si sviluppa negli stessi anni in Italia con l'intento di differenziarsi dalla neoscolastica e di contrapporsi al neohegelismo immanentista recuperando e sviluppando nello stesso tempo temi dell'attualismo gentiliano, nonch\u00e9 del pensiero crociano.\nI maggiori esponenti dello spiritualismo novecentesco italiano possono essere considerati Armando Carlini, che per primo ne tratt\u00f2, Luigi Stefanini, Felice Battaglia, Michele Federico Sciacca, Renato Lazzarini tutti accomunati dalla religiosit\u00e0 cristiana cattolica fondata sulla trascendenza divina. \nQuesti ritengono il filosofare come metodo intimistico scaturente dallo spirito soggettivo piuttosto che, com'era nella tradizione tomistica ripresa dalla neoscolastica, dall'analisi razionale basata sull'essere oggettivo reale."}
{"id": "1773356", "revid": "287204", "url": "https://it.wikipedia.org/wiki?curid=1773356", "title": "Korat (disambigua)", "text": ""}
{"id": "1773357", "revid": "484362", "url": "https://it.wikipedia.org/wiki?curid=1773357", "title": "Immaterialismo", "text": "Il termine immaterialismo \u00e8 stato coniato dal filosofo-teologo irlandese George Berkeley (1685-1753) per definire la sua dottrina che nega l'esistenza della materia. I corpi materiali e le cose in genere per Berkeley non sono altro che idee divine che si rendono percepibili all'uomo per volere di Dio stesso. Quando noi pensiamo di percepire qualcosa in realt\u00e0 percepiamo un'idea divina che agisce \"su di noi\". \nEsse est percipi.\nL'espressione \"Esse est percipi\" - che, tuttavia, non si trova in questa formulazione nelle opere di Berkeley, bens\u00ec \"\"esse\" is \"percipi\"\" (\"Trattato sui principi della conoscenza umana\", \u00a73) - con cui si sintetizza questa posizione filosofica, sta a significare che tutto ci\u00f2 che noi possiamo dire degli oggetti e dei fatti che ci sembrano reali \u00e8 che \"li percepiamo\", senza che ci\u00f2 ci autorizzi a dire anche che essi esistano indipendentemente dall'essere pensati-percepiti. Quando noi pensiamo ad una certa cosa che ci sembra realmente esistente in realt\u00e0, secondo Berkeley, non facciamo altro che collezionare nella nostra mente una serie di idee su di essa. Le cose materiali esistono soltanto nella nostra testa perch\u00e9 le idee che si estrinsecano come \"percezione\" si costituiscono nella nostra coscienza.\nNel \"Trattato sui principi della conoscenza umana\", pubblicato nel 1710, Berkeley (al \u00a79) dice: \"Le idee che ci facciamo delle cose sono tutto ci\u00f2 che possiamo dire della materia. Perci\u00f2 per \"materia\" si deve intendere una sostanza inerte e non sensibile, della quale per\u00f2 si pensa che abbia estensione, forma e movimento. Ma \u00e8 evidente, da ci\u00f2 che abbiamo detto, che estensione, forma e movimento sono soltanto idee esistenti nella mente, e che un'idea pu\u00f2 essere uguale soltanto ad un'altra idea, e che, di conseguenza n\u00e9 esse, n\u00e9 i loro archetipi possono esistere in una sostanza che non percepisce. \u00c8 quindi chiaro che la nozione stessa di ci\u00f2 che viene chiamato \"materia\" o \"sostanza corporea\" \u00e8 contraddittoria\".\nPer Berkeley tutta la realt\u00e0 si riduce quindi all'idea che di essa noi abbiamo; ma questa idea non nasce solipsisticamente dalla nostra attivit\u00e0 percettiva, ma \u00e8 indotta in noi dalla volont\u00e0 di Dio; le idee sono cio\u00e8 azioni di Dio sulla nostra mente. Al contrario, ammettere l'esistenza della materia significa negare Dio e spiegare le idee come conseguenza dell'azione della materia sulla nostra mente. Pertanto, il materialismo conduce all'ateismo, l'immaterialismo \u00e8 invece il fondamento stesso della religione. "}
{"id": "1773364", "revid": "1543377", "url": "https://it.wikipedia.org/wiki?curid=1773364", "title": "Marjayoun", "text": "Marjayoun (), detta pi\u00f9 correttamente Marj \u02bfUyun, ma anche Marj 'Ayoun, Marj\u02bfuyun, Marjuyun o Marjeyoun, \u00e8 una citt\u00e0 del Libano, di circa 7\u00a0000 abitanti, capoluogo del Distretto di Marjayoun. Si trova nel sud del paese a circa 98\u00a0km da Beirut."}
{"id": "1773365", "revid": "125208523", "url": "https://it.wikipedia.org/wiki?curid=1773365", "title": "Gabriele Savino", "text": "Carriera.\nInizia a giocare in Serie C con la maglia della , la formazione della sua citt\u00e0, militando poi negli anni seguenti con , e , sollevando con questi ultimi la Coppa Italia di Serie C nella stagione 1982-1983.\nPassa quindi al , con cui esordisce in Serie B l'8 settembre 1985 nella trasferta sul campo del (0-1). Dopo i due anni con i biancorossi si accasa per una stagione alla , sempre tra i cadetti, cui seguono altre due annate nella stessa categoria con la divisa del , con cui debutta il 9 ottobre 1988 nella sfida in casa del (0-0). Con le rondinelle, nella stagione 1988-1989 realizza 10 reti, risultando a fine stagione il miglior marcatore della squadra.\nNel campionato 1990-1991 si trasferisce alla . La stagione seguente scende di categoria vestendo la maglia del , in Serie C2, ottenendo un quarto posto in classifica. Nell'annata 1992-1993 gioca nel , nel Campionato Nazionale Dilettanti, vincendo la Coppa Italia Dilettanti. La stagione seguente chiude la carriera nel ."}
{"id": "1773369", "revid": "125430547", "url": "https://it.wikipedia.org/wiki?curid=1773369", "title": "Legge ex Cirielli", "text": "La legge 5 dicembre 2005, n. 251 (conosciuta come legge ex Cirielli) \u00e8 una legge della Repubblica Italiana che dispone in tema di diritto penale.\nViene chiamata \"ex Cirielli\" perch\u00e9 il suo primo firmatario, il deputato Edmondo Cirielli, dopo le modifiche apportate dal parlamento la sconfess\u00f2 e vot\u00f2 contro, chiedendo successivamente che non venisse pi\u00f9 chiamata con il suo nome.\nIl contenuto.\nLa legge introdusse modifiche al codice penale italiano e alla legge 26 luglio 1975, n. 354 in materia di attenuanti generiche, di recidiva, di giudizio di comparazione delle circostanze di reato per i recidivi, di usura e di prescrizione. In particolare, diminuiscono i termini di prescrizione e aumentano le pene per i recidivi e per i delitti di associazione mafiosa e usura. Si \u00e8 disposto che la nuova disciplina non abbia effetto retroattivo, in maniera da non essere applicata ai processi in corso di dibattimento.\nLa norma modific\u00f2 il calcolo della prescrizione dei reati di cui all'art. 157 del codice penale italiano. La previgente disciplina commisurava i termini prescrizionali in base a \"scaglioni\" (esempio: la prescrizione \u00e8 di 15 anni se per il delitto \u00e8 stabilita la pena della reclusione non inferiore a 10 anni), la nuova legge invece fissa i termini di prescrizione rendendoli uguali al massimo della pena edittale prevista per il tipo di reato (esempio: la prescrizione per il delitto di ricettazione sar\u00e0 di 8 anni visto che la pena massima prevista \u00e8 di anni 8) mantenendo la prescrizione fissa in 4 anni per i reati contravvenzionali e in 6 anni per i delitti la cui pena sia non superiore a 6 anni oppure sia pecuniaria.\nLa legge prevede anche un diverso aumento del termine prescrizionale nel caso in cui si verifichi un atto interruttivo pari ad 1/4 della pena, sia nel caso di delitti che di reati contravvenzionali. Inoltre \u00e8 previsto che la detenzione negli istituti carcerari per un ultrasettantenne sia commutata in arresti domiciliari \u00abpurch\u00e9 non sia stato dichiarato delinquente abituale, professionale o per tendenza, n\u00e9 sia stato mai condannato\u00bb.\nLe obiezioni di costituzionalit\u00e0.\nIl 2 febbraio 2012 il pubblico ministero Fabio De Pasquale ha sollevato un dubbio di costituzionalit\u00e0 della norma, invocando il controllo di legittimit\u00e0 costituzionale.\nLa richiesta \u00e8 stata formalizzata nel corso del processo a carico di sei manager del gruppo SNAM, imputati di corruzione internazionale per aver pagato mazzette in Nigeria per lo sfruttamento di un giacimento petrolifero. La quarta sezione del tribunale di Milano doveva dichiarare prescritti i reati, essendo passati sette anni e mezzo dalla commissione dei reati (con la precedente norma la prescrizione si sarebbe applicata nel 2019). Per De Pasquale e il suo collega, Sergio Spadaro, l'applicazione della Cirielli \u00e8 in contrasto con le convenzioni internazionali dell'Ocse e con le sentenze della Corte per i diritti dell'uomo. \"In questi anni - ha sostenuto il pm in aula - grazie a questa riforma del 2005 si \u00e8 pianificata nei palazzi di giustizia una strategia del ritardo per impedire che i processi arrivassero a sentenza\"."}
{"id": "1773374", "revid": "113757", "url": "https://it.wikipedia.org/wiki?curid=1773374", "title": "Nucleo famigliare", "text": ""}
{"id": "1773381", "revid": "38120", "url": "https://it.wikipedia.org/wiki?curid=1773381", "title": "Steven Caldwell (personaggio)", "text": ""}
{"id": "1773383", "revid": "1842072", "url": "https://it.wikipedia.org/wiki?curid=1773383", "title": "Indice di efficienza energetica", "text": "L'indice di efficienza energetica, noto anche come EER (acronimo per \"Energy Efficiency Ratio\"), oppure come \"Rendimento del Ciclo di Carnot\" (Record di Carnot), \u00e8 un parametro che indica l'efficienza elettrica di una macchina termica (es. climatizzatore) mentre funziona in raffreddamento.\nLa sua formulazione \u00e8 analoga al coefficiente di prestazione di una pompa di calore (quindi: calore movimentato diviso per l'energia spesa per la movimentazione del calore) con l'unica differenza che l'EER, riferendosi ai cicli frigoriferi, pone la sua attenzione sul calore asportato dalla sorgente fredda.\nIn Fisica tecnica esso \u00e8 indicato come coefficiente di effetto utile per cicli frigoriferi ed \u00e8 indicato con la lettera greca \u03b5."}
{"id": "1773390", "revid": "486946", "url": "https://it.wikipedia.org/wiki?curid=1773390", "title": "Aiden Ford", "text": ""}
{"id": "1773395", "revid": "339392", "url": "https://it.wikipedia.org/wiki?curid=1773395", "title": "Episodi di NYPD", "text": ""}
{"id": "1773400", "revid": "12290", "url": "https://it.wikipedia.org/wiki?curid=1773400", "title": "Episodi di Happy Days", "text": ""}
{"id": "1773402", "revid": "124808", "url": "https://it.wikipedia.org/wiki?curid=1773402", "title": "Episodi de La grande vallata", "text": ""}
{"id": "1773405", "revid": "23797", "url": "https://it.wikipedia.org/wiki?curid=1773405", "title": "Episodi di Farscape", "text": ""}
{"id": "1773415", "revid": "729019", "url": "https://it.wikipedia.org/wiki?curid=1773415", "title": "Stazione di Arqu\u00e0", "text": "La stazione di Arqu\u00e0 \u00e8 una fermata ferroviaria posta sulla linea Padova\u2013Bologna, situata nel comune di Arqu\u00e0 Polesine. Si trova a circa un chilometro dal centro del paese.\nStoria.\nOriginariamente stazione, venne declassata a fermata il 24 giugno 2004.\nStrutture e impianti.\nIl piazzale \u00e8 dotato dei due binari di corsa, i quali sono serviti da banchine collegate tra loro da un sottopassaggio.\nLa sala d'aspetto risulta murata da alcuni anni, l'esterno della stazione in una condizione di degrado, privo di obliteratrice biglietti e orologio.\nAll'esterno si pu\u00f2 trovare un modesto parcheggio, peraltro sufficiente per ospitare i mezzi di trasporto dei pochi utenti della stazione.\nMovimento.\nL'impianto \u00e8 servito da treni regionali limitati alle direttrici Rovigo-Ferrara e Padova-Ferrara."}
{"id": "1773417", "revid": "99441834", "url": "https://it.wikipedia.org/wiki?curid=1773417", "title": "Christian Bernadac", "text": "Giornalista.\n\u00c8 stato ideatore nel 1972 di \"Inter 3\", il primo telegiornale della rete televisiva France 3. Dal 1981 \u00e8 stato responsabile del settore documentari della rete TF1.\nScrittore.\nFiglio di un deportato, Bernadac \u00e8 stato autore di dodici libri sul tema della deportazione in Europa durante il XX secolo, e specificatamente sulla vita nei campi di concentramento nazisti. Nell'edizione originale, tali scritti - redatti sulla base di centinaia di testimonianze di prigionieri politici specialmente di nazionalit\u00e0 francese e spagnola - sono stati raccolti sotto il titolo \"D\u00e9portation (I, II, III, IV)\". L'intera opera \u00e8 stata pubblicata in Italia dalle Edizioni Ferni di Ginevra.\nAutore di romanzi, \u00e8 stato collezionista di disegni di scrittori, segnatamente di quelli di George Sand.\nPi\u00f9 volte premiato per la sua attivit\u00e0, ha ricevuto fra gli altri il \"Premio Littr\u00e9\" per \"Les M\u00e9decins de l'impossible\" (nella versione italiana \"I medici dell'impossibile\") e il \"Premio Malherbe\" per \"Le Train de la mort\" (\"Il treno della morte\").\nOpere.\nTitoli in lingua francese (titolo della pubblicazione in lingua italiana ove disponibile)\n\"D\u00e9portation\".\nEdizioni di riferimento pubblicate da \u00c9ditions France-Empire:\nLe Glaive et les Bourreaux.\n\u00c9ditions France-Empire:\nSaggi storici.\n\u00c9ditions France-Empire:"}
{"id": "1773418", "revid": "167080", "url": "https://it.wikipedia.org/wiki?curid=1773418", "title": "Battaglia di Maleventum", "text": ""}
{"id": "1773449", "revid": "188116", "url": "https://it.wikipedia.org/wiki?curid=1773449", "title": "Cavati e ravioli alla ragusana", "text": "Cavati e ravioli \u00e8 un primo piatto tipico del ragusano. Mischiati insieme, con i ravioli conditi con la ricotta prodotta nell'altopiano. \nIn alcune parti della provincia (Ragusa e zone montane) la ricotta viene dolcificata, nella restante parte (Modica e zone marine) la ricotta viene lasciata al naturale o condita con pepe nero e erba maggiorana.\nMentre i cavati sono un tipo di pasta corta ottenuti con lo stesso impasto dei ravioli.\nRavioli e cavatelli vanno consumati insieme, spesso conditi con il sugo di maiale. Questo sugo (\"a sarsa\" o \"u sugu\") si ottiene mediante una lenta cottura di carne di maiale, salsiccia ragusana, cotenna, cotti con \"strattu\" (passata di pomodoro essiccata al sole)"}
{"id": "1773453", "revid": "671029", "url": "https://it.wikipedia.org/wiki?curid=1773453", "title": "Tour della Nazionale di rugby a 15 della Spagna 2001", "text": "Tra le due edizioni del 1999 e del 2003 della coppa del mondo di rugby, la nazionale di rugby XV della Spagna si \u00e8 recata nel 2001 in tour in Sudamerica"}
{"id": "1773462", "revid": "729019", "url": "https://it.wikipedia.org/wiki?curid=1773462", "title": "Tour della Nazionale di rugby a 15 delle Tonga 2003", "text": "Tra il 2000 e il 2003, la nazionale di Tonga di \"Rugby Union\" si reca varie volte in tour per preparsi al Coppa del mondo del 2003\nNel 2003 si reca in Nuova Zelanda e Australia, per completare la preparazione per la "}
{"id": "1773466", "revid": "1442080", "url": "https://it.wikipedia.org/wiki?curid=1773466", "title": "Hasbaya", "text": "Hasbaya (), \u00e8 una citt\u00e0 e comune del Libano, di circa 7\u00a0000 abitanti, capoluogo del distretto di Hasbaya. Si trova nel sud del paese, a circa 114\u00a0km da Beirut, ai piedi del monte Hermon, con vista su un profondo anfiteatro in cui scorre il fiume Hasbani."}
{"id": "1773468", "revid": "729019", "url": "https://it.wikipedia.org/wiki?curid=1773468", "title": "Tour della Nazionale di rugby a 15 degli Stati Uniti d'America 2000", "text": "Nel 2000 la Nazionale degli Stati Uniti d'America di rugby a 15 si reca in tour nel Regno Unito per prepararsi alla Coppa del mondo del 2003."}
{"id": "1773471", "revid": "1305772", "url": "https://it.wikipedia.org/wiki?curid=1773471", "title": "Jesus to a Child", "text": "Jesus to a Child \u00e8 una canzone scritta e cantata da George Michael, pubblicata come singolo dalla Virgin Records nel 1996.\nStoria.\nLa canzone \u00e8 la prima di George Michael ad avere avuto successo nella propria patria da quattro anni, raggiungendo la vetta della classifica inglese nel gennaio 1996. Divenne pertanto il suo primo singolo da solista a raggiungere la prima posizione, il suo primo singolo estratto da un album in studio (tutti i numero uno precedenti erano progetti \"fuori album\", anche ai tempi degli \"Wham!\"), e nella Billboard Hot 100 fu la pi\u00f9 alta nuova entrata (settimo posto) per un artista inglese negli ultimi 25 anni.\nLa canzone \u00e8 un malinconico tributo al compagno brasiliano di Michael, Anselmo Feleppa, con il quale si era esibito a Rio de Janeiro nel 1991. Feleppa era morto due anni prima di AIDS, e George Michael non era stato in grado di scrivergli negli ultimi 18 mesi, cos\u00ec pens\u00f2 di dedicargli \"Jesus to a Child\", che venne composta in meno di un'ora.\nLa vera identit\u00e0 del soggetto della canzone, e la natura del loro rapporto, fu causa di ampia discussione all'epoca, dato che il cantante inglese ancora non aveva chiaramente dichiarato la propria omosessualit\u00e0, cosa che avverr\u00e0 solo nel 1998.\n\"Jesus To A Child\" fu il primo di sei singoli estratti da \"Older\". Il singolo \u00e8 stato il sesto uscito con proprio nome, anzich\u00e9 quello degli \"Wham!\" al numero uno in Inghilterra, anche se soltanto il terzo ad essere cantato esclusivamente da lui."}
{"id": "1773474", "revid": "14691", "url": "https://it.wikipedia.org/wiki?curid=1773474", "title": "Jesus to a child", "text": ""}
{"id": "1773478", "revid": "729019", "url": "https://it.wikipedia.org/wiki?curid=1773478", "title": "Tour della Nazionale di rugby a 15 del Sudafrica 2000", "text": "Nel 2000, la nazionale sudafricana di \"rugby a 15\", campione del mondo, visita l'Europa per un tour con ottimi risultati. Solo l'Inghilterra, come gi\u00e0 nel 1998, impedisce agli Springboks di fare l'en plein di vittorie nei test ufficiali.\nContemporaneamente le \"Gazelles\" della nazionale Under-23, visitano alcuni paesi europei e africani.\nTour della prima squadra.\nPer il match con il Sudafrica, la federazione argentina, ottiene addirittura di giocare nello \"Estadio monumental\", casa del River Plate e maggior impianto del paese."}
{"id": "1773486", "revid": "1714743", "url": "https://it.wikipedia.org/wiki?curid=1773486", "title": "Augusto di Sassonia-Coburgo-Koh\u00e1ry", "text": "Biografia.\nAugusto era il figlio secondogenito del principe Ferdinando di Sassonia-Coburgo-Koh\u00e1ry e di Maria Antonia di Koh\u00e1ry. Egli era pertanto fratello di Ferdinando II, coregnante del Portogallo.\nI suoi nonni paterni erano il duca Francesco Federico di Sassonia-Coburgo-Saalfeld e la duchessa Augusta di Reuss-Ebersdorf; quelli materni Federico Giuseppe Koh\u00e1ry di Csabrag, principe Koh\u00e1ry di Csabrag e Maria Antonietta di Waldstein-Wartenberg. Quando il padre di Maria Antonia mor\u00ec nel 1826, ella eredit\u00f2 le sue propriet\u00e0 in Slovacchia ed Ungheria che lo stesso Augusto eredit\u00f2 poi divenendo uno dei principali proprietari terrieri della regione. Tra le propriet\u00e0 paterne vi era invece il \"B\u00fcrgla\u00df\" di Coburgo.\nEgli fu membro onorario della Societ\u00e0 Geologica Ungherese. L'Imperatore Francesco Giuseppe I d'Austria gli confer\u00ec il titolo di \"Altezza\" dal momento che egli si trovava ad essere il suocero della sorella di Stefania del Belgio, moglie del principe ereditario Rodolfo d'Asburgo-Lorena.\nIl principe Augusto fece costruire la chiesa cattolica di Coburgo, appunto dedicata al suo santo patrono Sant'Agostino. La consacrazione ebbe luogo nel 1860 e contestualmente alla progettazione dell'edificio egli fece realizzare anche una cripta ove venne sepolto assieme alla moglie, ai tre figli, alla nuora Leopoldina ed ai di lei quattro figli.\nMatrimonio e figli.\nIl 21 aprile 1843 spos\u00f2 Clementina d'Orl\u00e9ans, figlia del re Luigi Filippo di Francia e della regina Maria Amalia, nata principessa di Borbone-Napoli.\nDal matrimonio nacquero cinque figli:\nIl memoriale.\nNel 1885 lo scultore ungherese Viktor Oskar Tilgner ottenne la commissione dalla vedova realizzare un memoriale per il principe Augusto. La scultura si trova ancora oggi a Ebenthal ed \u00e8 di propriet\u00e0 della famiglia ducale dei Sassonia-Coburgo-Gotha. La base della scultura contiene l'iscrizione latina e francese: (in francese: \"Auguste Louis Victor Duc de Saxe Prince de Saxe Cobourg Gotha. \u00c0 mon mari bien aim\u00e9. 1843 - 1881. Cl\u00e9mentine.\" (\"Augusto Luigi Vittorio, Duca di Sassonia, Principe di Sassonia-Coburgo-Gotha. Al mio beneamato marito.\" \u2014 1843 non \u00e8 l'anno in cui Augusto nacque (quello era il 1818), bens\u00ec l'anno in cui spos\u00f2 Clementina)."}
{"id": "1773487", "revid": "1762097", "url": "https://it.wikipedia.org/wiki?curid=1773487", "title": "Gobba", "text": ""}
{"id": "1773490", "revid": "87843023", "url": "https://it.wikipedia.org/wiki?curid=1773490", "title": "Tour della Nazionale di rugby a 15 del Sudafrica 2001", "text": "Nel 2001, la nazionale sudafricana di \"rugby a 15\", campione del mondo, visita l'emisfero nord con una squadra rinnovata. Agevole il successo con l'Italia e USA, ma pesanti la sconfitta con la Francia e una Inghilterra sempre migliore.\nContemporaneamente gli \"Emerging Springboks\" della nazionale \"A\", visitano alcuni paesi europei.\nTour della squadra \"A\".\nAnche gli \"emergine Springboks\" sono in Europa per un tour presso le nazionali minori europee."}
{"id": "1773494", "revid": "287204", "url": "https://it.wikipedia.org/wiki?curid=1773494", "title": "Tour della Nazionale di rugby a 15 del Sudafrica 2002", "text": "Nel 2002 la nazionale sudafricana di rugby a 15 visita l'emisfero nord con una squadra in crisi. Con tre pesanti sconfitte \u00e8 stata una delle peggiori esperienze per gli Springboks."}
{"id": "1773500", "revid": "1318658", "url": "https://it.wikipedia.org/wiki?curid=1773500", "title": "Viper (cinema)", "text": "La Viper \u00e8 una telecamera per cinematografia digitale prodotta dal gruppo Thomson Grass Valley. Si tratta di una telecamera a 3 CCD, con una risoluzione di 1920\u00d71080 pixel.\nStoria.\nDopo una serie di produzioni indipendenti, il primo film di larga diffusione realizzato con una Viper \u00e8 stato \"Collateral\" di Micheal Mann, seguito da \"Miami Vice\", ripreso con un Viper e registrato su HDCAM. Il film \"Zodiac\", del 2007, \u00e8 stato girato con una Viper anche se non completamente: le scene ad alta velocit\u00e0 sono infatti state riprese in pellicola.\nAspetti tecnici.\nUna delle principali caratteristiche della Viper \u00e8 la capacit\u00e0 di registrare in formato RAW (chiamato FilmStream), permettendo un maggiore controllo in fase di post produzione. In questo caso, si ottiene un flusso di dati grezzi 4:4:4. La telecamera pu\u00f2 anche produrre un segnale video standard 4:4:4 RGB, e anche un flusso HD, registrabile su videoregistratori convenzionali.\nUna caratteristica esclusiva, invece, \u00e8 il Dynamic Pixel Management, che permette di modificare il rapporto d'aspetto desiderato accorpando i pixel verticali, senza bisogno di tagliare l'immagine verticalmente (perdendo risoluzione) o tramite lenti anamorfiche.\nLa Viper \u00e8 nota anche per la sua sensibilit\u00e0 molto elevata. Gran parte del film \"Collateral\" \u00e8 stata girata di notte, a Los Angeles, con un'illuminazione aggiuntiva, rispetto a quella esistente, molto ridotta.\nLa Viper non ha un videoregistratore incorporato. La registrazione avviene su nastri o hard disk esterni, oppure su registratori a stato solido (Venom) agganciati alla telecamera (esattamente come se fossero i magazzini complanari di una cinepresa), in grado di essere poi interfacciati direttamente ai sistemi di post produzione."}
{"id": "1773501", "revid": "167080", "url": "https://it.wikipedia.org/wiki?curid=1773501", "title": "Guerre Mitridatiche", "text": ""}
{"id": "1773502", "revid": "32406138", "url": "https://it.wikipedia.org/wiki?curid=1773502", "title": "Cicloni tropicali", "text": ""}
{"id": "1773504", "revid": "1573940", "url": "https://it.wikipedia.org/wiki?curid=1773504", "title": "Incontri internazionali di rugby a 15 di met\u00e0 anno 2000", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud, che precedono dal 1996, la disputa del Tri Nations.\nNel 2000, la tradizione non viene meno, anzi i test sono anche delle \"rivincite\" dei match della Coppa del Mondo di rugby 1999\nSi conferma, il periodo di dominio delle tre grandi nazionali dell'emisfero Sud, con il solo successo dell'Inghilterra sul Sudafrica. Inghilterra che ha iniziato a costruire la super-squadra che vincer\u00e0 la Coppa del Mondo di rugby 2003. Va detto che le squadre europee sono a fine stagione e utilizzano spesso i tour per provare nuovi giocatori."}
{"id": "1773505", "revid": "1305772", "url": "https://it.wikipedia.org/wiki?curid=1773505", "title": "Karag\u00f6z", "text": "Karag\u00f6z (\"occhio nero\" in lingua italiana) \u00e8 il personaggio principale - insieme ad Hacivat (o Hacivad) - del teatro d'ombre turco tradizionale, divenuto popolare sotto l'impero ottomano. Il tema centrale delle commedie sono i contrasti fra i due personaggi principali: Karag\u00f6z rappresenta l'uomo del popolo, illetterato e diretto, mentre Hacivat appartiene alla classe istruita, e si esprime in un linguaggio letterario. Lo spirito semplice ma arguto di Karag\u00f6z ha sempre la meglio sull'istruzione di Hacivat, anche se i suoi espedienti per arricchirsi inevitabilmente si traducono in un fallimento.\nGli spettacoli del Karag\u00f6z sono associati soprattutto al Ramadan. Fino all'avvento della radio e del cinema, fu la forma di intrattenimento pi\u00f9 popolare in Turchia, e sopravvive anche oggi, anche se in forme indirizzate soprattutto al pubblico infantile.\nNon si conosce l'origine di questa forma di spettacolo. Alcuni storici ritengono che i primi spettacoli di Karag\u00f6z furono realizzati per il sultano Selim I (regno 1512\u20131520) in Egitto, dopo la conquista dei Mamelucchi, ma lo scrittore Evliya \u00c7elebi, nel XVII secolo, dava notizia di alcuni spettacoli sotto il regno di Bayezid I (1389\u20131402). Gli stessi personaggi di Karag\u00f6z e Hacivat sarebbero stati ispirati da due lavoratori che parteciparono alla costruzione di una moschea a Bursa sotto Orhan I, che regn\u00f2 sul nascente impero ottomano negli anni 1326-1359. I contrasti fra i due lavoratori divertivano i colleghi, ma rallentavano la costruzione al punto che vennero condannati a morte. Secondo una versione di questa leggenda, fu un loro contemporaneo, \u015eeyh K\u00fc\u015fteri, a realizzare le prime marionette con le sembianze dei due eroi popolari e a mettere in scena i primi spettacoli.\nI personaggi.\nGli altri personaggi degli spettacoli, oltre a Karag\u00f6z e Hacivat, sono l'ubriacone Tuzsuz Deli Bekir, con l'immancabile bottiglia di vino, Uzun Efe dal collo lungo, l'oppiomane Kanbur Tiryaki con la sua pipa, l'eccentrico nano Alt\u0131 Kari\u015f Beberuhi, lo sciocco Denyo, lo spendaccione Civan, e la civettuola Nig\u00e2r. Fra i personaggi sono compresi anche danzatori e jinn, oltre a vari personaggi non turchi: un arabo che non conosce il turco (di solito un mendicante o un venditore ambulante), una domestica nera, una domestica circassa, una guardia albanese, un dottore greco, un armeno (generalmente un domestico o un cambiavalute), un ebreo (di solito un orafo), un persiano che recita poesie con accento azero.\nLa tecnica.\nLe figure usate nel teatro Karag\u00f6z, alte generalmente 35\u201340\u00a0cm., sono realizzate in pelle animale, specialmente di cammello, trattata fino a diventare semi-trasparente. Le varie parti della figura sono ritagliate separatamente e dipinte con colori translucidi, quindi unite da giunti che ne permettono l'articolazione.\nLe figure, controllate da bacchette, vengono accostate ad uno schermo di tessuto semitrasparante, chiamato \"ayna\" (\"specchio\"), illuminato posteriormente da una lampada ad olio. Il pubblico, sistemato davanti allo schermo, vede le ombre proiettate su di esso e non vede l'animatore che aziona le bacchette.\nLo spettacolo.\nLo spettacolo di Karag\u00f6z \u00e8 strutturato in quattro parti:\nAnimatori.\nGli animatori del teatro Karag\u00f6z sono chiamati hayal\u00ee, \"creatori di immagini\". Sono anche noti come Karag\u00f6zcu o hayalbaz. Lo \"hayal\u00ee\" interpreta tutti i ruoli dello spettacolo, imitando suoni, dialetti e timbri vocali dei vari personaggi. Normalmente, \u00e8 assistito da un apprendista che monta e smonta la scena e che gli porge i vari personaggi al momento giusto. Quest'ultimo compito pu\u00f2 essere svolto anche da un sand\u0131kk\u00e2r (da \"\"sand\u0131k\", \"cofano\"). Altri collaboratori possono essere lo yardak, cantante, e il dairezen\", suonatore di tamburello."}
{"id": "1773515", "revid": "167080", "url": "https://it.wikipedia.org/wiki?curid=1773515", "title": "Battaglia di Alamana", "text": ""}
{"id": "1773516", "revid": "1573940", "url": "https://it.wikipedia.org/wiki?curid=1773516", "title": "Incontri internazionali di rugby a 15 di fine anno 2000", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nIn generale, solo l' e in parte la riescono a tenere testa alle squadre australi."}
{"id": "1773518", "revid": "39884", "url": "https://it.wikipedia.org/wiki?curid=1773518", "title": "Asilo Sant'Elia", "text": "L'Asilo Sant'Elia, ufficialmente Scuola dell'infanzia \"Antonio Sant'Elia\", \u00e8 una scuola dell'infanzia di Como, sita in via dei Mille, all'angolo con via Andrea Alciato. \u00c8 un edificio in stile razionalista progettato nel 1935 e realizzato nel 1936-1937 da Giuseppe Terragni.\nNell'opera si nota una certa affinit\u00e0 con la Casa del Fascio di Como, ma contrariamente a questa, si sviluppa su un solo piano. La presenza di grandi vetrate che sviluppano il concetto di scuola all'aria aperta, gli ambienti distribuiti con attenzione e gli arredi molto curati rendono quest'opera eccezionale.\nLa struttura sorge nei pressi di un grande quartiere operaio costruito, a partire dal 1914, dalla Societ\u00e0 Cooperativa Edificatrice e anche alla via Milano che conduce al centro della citt\u00e0."}
{"id": "1773521", "revid": "16099347", "url": "https://it.wikipedia.org/wiki?curid=1773521", "title": "Qasan", "text": ""}
{"id": "1773522", "revid": "6923", "url": "https://it.wikipedia.org/wiki?curid=1773522", "title": "F650 dakar", "text": ""}
{"id": "1773523", "revid": "729019", "url": "https://it.wikipedia.org/wiki?curid=1773523", "title": "Robert Gould Shaw", "text": "Biografia.\nOrigini e formazione.\nNato a Boston, in Massachusetts, la sua famiglia, una delle pi\u00f9 importanti della societ\u00e0 bostoniana, era sostenitrice dell'abolizionismo. I suoi familiari, che godevano di una sostanziosa rendita lasciata dal nonno di Shaw, erano Francis George e Sarah Blake Sturgis Shaw. La famiglia era composta anche da altre quattro sorelle: Anna, Josephine, Susanna ed Ellen.\nQuando il piccolo Robert aveva solo quattro anni, suo padre, di professione avvocato e titolare di una societ\u00e0 di commercio, abbandon\u00f2 le sue occupazioni all'et\u00e0 di 32 anni per perseguire le sue velleit\u00e0 letterarie ed i suoi interessi filantropici. Per questo motivo si trasfer\u00ec con la sua famiglia nelle vicinanze di Brook Farm una comune utopista che annoverava tra i suoi appartenenti personalit\u00e0 come Ralph Waldo Emerson, Nathaniel Hawthorne e Margaret Fuller. Fino all'et\u00e0 di nove anni il piccolo Shaw visse in un ambiente impregnato di ideali umanitari fondati sui valori del movimento religioso dell'Unitarianismo. Dopo il fallimento della comune di Brook Farm la famiglia Shaw si trasfer\u00ec per un lungo periodo in Europa, viaggiando in Svizzera, Italia, ad Hannover, in Norvegia e in Svezia.\nDopo aver frequentato la \"Fordham Preparatory School\", un istituto privato maschile di New York tenuto da Gesuiti, dal 1856 al 1859 studi\u00f2 presso l'Universit\u00e0 di Harvard, ma non si dimostr\u00f2 particolarmente brillante nel suo corso di studi, preferendo dedicarsi alle attivit\u00e0 extrascolastiche, quali lo sport e la musica, ed entr\u00f2 a far parte dell'orchestra dell'Ateneo in qualit\u00e0 di violinista. Per questi motivi si ritir\u00f2 da Harvard prima di conseguire il diploma di laurea. Il suo abbandono scolastico fu motivato anche dal fatto che, a causa di una terribile crisi finanziaria avvenuta nel 1857, il bilancio familiare era stato nettamente ridimensionato. Fu cos\u00ec che Gould Shaw si trasfer\u00ec successivamente al Kenyon College presso Gambler, in Ohio, mentre inizi\u00f2 a lavorare presso la societ\u00e0 commerciale di suo zio, la \"Henry P. Sturgis and Co\" presso i suoi uffici newyorchesi.\nLa carriera militare durante la guerra di secessione.\nDopo l'elezione di Abraham Lincoln a presidente degli Stati Uniti d'America e la secessione di alcuni stati del sud, Shaw si arruol\u00f2 nell'esercito e si un\u00ec al \"7\u00ba Reggimento di Fanteria di New York\", un reggimento composto esclusivamente da giovani volontari appartenenti alla societ\u00e0 newyorkese, con il quale marci\u00f2 in difesa di Washington, partecipando il 12 aprile 1861 alla prima battaglia in assoluto della Guerra Civile Americana, l'assedio di Fort Sumter. Sebbene inizialmente questi giovani credessero fermamente nella estrema brevit\u00e0 del conflitto, dopo un mese di servizio, la compagnia venne sciolta e tutti i volontari rimasti, tra i quali lo stesso Shaw, vennero incorporati all'interno del \"2\u00ba Reggimento di Fanteria del Massachusetts\" nel quale prest\u00f2 servizio per circa due anni, con il grado di sottotenente.\nCon il \"2\u00ba Reggimento di Fanteria del Massachusetts\", Gould Shaw partecip\u00f2 alla battaglia di Front Royal, il 23 maggio 1862, con il compito di proteggere la ritirata delle truppe da Strasburg, in Virginia. Durante questa battaglia Gould Shaw mostr\u00f2 il suo valore e venne ferito lievemente. Tuttavia il suo battesimo del fuoco vero e proprio si ebbe il 9 agosto 1862 nella battaglia di Cedar Mountain, dove il \"2\u00ba Reggimento di Fanteria del Massachusetts\" sub\u00ec terribili perdite. Ma il valore e il coraggio di questi giovani soldati fu messo alla prova in una delle battaglie pi\u00f9 sanguinose della Guerra Civile Americana, la battaglia di Antietam, a seguito della quale, dimostrando il suo coraggio, Gould Shaw venne promosso al grado di capitano.\nAlla guida del 54\u00ba Reggimento di fanteria.\nNel gennaio del 1863, il presidente Abraham Lincoln, consapevole che le truppe unioniste avevano bisogno di tutte le forze disponibili, permise al segretario della guerra Edwin M. Stanton di consentire e annunciare l'arruolamento di soldati di colore nell'esercito dell'Unione. Nonostante il proclama venisse accolto con numerose diatribe all'interno dell'esercito unionista, il governatore del Massachusetts John Albion Andrew, organizz\u00f2 il primo reggimento composto unicamente da soldati di colore dando vita al \"54\u00ba Reggimento di Fanteria del Massachusetts\" ed incaric\u00f2 Gould Shaw di addestrarlo, affidandogliene il comando con il grado di colonnello. La scelta di Albion Andrew era motivata dal fatto che la famiglia di Gould Shaw era una delle pi\u00f9 influenti di Boston e vantava una lunga ed indiscussa tradizione antischiavista. Sebbene inizialmente riluttante ad accettare l'incarico, tuttavia Gould Shaw, anche per non offendere i sentimenti antischiavisti della sua famiglia ed in particolar modo della madre, accett\u00f2 e il 15 febbraio 1863 giunse a Boston per presiedere al reclutamento dei suoi soldati.\nLa formazione del 54\u00ba Reggimento fu possibile anche all'opera instancabile dell'oratore Frederick Douglass, il quale, nato egli stesso in schiavit\u00f9, riusc\u00ec ad affrancarsi e cerc\u00f2 per tutto il resto della sua vita di aiutare i suoi simili a liberarsi dalle catene. In uno dei suoi discorsi, Douglass disse:\nPer incoraggiare ulteriormente i fuggitivi neri ad arruolarsi nel nuovo Reggimento, Douglass fece arruolare i suoi due figli, Lewis e Charles.\nDa febbraio a marzo Gould Shaw fu immerso nell'organizzare ed addestrare il suo reggimento presso \"Camp Magis\" poco lontano da Boston. Egli fu presto fortemente impressionato dalla dedizione e dall'orgoglio delle truppe di colore messe al suo comando, inizi\u00f2 a considerare con maggior rispetto la missione alla quale era stato assegnato. Alla fine si leg\u00f2 talmente tanto alla sua truppa che, quando venne a conoscenza del fatto che la loro paga era inferiore a quella degli altri regolari, li incit\u00f2 al boicottaggio finch\u00e9 questa discriminazione non venne eliminata.\nShaw venne promosso a maggiore il 31 marzo 1863 ed in seguito al grado di colonnello il 17 aprile dello stesso anno.\nIl 2 maggio 1863 Shaw spos\u00f2 Anna Kneeland Haggerty (di due anni pi\u00f9 grande), originaria di Lenox (Massachusetts), conosciuta un anno prima. Il matrimonio fu celebrato a New York contro la volont\u00e0 dei genitori di entrambi, e prima che il suo reggimento lasciasse la citt\u00e0. La sua unione con la moglie Anna e il forte attaccamento che lo legava a lei sono testimoniati dalle circa 200 lettere che Shaw scrisse alla sua famiglia ed ai suoi amici durante le sue campagne, e che sono ora conservate alla Houghton Library dell'Universit\u00e0 di Harvard.\nLa \"vergogna\" di Darien.\nSubito dopo a Gould Shaw fu ordinato di tornare al suo campo per volere del generale David Hunter, comandante del Dipartimento del Sud, che richiese la presenza delle truppe del 54\u00ba Reggimento presso il suo quartier generale sull'isola di Hilton Head, nel Sud Carolina. Il compito del reggimento di Gould Shaw era di collaborare al fianco del \"2\u00ba Reggimento del Sud Carolina\", composto da truppe irregolari con lo scopo di compiere numerose scorribande in territorio nemico. Quest'ultimo reggimento era guidato dal colonnello James Montgomery, un abolizionista proveniente dal Kansas.\nAgli inizi di giugno, il colonnello Montgomery ordin\u00f2 a Gould ed ai suoi uomini di portarsi sull'isola di St. Simons, Georgia, per unirsi ai soldati del 2\u00ba Reggimento del Sud Carolina, dove vennero imbarcati per una missione che si rivel\u00f2 una vera e propria razzia nei confronti della cittadina di Darien. Andando ben oltre gli ordini del generale Hunter, Montgomery ordin\u00f2 ai suoi uomini, e ad una parte di quelli di Gould, di mettere a ferro e fuoco la citt\u00e0. Gould si oppose duramente a quella che defin\u00ec una \"barbarie\", ma dovette sottostare agli ordini di un suo superiore. Tuttavia, la \"vergogna\" dell'incendio e del saccheggio della cittadina di Darien lo perseguit\u00f2 per tutta la vita, oltre alla preoccupazione che questa impresa cos\u00ec poco nobile avrebbe sicuramente gettato una cattiva luce sul suo reggimento.\nL'assalto a Fort Wagner e la morte.\nIl 10 luglio il suo reggimento fu assegnato all'assalto della zona meridionale di Morris Island, occupata dai sudisti. L'attacco si rivel\u00f2 un successo e permise ai nordisti di ottenere una testa di ponte per la conquista dell'intera isola, soprattutto delle due fortezze di Fort Wagner e di Fort Gregg, che avrebbero permesso una pi\u00f9 facile conquista delle vicine citt\u00e0 di Sumter e Charleston. Incoraggiato dalla vittoria del giorno precedente, il generale unionista Quincy Adams Gillmore, ordin\u00f2 l'11 luglio un attacco diretto a Fort Wagner, che si rivel\u00f2 una terribile disfatta. Per indebolire le batterie di cannoni del forte, Gillmore ordin\u00f2 un cannoneggiamento del forte sia da terra che da mare, per il quale venne ordinato al 54\u00ba Reggimento guidato da Shaw di sbarcare sulla spiaggia di James Island.\nLa mattina del 16 luglio Shaw ordin\u00f2 a quattro compagnie del suo reggimento di unirsi ai soldati bianchi del \"10\u00ba Reggimento del Connecticut\" per andare in avanscoperta, il quale venne assalito da un folto gruppo di Confederati: durante l'attacco le compagnie del 54\u00b0 tennero saldamente il terreno permettendo al 10\u00b0 di abbandonare le posizioni e ritirarsi senza soffrire gravi perdite. Con questa notevole prova di coraggio, il reggimento di Shaw dimostr\u00f2 con i fatti di essere ben addestrato e degno di rispetto da parte degli altri commilitoni.\nIl giorno successivo a Shaw fu ordinato di presentarsi a rapporto dal generale Strong Vincent il quale aveva programmato un nuovo assalto a Fort Wagner, nel quale il 54\u00ba Reggimento sarebbe stato in prima linea. Il colonnello Shaw accett\u00f2 l'offerta e la comunic\u00f2 ai suoi uomini che si dimostrarono favorevoli all'impresa. Il reggimento venne trasportato con battelli a vapore lungo la costa meridionale di Morris Island. L'assalto di Fort Wagner era stato sottovalutato dal generale Strong, il quale era convinto che, dopo un cannoneggiamento ininterrotto di 24 ore, le batterie del forte sarebbero state notevolmente indebolite. Tuttavia non fu cos\u00ec, condannando gli uomini del 54\u00ba Reggimento di Shaw a venire massacrato da una tempesta di ferro e fuoco.\nLa mattina del 18 luglio 1863 Shaw lasci\u00f2 il suo testamento morale al giornalista Edward L. Pierce, corrispondente del \"New York Daily Tribune\", del quale era amico sin dai suoi giorni newyorchesi. Dopo aver affidato a Pierce alcune lettere indirizzate ai suoi familiari con la promessa di consegnarle in caso di morte, Shaw sal\u00ec a cavallo e prese il suo posto all'ala destra dello schieramento che avrebbe preso d'assalto il forte dei Confederati. Dopo aver attraversato a nuoto il primo tratto di percorso, a poche centinaia di metri dal forte gli assalitori furono colpiti dalle salve dei moschetti e dei cannoni del nemico. Nonostante tutto il 54\u00ba Reggimento riusc\u00ec a raggiungere le mura del forte e Shaw fu tra i primi a salire, ma proprio mentre scavalcava il parapetto fu colpito con tre colpi al torace e mor\u00ec sul colpo.\nIl forte non fu mai espugnato e quando la battaglia ebbe termine, lasci\u00f2 sulla spiaggia di fronte alle mura centinaia di corpi di soldati unionisti, fra i quali la maggioranza del 54\u00ba Reggimento del Massachusetts. Il corpo del colonnello Shaw venne spogliato della sua uniforme e derubato dei suoi effetti personali, prima di essere gettato in una fossa comune scavata all'interno del forte insieme ai suoi soldati. Quando il padre di Shaw scrisse al generale Gilmore per riavere la salma del figlio, venne a sapere che tutti i tentativi da parte dei suoi soldati di recuperare i corpi dei caduti erano stati vanificati dalle salve del nemico, e chiese allora espressamente che il corpo di Shaw restasse sepolto con i suoi uomini proprio nel luogo dove era caduto."}
{"id": "1773524", "revid": "339392", "url": "https://it.wikipedia.org/wiki?curid=1773524", "title": "Impero Moscovita", "text": ""}
{"id": "1773527", "revid": "15756", "url": "https://it.wikipedia.org/wiki?curid=1773527", "title": "Alba rossa (film 1984)", "text": "Alba rossa (\"Red Dawn\") \u00e8 un film del 1984 diretto da John Milius e ambientato nel 1989 durante un'immaginaria invasione degli Stati Uniti condotta dalle truppe sovietiche, cubane e nicaraguensi. Protagonisti alcuni ragazzi che si improvvisano partigiani e combattono i soldati invasori nelle montagne intorno a Calumet in Colorado.\nNel 2012 ne \u00e8 stato realizzato un remake, \"Red Dawn - Alba rossa\".\nTrama.\nNel 1989, l'Unione Sovietica \u00e8 cresciuta militarmente come i suoi alleati centramericani Cuba e Nicaragua, ma registra la peggiore carestia degli ultimi 55 anni e ha cos\u00ec bisogno di rifornirsi altrove. In Europa, i paesi NATO hanno sciolto il Patto e abbandonato cos\u00ec a se stessi gli Stati Uniti. Infine, dopo la vittoria in Germania Ovest del \"partito verde\", vi \u00e8 stata la messa al bando delle armi nucleari nel vecchio continente.\nA Calumet, cittadina del Colorado, dei paracadutisti militari toccano il suolo, sparando contro gli studenti e la cittadina. Jed Eckert, benzinaio venticinquenne, raccoglie sul suo camioncino il fratello minore Matt e tre suoi compagni di scuola: Daryl Bates, Arturo \"Aardvark\" Mondragon e Robert Morris, poi anche Danny, il pi\u00f9 giovane di tutti. I sei ragazzi scappano nella strada provinciale, venendo riforniti di cibo e armi dal padre di Robert, il quale li esorta a nascondersi fra le montagne.\nDopo cinque settimane di calma, tre dei ragazzi scendono in citt\u00e0 e si rendono conto di cosa sia accaduto: le truppe piovute dal cielo sono cubane e nicaraguensi, in avanscoperta all'Unione Sovietica che, per ovviare al tracollo economico dopo il regime comunista, ha deciso di invadere gli Stati Uniti, imprigionando molti degli abitanti di Calumet. L\u00ec, le ragioni pratiche dell'invasione sono coperte da propositi tutt'altro che infami, sotto forma di opera di risanamento sociale. Il signor Mason, in un ranch di campagna, racconta ai ragazzi l'uccisione del signor Morris e che essi stessi sono ricercati dal KGB. Mason consegna a Jed una radio, tre cavalli e soprattutto le nipoti Erica e Toni, sfuggite per un soffio alla violenza dei soldati.\nUna mattina, tre soldati sovietici scoprono i ragazzi, che tuttavia hanno la meglio e riescono a ucciderli. \u00c8 l'inizio della loro guerriglia come veri e propri partigiani, assumendo come nome \"Wolverines\" (\"ghiottoni\", dal nome del mustelide tipico delle montagne rocciose), ma cominciano anche le rappresaglie del nemico sulla popolazione di Calumet; non appena il comando si accorge di quanto accaduto, giustizia una parte dei suoi prigionieri fra cui il signor Eckert. Armati di mezzi sottratti al nemico, i ragazzi riescono ad innescare bombe e ad attirare i soldati nelle loro trappole.\nUn giorno, il tenente colonnello statunitense Andrew Tanner, abbattuto durante un'operazione, li trova; il militare spiega loro che non tutti gli Stati Uniti sono stati occupati: Washington DC e alcune citt\u00e0 sono state conquistate, le truppe ispaniche hanno invaso il Midwest coi paracadutisti per poi sfondare i confini messicani e mandare uomini e mezzi corazzati, arrivando nel Wyoming e coinvolgendo il Colorado. Inoltre attraverso lo stretto di Bering, i sovietici hanno invaso l'Alaska, tagliando gli oleodotti ed avanzando poi nel Canada occidentale. Dall'Europa, solo il Regno Unito prende parte al conflitto, mentre il continente denuclearizzato preferisce restar fuori e tenersi cos\u00ec buono il gigante sovietico.\nCon Tanner, i ragazzi effettuano pianificazioni militari che portano alla liberazione di un campo di prigionieri e all'armamento degli stessi. Ma l'inverno incombe e prima di far crescere validamente la squadra c'\u00e8 il rischio di venire neutralizzati dai russi. La neve arriva. Aardvark e lo stesso Tanner muoiono durante un combattimento e dopo una commovente cerimonia tenuta da Danny fra alcuni dei ragazzi c'\u00e8 il desiderio di mollare tutto. Nel frattempo, in citt\u00e0, il colonnello Strelnikov fa un discorso ai compagni soldati, dichiarando che d'ora in avanti non ci saranno pi\u00f9 inutili rappresaglie, ma di agire fermamente. Dopo non molto tempo, alcuni soldati riusciti a rintracciarli vengono contrastati dai ragazzi: uno viene fatto prigioniero, e ha con s\u00e9 un ricevitore di onde sonore provenienti da un trasmettitore che si trova nello stomaco di Daryl. Il figlio del sindaco confessa di essere costretto a inghiottire il congegno. Nonostante Matt e Danny siano decisamente contrari, Jed \u00e8 irremovibile; carica la pistola e uccide il soldato ma non ha il coraggio di giustiziare Daryl, ucciso poi da Robert. Dopo l'esecuzione i ragazzi lasciano la zona.\nArrivati vicini al confine con l'America Libera i ragazzi trovano un convoglio abbandonato pieno di cibo, e si rifocillano. Elicotteri sovietici irrompono nella zona: Robert viene ucciso dopo averne colpito uno col bazooka, Toni viene ferita e si fa consegnare da Jed una granata da utilizzare, sacrificandosi, all'arrivo dei soldati. Rimasti in quattro, i ragazzi si devono dividere, cos\u00ec Erica e Danny fuggono a cavallo verso la libert\u00e0, mentre Matt e Jed distraggono le truppe.\nMatt, dopo alcune esplosioni, viene ferito gravemente; Jed, col fratello fra le braccia, batte in ritirata, riuscendo a resistere ai nemici, uccidendo sia Brat\u010denko che Strelnikov, venendo tuttavia ferito; si trova per\u00f2 davanti il colonnello Bella. Questi punta l'arma contro di lui, privo ormai di munizioni e preoccupato solo di salvare Matt. Bella decide di non infierire; Erica e Danny riescono infine a superare il confine.\nAlcuni anni dopo, dopo la fine della guerra, conclusasi con la vittoria statunitense, Erica racconta che lei e l'altro scampato non rividero pi\u00f9 Jed e Matt.\nProduzione.\nIl film \u00e8 stato prodotto con un bilancio di 4,2 milioni di dollari.\nLa tranquilla cittadina di Calumet, nel Colorado, dove \u00e8 ambientato il film, \u00e8 immaginaria. Gli esterni sono stati girati a Las Vegas, ma quella del Nuovo Messico, pi\u00f9 sobria e con 14.000 abitanti.\nCast.\nPatrick Swayze, C. Thomas Howell e Darren Dalton avevano lavorato insieme l'anno prima ne \"I ragazzi della 56ma strada\" di Francis Ford Coppola; inoltre Swayze e Howell, nello stesso anno di \"Alba rossa\", recitarono insieme anche in \"Bulldozer\" di Randal Kleiser. Infine solo tre anni pi\u00f9 tardi Swayze avrebbe recitato al fianco di Jennifer Grey nel celebre \"Dirty Dancing - Balli proibiti\".\nPromozione.\nLa frase pubblicitaria scelta per il manifesto era: \u201c\"Nessun esercito straniero aveva mai occupato il suolo americano. Finora\"\u201d. Dovette per\u00f2 essere corretta in virt\u00f9 del fatto che gli Stati Uniti sono stati invasi in almeno due occasioni: dagli inglesi fra il 1812 e il 1814, con l'occupazione di Washington DC ed il bombardamento della Casa Bianca, poi di Detroit e di parte del Maine settentrionale e successivamente dai rivoluzionari messicani di Pancho Villa nel 1916, con il saccheggio di Columbus nel Nuovo Messico. La frase fu quindi corretta con la dicitura iniziale \u201c\"Nel nostro tempo...\"\u201d.\nDistribuzione.\n\"Red Dawn\" usc\u00ec negli U.S.A. il 10 agosto 1984, distribuito da MGM con la United Artists. L'incasso non fu grandioso come pure in Italia, dove \"Alba rossa\" usc\u00ec in autunno e pass\u00f2 quasi inosservato.\nAccoglienza.\nCritica.\nIl film non fu esente da aspre critiche. Non solo le armi, ma la violenza in generale venne giudicata ben oltre gli \"standard\" dei film di guerra. Il Guinness dei Primati lo consider\u00f2 addirittura il pi\u00f9 violento film dell'anno, avvalendosi forse delle cifre riportate dalla National Coalition of Television Violence che registr\u00f2 134 atti di violenza in un'ora, o anche 2,23 al minuto. A livello di censura, per \"Alba rossa\" fu inaugurato il PG 13, cio\u00e8 il divieto ai minori di 13 anni non accompagnati da un genitore. In Italia il film rimase invece \u201cper tutti\u201d.\nIl sito aggregatore di recensioni Rotten Tomatoes riporta che il 46% delle 24 recensioni professionali ha dato un giudizio positivo, con un voto medio di 4,86 su 10.\nEdizione italiana.\nIl film \u00e8 recitato in tre lingue: inglese, spagnolo e russo. Nel doppiaggio italiano, diretto da Renato Izzo, russo e spagnolo rimangono con i sottotitoli. In un'unica scena il colonnello Bella, che parla originariamente in inglese invece che nel suo spagnolo, \u00e8 stato ugualmente doppiato, per cui la sua voce stona con quella udita fino al momento.\nNei titoli di coda italiani del film il personaggio del sindaco Bates (in originale \"Mayor Bates\") \u00e8 stato tradotto erroneamente come \"Maggiore Bates\".\nRemake.\nNel maggio 2008 fu annunciato che un rifacimento del classico di guerra \"Alba rossa\" era in fase di preparazione da parte della MGM, \u00abtenendo conto del mondo post-11 settembre in cui viviamo\u00bb. Con alla base un bilancio di produzione relativamente modesto, e Vincent Newman alla produzione, Carl Ellsworth e Jeremy Passmore furono incaricati della scrittura e attualizzazione della sceneggiatura, in un secondo momento poi rivista da Tony Gilroy. Per la regia si era fatto il nome di Darren Aronofsky, ma and\u00f2 poi a Dan Bradley, i cui unici crediti precedenti erano regista di seconda unit\u00e0 e coordinatore dei cascatori nei film \"The Bourne Ultimatum\", \"Spider-Man 3\", \"Independence Day\" e \"Quantum of Solace\". In riferimento ad alcune recensioni eseguite sul lavoro degli sceneggiatori, tra i nemici sarebbero apparsi anche soldati russi.\nL'uscita cinematografica di \"Red Dawn - Alba rossa\" negli Stati Uniti era prevista per il novembre 2010, ma fu annullata e rinviata a data da destinarsi in conseguenza di una forte crisi finanziaria cui era preda la Metro-Goldwyn-Mayer dal 2009. Il remake \u00e8 poi uscito nel 2012, ricevendo durante l'edizione dei Razzie Awards 2012 una candidatura come Peggior prequel, remake, rip-off o sequel."}
{"id": "1773529", "revid": "599013", "url": "https://it.wikipedia.org/wiki?curid=1773529", "title": "Alba rossa", "text": ""}
{"id": "1773532", "revid": "33921", "url": "https://it.wikipedia.org/wiki?curid=1773532", "title": "Rugby a 15 nel 2001", "text": "Eventi principali.\nIn generale si assiste alla crescita del rugby europeo con , ed in parte , capaci di contrastare e , mentre il segna il passo tra le \"potenze australi\".\nIl 2001, vede l' di Clive Woodward dominare il Sei Nazioni ma fallire ancora una volta il Grande Slam e la Triple Crown, questa volta per merito dell' che la supera in un incontro svoltosi in autunno, per motivi legati all'epidemia di afta che aveva colpito l'Irlanda.\nL', guidata da Eddie Jones, conquista il Tri Nations con un'entusiamante vittoria di misura nell'ultimo match contro la .\nPer la prima volta la diventa Campione d'Europa, mentre l' vince sia il campionato Sudamericano che il Panamericano.\nIl conquista con le \"Gazelles\" (Under-23) la Coppa d'Africa e il \"Pacific Rim\".\nDa segnalare anche il tour British Lions in Australia che perdono la serie con i Wallabies.\nAttivit\u00e0 Internazionale.\nI Test di met\u00e0 anno.\nA met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud, che precedono dal 1996, la disputa del Tri Nations.\nNel 2001, la tradizione non viene meno, malgrado le squadre europee sovente debbano fare i conti con molte assenze.\nEvento dell'anno \u00e8 il Tour dei British and Irish Lions in Australia. La selezione delle Isole Britanniche perde negli ultimi minuti il terzo test e la serie contro i Wallabies\nDa segnalare anche il successo della sul \nI test di fine anno.\nNel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nIn generale, solo l' e in parte la , riescono a tenere testa alle squadre australi, superando entrambe Sudafrica e Australia.\nQualificazioni mondiali.\nLe qualificazioni mondiali vedono lo svolgimento di turni preliminari, che coinvolgono squadre di terzo e quarto livello.\nNazionale italiana.\nPreceduto da un incontro di preparazione con una selezione di giocatori stranieri del campionato, il secondo \"Sei Nazioni\" degli Azzurri finisce con 5 sconfitte e il \"cucchiaio di legno\". Malgrado buone prove e il ritorno di Diego Dom\u00ednguez, i risultati non arrivano.\nContro l' all'esordio gli azzurri tengono un tempo, poi subiscono il miglior gioco dei \"verdi\" (22-41). A seguire contro l', con una squadra assai rimaneggiata, gli azzurri tengono bene il primo tempo (sotto 23-30), ma subiscono 8 mete nel secondo tempo per un 23-80 finale, il peggior risultato della storia del Sei nazioni.\nParziale riscatto per gli azzurri con un buon primo tempo con la a Roma, ma sconfitta per 19-30. A Murrayfield gli azzurri sfiorano l'impresa, anche grazie a una bellissima meta di Mauro Bergamasco, ma la si impone per 23-19. Si chiude in casa col con una sconfitta per 23-33.\nBrad Johnstone viene confermato sino al 2003, malgrado le perplessit\u00e0 generate. A seguire gli azzurri si recano in tour in Africa Australe e Sudamerica. Pesanti sconfitte nei due test match importanti (14-60 con il e 17-38 con l') e vittorie contro le pi\u00f9 modeste squadre di (49-24 nel test ufficiale) e (14-3). La nazionale \u00e8 raffazzonata, vengono addirittura chiamati giocatori di \"Serie B\". Ormai \u00e8 evidente che, nell'epoca del professionismo, questi tour lunghissimi a fine stagione siano ingestibili. Inoltre, Brad Johnstone ha preteso pieno controllo del settore tecnico, ma non sta portando i risultati sperati.\nA Brad Johnstone viene affiancato, su richiesta dei giocatori, un nuovo vice, John Kirwan.\nNei test autunnali, gli azzurri conquistano una vittoria netta con le Figi. \u00c8 per\u00f2 un'illusione, i Figiani hanno giocato 60' in quattordici giocatori e gli ultimi 20 addirittura in tredici per due espulsioni. A seguire una sconfitta col Sudafrica. Quindi con Samoa si tocca il fondo: i Samoani restano quasi subito in 14, ma impongono il gioco e superano gli azzurri in evidente confusione."}
{"id": "1773536", "revid": "104265", "url": "https://it.wikipedia.org/wiki?curid=1773536", "title": "Cometa Neujmin", "text": "Ci sono tre comete periodiche scoperte e due co-scoperte dall'astronomo russo Grigorij Nikolaevi\u010d Neujmin che hanno Neujmin quale nome o parte del nome:"}
{"id": "1773541", "revid": "2043462", "url": "https://it.wikipedia.org/wiki?curid=1773541", "title": "Guglielmo Francesco d'Asburgo-Teschen", "text": "Biografia.\nGuglielmo era figlio dell'arciduca Carlo d'Asburgo-Teschen e della principessa Enrichetta di Nassau-Weilburg, e ricevette per questo egli stesso il titolo di arciduca.\nEgli prese parte alle guerre in Italia tra il 1848 e il 1849 e nel 1859 venne nominato Commissario Supervisore d'Artiglieria. Nel 1862 divenne governatore della fortezza di Magonza e nel 1864 Ispettore Generale dell'artiglieria austriaca e venne nominato Feldmaresciallo Luogotenente. Nel 1866, alla Battaglia di K\u00f6niggr\u00e4tz, venne ferito e ricevette la medaglia al valore. Il 4 gennaio 1867 fu promosso dall'imperatore al grado di \"Feldzeugmeister\".\nFu, tra le altre cose, Gran Maestro dell'Ordine Teutonico dal 1863 alla propria morte.\nGuglielmo fu tra i primi a Vienna ad edificare un palazzo sulla \"Ringstra\u00dfe\" da poco inaugurata, dove fece realizzare il \"Palais Erzherzog Wilhelm\" su progetto di Theophil Hansen tra il 1864 ed il 1868. Wilhelm vendette successivamente il palazzo all'Ordine Teutonico nel 1870, ma continu\u00f2 ad occuparlo da solo come Gran Maestro. Da allora, l'edificio \u00e8 stato chiamato \"Deutschmeister-Palais\". Nel 1882 a Baden, appena fuori Vienna, fece realizzare la sua villa di campagna preferita, la \"Eugen-villa\", intitolata a suo nipote Eugenio e progettata da Franz Ritter von Neumann, che occup\u00f2 dal 1886 quando venne completata.\nFu il principale promotore della costituzione del \"Hofwaffenmuseum\" (oggi Museo di storia dell'esercito) a Vienna, il quale venne aperto al pubblico per la prima volta nel 1869.\nMor\u00ec il 29 luglio 1894 a Weikersdorf am Steinfelde, a causa di un incidente avvenuto presso la stazione ferroviaria locale, dove cadde e batt\u00e9 la testa morendo in giornata. Scomparve senza essersi mai sposato, ma si sa che ebbe una relazione con Maria Lutz dalla quale ebbe un figlio illegittimo Karl Rott (1860-1881).\nIn suo onore, nel 1896 a Vienna nel distretto di \"Leopoldstadt\", vicino al \"Prater\", venne costruita la caserma d'artiglieria \"Erzherzog-Wilhelm-Kaserne\". Gli ultimi edifici sopravvissuti della caserma sono stati demoliti nel 2005 per fare spazio ad edifici residenziali."}
{"id": "1773543", "revid": "466539", "url": "https://it.wikipedia.org/wiki?curid=1773543", "title": "William Gull", "text": "Biografia.\nEra il pi\u00f9 giovane di 8 figli. Inizialmente non interessato alla medicina, fu grazie a Benjamin Harrison che cambi\u00f2 idea. Si spos\u00f2 con Susan Anne Lacy nel 1848 ed ebbe da lei 3 figli: Caroline Cameron, Cameron e William Cameron. Gull fu assistente medico nell'ospedale Guy, nel 1851. Nel 1858 divenne medico e rimase in quell'ospedale sino al 1871. Sempre nel 1871 ebbe la fortuna di riuscire a curare il principe del Galles, diventando medico di consulto.\nNel 1873 scopr\u00ec quello che in seguito verr\u00e0 chiamato ipotiroidismo. I suoi lavori risalgono tutti agli anni in cui si trovava nell'ospedale: pubblic\u00f2 diversi scritti sul colera, la febbre reumatica ed altro. Alla sua morte si trov\u00f2 un'enorme fortuna (per l'epoca) in denaro. Fu anche uno dei medici sospettati di essere Jack lo squartatore. "}
{"id": "1773544", "revid": "174925", "url": "https://it.wikipedia.org/wiki?curid=1773544", "title": "Settenari", "text": ""}
{"id": "1773545", "revid": "289247", "url": "https://it.wikipedia.org/wiki?curid=1773545", "title": "Efrem il Siriano", "text": ""}
{"id": "1773546", "revid": "339392", "url": "https://it.wikipedia.org/wiki?curid=1773546", "title": "Guglielmo Francesco d'Austria", "text": ""}
{"id": "1773547", "revid": "81132", "url": "https://it.wikipedia.org/wiki?curid=1773547", "title": "Boss (mafia)", "text": ""}
{"id": "1773548", "revid": "838137", "url": "https://it.wikipedia.org/wiki?curid=1773548", "title": "Cometa Tempel", "text": "Ci sono dodici comete scoperte o co-scoperte dall'astronomo tedesco Ernst Wilhelm Tempel che hanno Tempel quale nome o parte del nome:\nquattro di esse sono periodiche:\nle altre otto sono comete di lungo periodo:"}
{"id": "1773549", "revid": "1573940", "url": "https://it.wikipedia.org/wiki?curid=1773549", "title": "Incontri internazionali di rugby a 15 di met\u00e0 anno 2001", "text": "A met\u00e0 anno \u00e8 tradizione che le selezioni di rugby a 15, europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud, che precedono, dal 1996, la disputa del Tri Nations.\nNel 2001 la tradizione non viene meno, malgrado le squadre europee sovente debbano fare i conti con molte assenze.\nEvento dell'anno \u00e8 il tour dei British and Irish Lions in Australia. La selezione delle Isole Britanniche perde negli ultimi minuti il terzo test e la serie."}
{"id": "1773550", "revid": "28592", "url": "https://it.wikipedia.org/wiki?curid=1773550", "title": "Nestor Ivanovy\u010d Machno", "text": ""}
{"id": "1773552", "revid": "28592", "url": "https://it.wikipedia.org/wiki?curid=1773552", "title": "P\u00ebtr Ar\u0161inov", "text": ""}
{"id": "1773554", "revid": "26238413", "url": "https://it.wikipedia.org/wiki?curid=1773554", "title": "Enzo de Muro Lomanto", "text": ""}
{"id": "1773556", "revid": "6923", "url": "https://it.wikipedia.org/wiki?curid=1773556", "title": "BMW F650 GS", "text": "La BMW F650 GS \u00e8 una motocicletta prodotta dalla casa motociclistica tedesca BMW, la cui prima presentazione risale al 2000 e la cui produzione \u00e8 terminata nel 2012 sostituita dalla F700 GS.\nHa un forte carattere italiano poich\u00e9 i primi modelli sono stati prodotti negli stessi stabilimenti Aprilia dove veniva prodotta anche la Pegaso.\nContesto.\nFacente parte della serie \"GS\" (acronimo di \"Gel\u00e4nde/Stra\u00dfe\", in italiano \"Terreno/Strada\") che identifica i vari modelli destinati al duplice uso strada/fuoristrada, si tratta di una enduro versatile a cui \u00e8 stata riconosciuta una impostazione di guida comoda e una frenata sicura mentre i suoi difetti venivano trovati nel peso elevato, anche se non rilevante agli effetti della percorribilit\u00e0 in strada e fuori e nella posizione della sella per l'uso sugli sterrati.\nDal 2000 al 2007 il propulsore \u00e8 stato un monocilindrico a 4 tempi da 652 cm\u00b3 di cilindrata, mentre dal 2008, pur mantenendo la stessa denominazione, il nuovo propulsore \u00e8 un bicilindrico con cubatura aumentata a 798\u00a0cm\u00b3, lo stesso che equipaggia la BMW F 800.\nGi\u00e0 dalla prima versione disponeva dell'iniezione elettronica e della marmitta catalitica e dopo le varie evoluzioni succedutesi riusciva ad erogare una potenza di circa 50 CV.\nLa ciclistica prevedeva un telaio bitrave in acciaio, una forcella anteriore con steli da 41 mm e un forcellone posteriore dotato di mono ammortizzatore regolabile. Le regolazioni delle sospensioni erano leggermente diverse tra la versione di base e quella denominata \"Dakar\", quest'ultima maggiormente impostata alla guida in fuoristrada.\nL'impianto frenante era composto da freno a disco singolo sia all'anteriore che al posteriore, prodotti dalla Brembo.\nAl pari invece di altre due ruote pi\u00f9 prettamente destinate alla guida stradale, la 650 GS offriva l'ABS disinseribile, le manopole riscaldate e la possibilit\u00e0 di essere equipaggiata di motovalige."}
{"id": "1773557", "revid": "119632998", "url": "https://it.wikipedia.org/wiki?curid=1773557", "title": "Eustasio di Luxeuil", "text": "Biografia.\nEustasio si fece monaco a Luxeuil-les-Bains, abbazia fondata da San Colombano attorno al 590 diventando suo discepolo. Ben presto prese le redini del monastero, diventando un abile insegnante e dirigendo le scuole monastiche aperte a tutti, sia a monaci che ai laici nobili, ma anche ai poveri.\nNel 611 divenne priore di Luxeuil, dato che San Colombano dovette dapprima abbandonare il monastero per dissidi con i nobili merovingi e poi fu addirittura arrestato.\nEustasio intervenne inoltre nella diatriba fra Santa Fara ed il padre \"Cagnerico\", conte di Borgogna; la giovane volle consacrarsi a Dio contro la volont\u00e0 del padre che l'aveva promessa in sposa.\nSan Colombano l'aveva battezzata e colse in lei la vocazione, il padre promise di rispettare la volont\u00e0 della giovane, ma poi cambi\u00f2 idea. Essa improvvisamente si ammal\u00f2 gravemente, perse totalmente la vista e rimase in stato catatonico, allorch\u00e9 la madre addolorata ricord\u00f2 al marito la promessa fatta a Colombano e chiam\u00f2 Eustasio.\nEgli rivel\u00f2 al padre Cagnerico che, lasciata libera di consacrarsi a Dio, sarebbe prontamente guarita. Il padre nuovamente fu costretto a promettere, dietro le pressioni della madre e dello stesso Eustasio; miracolosamente Fara dopo la benedizione si svegli\u00f2 e riebbe la salute.\nMa nuovamente il padre cambi\u00f2 idea. La giovane prontamente lasci\u00f2 la casa paterna e si rifugi\u00f2 presso la locale \"chiesa di San Pietro\". Eustasio, informato di ci\u00f2 che stava accadendo, lasci\u00f2 Luxeuil e si diresse alla chiesa di San Pietro. Egli ammon\u00ec severamente Cagnerico, entr\u00f2 in chiesa ed impose il velo alla fanciulla.\nEssa poi si rifugi\u00f2 a Luxeuil assieme ai fratelli santi Cagnoaldo e Farone. Successivamente essa fonder\u00e0 l'abbazia di Faremoutiers ed il collaterale ordine femminile.\nNel 614 and\u00f2 a visitare San Colombano a Bobbio per convincerlo a ritornare a Luxeuil invitato da nuovo re Clotario II, ma il santo irlandese volle rimanere all'abbazia di Bobbio.\nNel 615 alla morte di Colombano subentr\u00f2 direttamente quale 2\u00ba abate di Luxeuil, ma facendo anche il missionario in Baviera.\nNel 627 al Concilio di M\u00e2con difese e fece approvare la Regola dell'Ordine di San Colombano.\nEustasio avrebbe anche guarito dalla cecit\u00e0 santa Salaberga quando questa era ancora bambina.\nMori nel 629 a Luxeuil. Gli successe San Valdeberto come 3\u00ba abate.\nViene ricordato il 29 marzo.\nTra il 620 ed il 629 fond\u00f2 il convento di Herrenchiemsee."}
{"id": "1773560", "revid": "838137", "url": "https://it.wikipedia.org/wiki?curid=1773560", "title": "Incontri internazionali di rugby a 15 di fine anno 2001", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nIn generale, solo l' e la riescono a tenere testa alle squadre australi, superando entrambe Sudafrica e Australia."}
{"id": "1773561", "revid": "28592", "url": "https://it.wikipedia.org/wiki?curid=1773561", "title": "Soviet del lavoro", "text": ""}
{"id": "1773562", "revid": "78273", "url": "https://it.wikipedia.org/wiki?curid=1773562", "title": "Khomeinismo", "text": ""}
{"id": "1773568", "revid": "1305772", "url": "https://it.wikipedia.org/wiki?curid=1773568", "title": "Red Dawn", "text": "Red Dawn (\"alba rossa\" in lingua inglese) pu\u00f2 riferirsi a:"}
