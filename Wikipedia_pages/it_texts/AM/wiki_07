{"id": "1603019", "revid": "291370", "url": "https://it.wikipedia.org/wiki?curid=1603019", "title": "Lillo Gullo", "text": " \nLaureato in Sociologia all'Universit\u00e0 di Trento, ha lavorato in Rai come regista e poi come giornalista. Ha collaborato alla realizzazione del \"TG Ragazzi\". Nel 1999 ha vinto il Premio di Poesia Montale.\nBiografia.\nSiciliano di Aliminusa, Lillo Gullo vive a Trento. Ha collaborato con i quotidiani \"l'Unit\u00e0\", \"Alto Adige\", \"L'Ora\" e con i periodici \"Verifiche\", \"La Citt\u00e0 Futura\" e \"Quaderni Siciliani\".\nHa scritto saggi su Karl Popper, Tullio Pericoli, Franz Lenhart, Paolo Vallorz, Remo Wolf, Tex Willer. \nSue liriche sono state pubblicate sul \"Corriere della Sera\" e su diverse antologie poetiche.\nApprofondimenti.\nNel 1977 ha pubblicato con il fratello Tano Gullo \"Aliminusa. Strada, donna, religiosit\u00e0\", un saggio socio-antropologico i cui capitoli sulle donne in Sicilia sono stati rielaborati dal regista Maurizio Rotundi in forma di documentario trasmesso in prima serata su Rai Uno.\nAssieme ad Angelo Leonardi ha ideato e diretto per l'editore Ottaviano di Milano \"Musicomix\", una collana di fumetti sui big del Jazz e del Rock. Il volume su Charlie Parker \u00e8 diventato un \"fumetto in tv\" mentre quello su Gato Barbieri, in seguito alla querela per diffamazione presentata dal sassofonista argentino, ha acceso un caso giornalistico nazionale. La sentenza del Tribunale di Milano ha dato ragione agli autori, riconoscendo al fumetto la dignit\u00e0 di mezzo espressivo non limitato alle narrazioni di fantasia.\nIn Rai \u00e8 stato nel team dei registi che hanno diretto le riprese del Maxiprocesso alla mafia nell'aula bunker di Palermo. Per Rai Tre ha curato la regia dei programmi \"L'Orecchiocchio\", \"Concertone\" e \"In Tourn\u00e9e.\"\nSul finire degli anni Ottanta, dopo aver lasciato la regia per il giornalismo, ha collaborato con Tiziana Ferrario e Filippo Gaudenzi alla realizzazione del TG Ragazzi, trasmissione di Rai Uno vincitrice nel 1998 del Telegatto.\nPer la Rai ha intervistato numerosi personaggi, tra cui Giulio Andreotti, Mauro Rostagno ed Ettore Sottsass.\nNel 1999, con la silloge \"Il disertore\", \u00e8 stato tra i vincitori del Premio Internazionale Eugenio Montale, sezione inediti. Alda Merini ha dedicato a lui e alla moglie Flora Graiff la lirica \"Amore\" pubblicata dal Pulcinoelefante e poi ristampata dagli editori Manni ed Einaudi.\nNel 2008 ha partecipato ai \"Parallel Events to Manifesta 7\", Biennale Europea di Arte Contemporanea, con \"Beati. On the road in the room\", mostra di suoi aforismi e fotopastelli di Flora Graiff, a cura di Luca Beatrice, Castel Toblino (TN), Cappella di Sant'Antonio.\nSue poesie sono esposte nella collezione permanente del Bosco dei Poeti a Dolc\u00e8 (VR).\nDal 2010 \u00e8 in pensione."}
{"id": "1603023", "revid": "110157", "url": "https://it.wikipedia.org/wiki?curid=1603023", "title": "Ballad of the Broken Seas", "text": "Ballad of the Broken Seas \u00e8 un album discografico di Isobel Campbell e Mark Lanegan pubblicato nel 2006."}
{"id": "1603028", "revid": "198277", "url": "https://it.wikipedia.org/wiki?curid=1603028", "title": "Villa del Balbianello", "text": "La villa del Balbianello \u00e8 un edificio storico che sorge a Lenno, sulle sponde del lago di Como. La villa \u00e8 collocata sulla punta della penisola di Lavedo, un promontorio che si spinge nello specchio d'acqua lariano e che proprio dall'edificio ha preso il nome di \"Balbianello\". Il toponimo \u00e8 un vezzeggiativo di \"Balbiano\", nome di una villa sita in localit\u00e0 Campo.\nIl complesso \u00e8 di propriet\u00e0 del Fondo Ambiente Italiano.\nStoria.\nLa villa venne costruita nel 1787 su un preesistente monastero francescano dal cardinale Angelo Maria Durini, che dalla famiglia Giovio aveva ottenuto anche la vicina villa del Balbiano. Al cardinale, che nei periodi estivi e autunnali era solito ospitare presso la villa raduni di intellettuali (tra i quali Giuseppe Parini), si deve la realizzazione del loggiato settecentesco e dei due padiglioni da questo collegati.\nAlla morte del Durini, nel 1797 la villa pass\u00f2 dapprima a Giuseppe Sepolina, che la ribattezz\u00f2 secondo il proprio cognome. Successivamente, il complesso fin\u00ec nelle mani di Luigi Porro Lambertenghi (nipote del Durini), il quale ebbe Silvio Pellico come precettore dei propri figli. La gestione Porro Lambertenghi comport\u00f2 un restauro della chiesa di San Giovanni e dell'ex-monastero, oltre alla realizzazione di opere finalizzate a collegare internamente tutti i corpi di fabbrica compresi tra il loggiato e la darsena.\nIn seguito la propriet\u00e0 venne acquistata da Giuseppe Arconati Visconti che, fra gli altri, ospit\u00f2 nel suo salotto Giovanni Berchet, Giuseppe Giusti e Alessandro Manzoni. Il figlio di Giuseppe, Gianmartino Arconati Visconti, fece apportare miglioramenti al giardino e alla loggia, ma al graduale declino del casato corrispose un progressivo abbandono della villa, che per pi\u00f9 di trent'anni fu lasciata a s\u00e9 stessa. Il degrado fu la causa di una piccola torre-faro, dotata di orologio e campane, installata dagli Arconati Visconti all'ingresso del porto.\nL'edificio cadde in stato di abbandono finch\u00e9 un ufficiale statunitense, Butler Ames, la rilev\u00f2 e ne rinnov\u00f2 il giardino. Nel 1974 venne acquisita dall'esploratore Guido Monzino, erede della famiglia fondatrice della Standa. Il Monzino, che ambiva a fare della villa un polo d'interesse nazionale per quello che concerne le ricerche geografiche, arred\u00f2 l'edificio con cimeli provenienti dalle sue spedizioni. Monzino mor\u00ec senza eredi nel 1988, lasciando la villa al Fondo Ambiente Italiano, che divenne definitivamente proprietario dell'edificio. Da allora, la fondazione si occupa di mantenere la villa nelle condizioni in cui la lasci\u00f2 l'esploratore lombardo.\nLa villa come set cinematografico.\nA partire dagli anni 90 del XX secolo, villa del Balbianello \u00e8 stata ripetutamente richiesta come \"location\" cinematografica. Nelle sue sale e giardini sono state girate varie pellicole internazionali, tra cui \"Un mese al lago\" di John Irvin (1995), \"\" di George Lucas (2002) e \"Casino Royale\" di Martin Campbell (2006)."}
{"id": "1603029", "revid": "110157", "url": "https://it.wikipedia.org/wiki?curid=1603029", "title": "Joinville (Brasile)", "text": "Joinville \u00e8 un comune e una citt\u00e0 del Brasile nello Stato di Santa Catarina, parte della mesoregione del Norte Catarinense e della microregione di Joinville. La citt\u00e0 venne fondata da immigranti tedeschi, svizzeri e norvegesi. "}
{"id": "1603040", "revid": "92723", "url": "https://it.wikipedia.org/wiki?curid=1603040", "title": "Fontana dei Ramari", "text": "La fontana dei Ramari Si trova a 1.100 metri in zona \"La Costa\" e sopra le \"Rocche del Casone\" (o di Colleri), ed \u00e8 una duplice sorgente che scaturisce sotto un masso calcareo di circa 10\u00a0m\u00b3 e da un altro pi\u00f9 piccolo. La portata di circa 180 lt/ora \u00e8 costante estate e inverno e la temperatura supera di poco i 10 \u00b0C.\nStoria.\nDurante l'antico pellegrinaggio per il santuario del Monte Penice i pellegrini vi accendevano le candele votive quando la statua della Madonna che dal santuario sul monte Penice veniva portata in una processione lungo il Sentiero medievale per il Santuario del Monte Penice scendendo a San Cristoforo e poi a Bobbio ed al Santuario della Madonna dell'Aiuto di Bobbio.\nLungo il corso degli anni gli abitanti di Feligara hanno mantenuto la fontana arricchendola di muretti a secco che contornano l'area, nei cui interstizi vegetano muschio, capelvenere e piccole felci. Accanto alla sorgente gli abitanti del posto hanno montato un tavolo e due panchette sostenuti da tronchetti di faggio, per i turisti che vogliono godere di un picnic al fresco e nel silenzio.\nCome arrivarci.\nPi\u00f9 direttamente: da Varzi si sale a Passo del Brallo (alt. 1000\u00a0m) poi verso Pregola, prendere bivio per Dezza. Dopo il campo sportivo di Brallo (Pian del lago) c'\u00e8 un bivio: prendere la strada sterrata a destra, da dove passa il metanodotto per Colleri fino ad un piazzale prima della \"pineta\", da l\u00ec si prende il \"Passo della Fontana dei Ramari\" e si scende verso \"La Costa\" in mezzo ai faggi.\nEssa \u00e8 posta vicino al confine regionale alla fine di \"La Costa\" seguendo il Sentiero medioevale per il Santuario del Monte Penice nei pressi del medesimo \"Passo della Fontana dei Ramari\" che collega la Valle del Carlone con la Valle di Bobbio e la Valle dell'Avagnone e la Valle Staffora, con la vicina strada asfaltata che collega \"Dezza\" a Brallo di Pregola ed al Passo del Brallo da cui si diparte il sentiero per il Monte Penice.\nVi si pu\u00f2 arrivare in auto salendo da Bobbio per Dezza o dal comune di Brallo di Pregola seguendo la strada asfaltata e poi nei pressi del \"Passo di Monte Lago\" nei pressi del confine regionale.\nLeggende.\nSi narra del \"miracolo\" della fontana dei Ramari secondo cui vi furono guarigioni tra i boscaioli che si erano feriti nella zona e, dopo aver bevuto alla fontana, miracolosamente guariti senza riportare alcun danno. Ma tutto ci\u00f2 si deve al fatto che i boscaioli di allora erano \"geneticamente selezionati\" da una natura incontaminata e quindi di corporatura rubustissima. L'acqua pu\u00f2 aver giovato perch\u00e9 particolarmente diuretica.\nDa sempre questa fontana \u00e8 di propriet\u00e0 dei discendenti della Famiglia Callegari."}
{"id": "1603050", "revid": "290023", "url": "https://it.wikipedia.org/wiki?curid=1603050", "title": "Claudio Villa (sesto album del 1957)", "text": "Claudio Villa (1957) \u00e8 il sesto album di Claudio Villa.\nIl disco.\nNel 1957 la Vis Radio pubblica numerosi 33 giri - dato il successo di Claudio Villa a Sanremo - che contengono canzoni che l'artista romano pubblic\u00f2 quando era sotto contratto con l'etichetta, precisamente questo disco contiene sette canzoni registrate tra il 1952 e il 1954.\nLe pi\u00f9 famose sono senza dubbio \"Balocchi e profumi\", \"Addio signora\" e \"Fili d'oro\". Alcune delle canzoni verranno reincise dal cantante. Il numero di catalogo del disco \u00e8 quasi contemporaneo a quello del LP precedente.\nAnche questo disco fu pubblicato in formato 25\u00a0cm (leggermente pi\u00f9 piccolo dei normali 33 giri).\nTracce.\nLATO A\nLATO B"}
{"id": "1603054", "revid": "307923", "url": "https://it.wikipedia.org/wiki?curid=1603054", "title": "Maria Epple", "text": "In Coppa del Mondo \u00e8 stata in grado, in carriera, di salire cinque volte sul gradino pi\u00f9 alto del podio; ha anche vinto la medaglia d'oro nello slalom gigante ai Mondiali disputati nel 1978 sulle nevi di casa di Garmisch-Partenkirchen.\n\u00c8 sorella di Irene e moglie di Florian Beck, a loro volta sciatori alpini di alto livello.\nBiografia.\nSpecialista delle prove tecniche, Maria Epple ottenne il primo risultato di rilievo in Coppa del Mondo l'11 dicembre 1975 ad Aprica, quando si classific\u00f2 9\u00aa in slalom gigante, e debutt\u00f2 ai Giochi olimpici invernali a , dove si piazz\u00f2 23\u00aa nella discesa libera e 24\u00aa nello slalom gigante. Conquist\u00f2 il primo podio in Coppa del Mondo l'8 dicembre 1977, arrivando 2\u00aa nello slalom gigante di Val-d'Is\u00e8re; nella stessa stagione ai Mondiali di Garmisch-Partenkirchen ottenne il risultato pi\u00f9 prestigioso della sua carriera, la medaglia d'oro iridata nello slalom gigante.\nAi XIII Giochi olimpici invernali di fu 8\u00aa nello slalom gigante e il 4 febbraio 1981 vinse a Zwiesel nella medesima specialit\u00e0 la sua prima gara di Coppa del Mondo. Nel 1982 partecip\u00f2 ai Mondiali di Schladming, piazzandosi 6\u00aa nello slalom speciale; quell'anno in Coppa del Mondo, dopo esser salita sei volte sul podio con tre vittorie, si classific\u00f2 4\u00aa nella classifica generale e 2\u00aa in quella di slalom gigante (staccata di 10 punti dalla vincitrice, la sorella Irene), suoi migliori piazzamenti in carriera.\nAi suoi ultimi Giochi olimpici, , si piazz\u00f2 13\u00aa nello slalom gigante e 12\u00aa nello slalom speciale. Nella stagione 1984-1985 ottenne il suo ultimo podio in Coppa del Mondo vincendo lo slalom speciale di Arosa del 25 gennaio e si conged\u00f2 dai Campionati mondiali classificandosi 7\u00aa nello slalom gigante della rassegna iridata di Bormio. L'ultimo piazzamento della sua carriera agonistica fu il 7\u00ba posto ottenuto nello slalom speciale di Coppa del Mondo disputato a Saint-Gervais-les-Bains il 26 gennaio 1986.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nRiconoscimenti.\nLa Epple \u00e8 stata nominata \"Atleta dell'anno\" della Germania Ovest nel 1978."}
{"id": "1603058", "revid": "287204", "url": "https://it.wikipedia.org/wiki?curid=1603058", "title": "Blumenau", "text": "Blumenau \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau; costituisce uno dei principali centri industriali e tecnologici dello Stato.\nStoria.\nFu fondata da Hermann Bruno Otto Blumenau, che arriv\u00f2 il 2 settembre 1850 con una piccola imbarcazione insieme a 17 contadini tedeschi alla foce del rivo \"da Velha\". In seguito costruirono le famose case nello stile della costruzione a graticcio (tipica costruzione tedesca in legno).\nLa citt\u00e0 ha caratteristiche molto europee per la sua architettura, la sua cucina, la sua natura, le industrie, la birra e anche i suoi eventi rappresentano un grande polo di attrazione. Confina con Jaragu\u00e1 do Sul a nord, Massaranduba a nord-ovest, Pomerode a ovest, Indaial a sud-ovest, Luiz Alves e Gaspar a est, Botuver\u00e1 e Guabiruba a sud. Situata in posizione strategica, vicina alle grandi citt\u00e0 del Mercosur e alla struttura del porto, Blumenau \u00e8 un punto di riferimento in materia di istruzione, infrastrutture e lavoro specializzato. La citt\u00e0 \u00e8 bagnata dal fiume Rio Itaja\u00ed- A\u00e7\u00fa ed \u00e8 molto soggetta ad alluvioni come quelle catastrofiche del 1983/84 che hanno avuto un impatto nazionale. A causa di questo venne organizzato l\"Oktoberfest\" locale, per dare sostegno alla popolazione colpita, diventando negli anni una festa ricorrente.\nLa citt\u00e0 possiede una programmazione culturale e una grande importanza hanno le feste di origine tedesca, soprattutto la \"Oktoberfest\", la seconda maggior festa della birra al mondo che avviene a ottobre, e lo \"Stammtisch\", che \u00e8 un incontro fra amici che si svolge due volte all'anno nella principale via della citt\u00e0 e dura tutta la giornata, uno ad agosto e l'altro a novembre.\nBlumenau ospita un Museo della Birra nel vecchio Birrificio Feldmann.\nL'aeroporto pi\u00f9 vicino \u00e8 l'aeroporto Internazionale Ministro Victor Konder (a Navegantes), che dista circa . Ci sono anche strade che collegano Blumenau con le altre citt\u00e0 brasiliane ed anche con il litorale.\nIl crescente turismo sta portando ad un nuovo spirito conservativo, come testimonia nel 2005 il restauro del preesistente Castelinho Moelmann (1978) da parte della grande catena di abbigliamento Havan per farne un punto vendita, recuperando cos\u00ec un edificio costruito secondo i crismi della tradizione anzich\u00e9 abbatterlo per ricostruirlo ex-novo."}
{"id": "1603075", "revid": "173469", "url": "https://it.wikipedia.org/wiki?curid=1603075", "title": "Giovanni Augusto di Anhalt-Zerbst", "text": "Biografia.\nGiovanni Augusto era figlio del principe Carlo Guglielmo di Anhalt-Zerbst e di sua moglie, Sofia. Nel 1718 succedette al trono di Anhalt-Zerbst alla morte del padre, rimanendovi sino alla morte.\nSi marit\u00f2 due volte: la prima con Federica di Sassonia-Gotha-Altenburg (1675-1709), figlia di \nFederico I di Sassonia-Gotha-Altenburg, e la seconda volta con Edvige Federica di W\u00fcrttemberg-Veltingen (1691-1752), ma questi matrimoni furono senza eredi.\nAlla sua morte, i titoli della Casa di Anhalt-Zerbst passarono alla linea di Anhalt-Zerbst-Dornberg. Suo successore sar\u00e0 infatti Cristiano Augusto e suo fratello, Giovanni Luigi II."}
{"id": "1603077", "revid": "767487", "url": "https://it.wikipedia.org/wiki?curid=1603077", "title": "Mario Pinna", "text": "Biografia.\nMario Pinna si \u00e8 laureato in lettere classiche all'Universit\u00e0 di Cagliari nel 1948, con una tesi sulla Geografia della Penisola del Sinis. Nel 1952 vince il concorso per assistente ordinario alla Facolt\u00e0 di lettere e filosofia dell'Universit\u00e0 di Pisa dove dal 1957 ricopre anche l'incarico di geografia politica ed economica nel corso di laurea in scienze politiche. Nel 1959 diventa libero docente e prende l'incarico del corso di geografia generale per scienze geologiche e scienze naturali.\nNel 1968 vince il concorso per la cattedra di geografia presso l'Universit\u00e0 di Parma, dove rimane due anni.\nNel 1970 torna a Pisa come titolare della cattedra di geografia economica nella facolt\u00e0 di economia e commercio, di cui fu anche preside dal 1971 al 1974, e dove rimane fino al 1996, anno in cui lascia l'universit\u00e0 per raggiunti limiti di et\u00e0.\nNel 1953 aveva iniziato a collaborare con la Societ\u00e0 geografica italiana, scrivendo articoli e recensioni per il \"Bollettino\" dell'associazione, questa collaborazione si intensifica nel 1975 con il suo inserimento nel consiglio direttivo della Societ\u00e0 geografica italiana, di cui poi fu a lungo vicepresidente.\nNel 2000 gli viene conferita la medaglia d'oro \"Maestri della Geografia\" da parte della Associazione dei geografi italiani, durante il XXVIII Congresso geografico italiano di Roma.\nPubblicazioni.\nNel corso della sua lunga carriera professionale Mario Pinna ha prodotto quasi 300 scritti, oltre a numerosi contributi ad opere\ndi carattere enciclopedico. Fra questi i principali sono:"}
{"id": "1603078", "revid": "226458", "url": "https://it.wikipedia.org/wiki?curid=1603078", "title": "San Sebastiano (Francesco Botticini)", "text": "San Sebastiano \u00e8 un dipinto a tempera su tavola (141,1x66,7 cm) di Francesco Botticini (gi\u00e0 attribuita ad Andrea del Castagno), databile a dopo il 1473-1474 e conservata, dal 1948, al Metropolitan Museum of Art di New York.\nL'opera potrebbe essere stata realizzata poco dopo il famoso \"San Sebastiano\" di Botticelli, oggi alla Gem\u00e4ldegalerie di Berlino; non v'\u00e8 dubbio che il Botticini abbia avuto come modello la tavola botticelliana."}
{"id": "1603084", "revid": "6923", "url": "https://it.wikipedia.org/wiki?curid=1603084", "title": "Raymond Franz", "text": "Biografia.\nNipote di Frederick William Franz, quarto presidente della Societ\u00e0 Torre di Guardia, nel 1980 si dimise per ragioni di coscienza dal Corpo Direttivo, l'organo che dirige i Testimoni di Geova. Nel settembre di quell'anno, Il Ministero del Regno annunci\u00f2 la sua fuoriuscita dal Corpo Direttivo e dalla famiglia Betel di Brooklyn a far data dal 22 maggio precedente.\nNel 1981 fu espulso dai Testimoni di Geova.\n\"Crisi di coscienza\".\nIn seguito divenne noto per aver scritto il libro \"Crisi di coscienza\" (1983) in cui narrava i suoi 42 anni di esperienza all'interno della congregazione, dai molti anni come predicatore itinerante alla qualifica di membro del Corpo Direttivo.\nIl libro descrive il percorso personale dell'autore fino all'abbandono del credo. Tra le sue pagine, Franz denuncia diversi fatti controversi -ai quali assistette grazie alla posizione di osservatore privilegiato- riguardanti la gestione dell'organizzazione e i criteri alla base delle interpretazioni dottrinali diffuse a tutti i fedeli tramite le periodiche pubblicazioni; questi avvenimenti lo portarono progressivamente a dubitare dell'autoproclamata guida divina del Corpo Direttivo, finanche della buona fede stessa di alcuni suoi componenti."}
{"id": "1603086", "revid": "968255", "url": "https://it.wikipedia.org/wiki?curid=1603086", "title": "Assunzione della Vergine (Francesco Botticini)", "text": "L'Assunzione della Vergine \u00e8 un dipinto a tempera su tavola (228,6x377,56\u00a0cm) di Francesco Botticini, databile al 1475-1476 e conservato nella National Gallery di Londra.\nStoria e descrizione.\nAcquistato dalla National Gallery di Londra nel 1882, il dipinto viene datato intorno al 1475 - 1476 in quanto il committente Matteo Palmieri, raffigurato in ginocchio sulla sinistra, mor\u00ec proprio nel 1475: sulla sinistra sempre inginocchiata vediamo la sua vedova Niccolosa. Quest'opera era infatti la pala d'altare della Cappelle funeraria del Palmieri in San Pier Maggiore a Firenze. Al centro della scena si vedono gli Apostoli intorno al sepolcro vuoto della Vergine, accolta in alto da Cristo e dagli angeli in paradiso."}
{"id": "1603089", "revid": "131358", "url": "https://it.wikipedia.org/wiki?curid=1603089", "title": "Lokomotiv Nizhniy Novgorod", "text": ""}
{"id": "1603093", "revid": "14092123", "url": "https://it.wikipedia.org/wiki?curid=1603093", "title": "Jalal al-din Rumi", "text": ""}
{"id": "1603094", "revid": "983767", "url": "https://it.wikipedia.org/wiki?curid=1603094", "title": "Foglia di t\u00e8 (colore)", "text": "Foglia di t\u00e8, anche chiamato blu t\u00e8, \u00e8 una tonalit\u00e0 che va dal medio allo scuro di un blu tendente al verde di bassa saturazione, in pratica un ciano scuro. Il suo colore complementare \u00e8 il corallo rosa.\nFoglia di t\u00e8 \u00e8 uno dei primi 16 colori web (in inglese \"web color\") formulati nel 1987, con il nome inglese di \"teal\".\nEsiste anche il colore foglia di t\u00e8 medio, una tonalit\u00e0 del colore precedente pi\u00f9 tendente al blu.\nFoglia di t\u00e8 nella cultura.\nComputer\nSport\nVideogiochi"}
{"id": "1603096", "revid": "1714743", "url": "https://it.wikipedia.org/wiki?curid=1603096", "title": "Carlo Guglielmo di Anhalt-Zerbst", "text": "Biografia.\nCarlo Guglielmo era il figlio primogenito del Principe Giovanni VI di Anhalt-Zerbst e della moglie, Sofia Augusta di Schleswig-Holstein-Gottorp. Dal 1667 al 1674 fu sottoposto alla reggenza della madre, dal momento che non aveva ancora raggiunto l'et\u00e0 per accedere al trono.\nCarlo Guglielmo fu mecenate delle arti e fece costruire il Castello di Zerbst (1681) e la Chiesa della Santa Trinit\u00e0, sempre a Zerbst, iniziata nel 1696. La residenza del principe, inoltre, venne spostata a Jever.\nMatrimonio e figli.\nNel 1676 ad Halle spos\u00f2 la Principessa Sofia, figlia del Duca Augusto di Sassonia-Weissenfels (\u2020 1724). Da questo matrimonio nacquero i seguenti eredi:"}
{"id": "1603099", "revid": "131358", "url": "https://it.wikipedia.org/wiki?curid=1603099", "title": "Lokomotiv Nizhny Novgorod", "text": ""}
{"id": "1603100", "revid": "1305772", "url": "https://it.wikipedia.org/wiki?curid=1603100", "title": "S\u00e3o Jos\u00e9", "text": "S\u00e3o Jos\u00e9 pu\u00f2 riferirsi a:"}
{"id": "1603103", "revid": "13833", "url": "https://it.wikipedia.org/wiki?curid=1603103", "title": "Von Papen", "text": ""}
{"id": "1603107", "revid": "1776051", "url": "https://it.wikipedia.org/wiki?curid=1603107", "title": "C\u00e2r\u021bi\u0219oara", "text": "C\u00e2r\u021bi\u0219oara (in ungherese \"Kercisora\" o \"Oprakercisora\", in tedesco \"Oberkerz\") \u00e8 un comune della Romania di 1.201 abitanti, ubicato nel distretto di Sibiu, nella regione storica della Transilvania. "}
{"id": "1603109", "revid": "287204", "url": "https://it.wikipedia.org/wiki?curid=1603109", "title": "Cartisoara", "text": ""}
{"id": "1603125", "revid": "1714743", "url": "https://it.wikipedia.org/wiki?curid=1603125", "title": "Giovanni Luigi II di Anhalt-Zerbst", "text": "Fu Principe di Anhalt-Zerbst dal 1742 alla propria morte, nel 1746.\nDal 1720 risiedette a Jever. Alla morte del cugino Giovanni Augusto di Anhalt-Zerbst, nel 1742 assunse il governo con il fratello Cristiano Augusto, al quale il trono pass\u00f2 definitivamente quando Giovanni Luigi mor\u00ec senza eredi."}
{"id": "1603128", "revid": "123607337", "url": "https://it.wikipedia.org/wiki?curid=1603128", "title": "Ceruleo", "text": "A destra \u00e8 mostrato il ceruleo, una tonalit\u00e0 che varia dal blu profondo fino a tonalit\u00e0 pi\u00f9 brillanti e persino all'azzurro, quasi sempre passando attraverso tonalit\u00e0 di verde. Il termine \u00e8 usato anche come sinonimo di Cangiante.\nIl primo utilizzo fatto di questo termine per indicare questo colore \u00e8 stato nel 1590.\nLa parola deriva probabilmente dal latino \"caeruleus\", \"blu scuro, blu o blu-verde\", che a sua volta deriva probabilmente da \"caelulum\", diminutivo di \"caelum\", \"paradiso, cielo\".\nA destra \u00e8 mostrato il blu ceruleo, la tonalit\u00e0 di blu con la quale normalmente si indica il colore del cielo."}
{"id": "1603135", "revid": "339392", "url": "https://it.wikipedia.org/wiki?curid=1603135", "title": "Nzuddi", "text": ""}
{"id": "1603139", "revid": "110157", "url": "https://it.wikipedia.org/wiki?curid=1603139", "title": "Chirp\u0103r", "text": "Chirp\u0103r (in ungherese \"K\u00fcrp\u00f6d\", in tedesco \"Kirchberg\") \u00e8 un comune della Romania di 1.533 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 4 villaggi: Chirp\u0103r, S\u0103s\u0103u\u0219 (\"Sachsenhausen\"), V\u0103rd (\"Werdt\"), Veseud (\"Ziedt\")."}
{"id": "1603140", "revid": "599013", "url": "https://it.wikipedia.org/wiki?curid=1603140", "title": "Francisco Elson", "text": "Carriera.\nInizia la sua carriera in Spagna, dove gioca con Barcellona (con cui vince il campionato e la coppa del re), Valencia e Siviglia. Dal 2003 gioca nell'NBA con i Denver Nuggets per poi passare ai San Antonio Spurs.\nIl 21 febbraio 2008 passa, assieme al compagno di squadra Brent Barry ai Seattle SuperSonics in cambio di Kurt Thomas. Il 18 febbraio 2010 passa ai Philadelphia 76ers. Per la stagione 2010-11 passa agli Utah Jazz, a cui fa seguito un rientro a Philadelphia e una breve esperienza all'estero, in Iran, prima del ritiro."}
{"id": "1603141", "revid": "287204", "url": "https://it.wikipedia.org/wiki?curid=1603141", "title": "Chirpar", "text": ""}
{"id": "1603145", "revid": "124957668", "url": "https://it.wikipedia.org/wiki?curid=1603145", "title": "Ars et Labor Grottaglie", "text": "LAssociazione Calcio Dilettantistica Ars et Labor Grottaglie, pi\u00f9 semplicemente Ars Et Labor Grottaglie o Grottaglie, \u00e8 la principale societ\u00e0 calcistica italiana di Grottaglie, in provincia di Taranto. Milita nel campionato di Eccellenza Pugliese.\nFondata nel 1962 come polisportiva, ha vissuto le sue fortune sportive soprattutto grazie alla sezione calcistica, la quale ha militato per 25 stagioni, di cui 15 consecutive dal 2001 al 2015, in Serie D, il quarto livello del calcio italiano.\nNel suo palmar\u00e8s annovera la vittoria di un campionato di Eccellenza Puglia, due campionati di Promozione, di una Coppa Puglia e di un campionato di Prima Categoria.\nStoria.\nNascita della Polisportiva Ars Et Labor.\nLa Storia della Polisportiva Ars Et Labor di Grottaglie comincia nel marzo del 1962 quando un gruppo di Sportivi Grottagliesi decide di fondare un circolo che riunisse varie discipline sportive sotto un'unica organizzazione.\nLa sezione calcistica.\nLa Polisportiva si cimenter\u00e0 in vari ambiti, fra cui su tutti il tennis e il calcio. La sezione calcistica della societ\u00e0 sar\u00e0 iscritta per la prima volta ad un campionato FIGC a partire dalla stagione 1963-1964, nel campionato di Prima Categoria, all\u2019epoca 5\u00ba livello del calcio Italiano.\nI primi anni e lo spareggio della monetina.\nLa squadra nel corso degli anni crebbe di importanza. L\u2019obiettivo era quello di centrare il salto di categoria in Serie D che all\u2019epoca era paragonabile all\u2019attuale professionismo.\nDopo aver raggiunto buoni piazzamenti come due quarti posti e un terzo posto, la stagione che diede una svolta al calcio Grottagliese fu quella del 1971-1972, quando i biancazzurri terminarono il campionato al secondo posto alla pari del Gallipoli. Il campionato fu deciso da uno spareggio giocato allo stadio Veneziani di Monopoli e termin\u00f2 con un celebre lancio di una monetina che premi\u00f2 i Leccesi.\nIl primo anno in Serie D e l\u2019inizio di un sali-scendi.\nLa stagione successiva al lancio della monetina fu un vero e proprio successo per l\u2019Ars Et Labor Grottaglie, che ammazz\u00f2 il campionato venendo promossa per la prima volta nella sua storia in Serie D.\nDopo la prima promozione in Serie D il Grottaglie ha militato per 7 anni consecutivi nel 4\u00ba livello del calcio Italiano, per poi fare ritorno in Promozione nel 1989-1990.\nNel 1991 il Grottaglie partecip\u00f2 al primo campionato di Eccellenza Puglia della storia, l\u2019anno successivo retrocesse per la prima volta nel 6\u00ba livello del calcio Italiano, ovvero la Promozione Puglia.\nDopo un anno di transizione il Grottaglie prov\u00f2 nuovamente la scalata allEccellenza che ottenne con il Presidente Spagnulo Vito Paolo nel 1996-1997.\nLa storica promozione dell\u2019era Fiorino, l\u2019inizio dell\u2019era Cirac\u00ec.\nIl Grottaglie ottenne una storica promozione in Serie D nella stagione 2000-2001, storica perch\u00e9 sar\u00e0 l\u2019inizio di una striscia di campionati di quarta serie che durer\u00e0 per 15 anni consecutivi.\nIl 2001-2002 sar\u00e0 probabilmente la stagione pi\u00f9 importante del calcio Grottagliese finora, infatti gli Ionici conquisteranno sia il terzo posto nel campionato di Serie D che la finale di Coppa Italia di serie D, che per\u00f2 perder\u00e0 contro il con il Pievigina.\nNella finale di ritorno, lo stadio Atlantico D\u2019Amuri far\u00e0 registrare il record di spettatori paganti della sua storia, circa 3.000, tutti Grottagliesi assiepati sia nel settore di tribuna che in quello di gradinata.\nI play off promozione e l\u2019inizio di una serie di retrocessioni e ripescaggi.\nNel 2006-2007 il Grottaglie sotto la gestione Cirac\u00ec raggiunge per la prima volta nella sua storia i Play Off promozione, essendosi posizionata 3\u00aa. I biancazzurri saranno eliminati dalla compagine del .\nNella stagione successiva gli ionici si piazzeranno al quinto posto, qualificandosi nuovamente ai play-off. Anche in questa annata la corsa terminer\u00e0 al primo turno nuovamente contro il Barletta.\nNella stagione 2008-2009 la squadra si classificher\u00e0 al quindicesimo posto, dovendo cos\u00ec disputare i play-out salvezza contro il Bitonto. Il 7 giugno 2009, perdendo di misura, il Grottaglie fece ritorno in Eccellenza dopo 8 anni di Serie D.\nIl 2 settembre 2009 la societ\u00e0 tarantina venne per\u00f2 ripescata in Serie D dopo il ricorso al Tribunale Nazionale di Arbitrato per lo Sport (TNAS) in merito all'esclusione dai ripescaggi.\nNella stagione 2010-2011 il Grottaglie si piazzer\u00e0 al dodicesimo posto e vincer\u00e0 lo spareggio per i play-out contro il Sant'Antonio Abate, vincera' il 2. Memorial Mariano Liuzzi ed il ricavato sara' devoluto in favore della fondazione Telethon.\nNella stagione 2011-2012 si piazzer\u00e0 al quattordicesimo posto e si salver\u00e0 passando dai play-out contro il Real Nocera nell'anno del cinquantenario.\nNella stagione 2012-2013 si piazzer\u00e0 al sedicesimo posto retrocedendo in Eccellenza, successivamente verr\u00e0 nuovamente ripescato in Serie D per la stagione 2013-2014, dove si piazzer\u00e0 nuovamente al sedicesimo posto ma vincer\u00e0 la gara secca dei play-out contro il Real Hyria.\nIl 15\u00ba anno consecutivo in Serie D, il baratro delle tre retrocessioni consecutive.\nNella stagione 2014-2015 ha militato nuovamente in serie D per la 15\u00aa volta consecutiva, per\u00f2 piazzandosi questa volta all'ultimo posto della classifica ha fatto ritorno in Eccellenza Puglia. Da questo momento comincer\u00e0 un calvario fatto di tre retrocessioni consecutive nel 2015-2016 dall'Eccellenza Puglia alla Promozione Puglia (dalla quale mancava da ben 20 anni) e nel 2016-2017 dalla Promozione Puglia alla Prima Categoria, campionato nel quale non aveva mai militato prima d\u2019ora.\nIl rischio di avere due squadre e l\u2019inizio dell\u2019era La Volpe.\nL\u2019estate del 2017 sar\u00e0 un\u2019estate turbolenta per il calcio Grottagliese. Il fallimento totale della gestione di \u201csoli Grottagliesi\u201d che avevano portato il sodalizio in tre anni dalla Serie D alla Prima Categoria aveva lasciato dietro s\u00e9 una voragine paurosa. Nel precedente campionato diversi imprenditori si erano fatti avanti per sposare la causa Grottagliese, fra cui Carmelo La Volpe. Dopo un iniziale accordo, alcune incomprensioni portarono La Volpe a spostare il titolo sportivo della Stella Jonica a San Giorgio a Grottaglie e fondare una seconda squadra cittadina. La squadra fondata da La Volpe per\u00f2 non vedr\u00e0 mai la luce, dato che nell\u2019estate del 2017, al termine dell\u2019ennesima retrocessione del Grottaglie il presidente Leonzio D\u2019Amicis decise di cedere la gestione della prima squadra, proprio all\u2019imprenditore proprietario di Style Arredo.\nL\u2019esordio in Prima Categoria, la conquista della Coppa Puglia e il nuovo spareggio.\nNella stagione 2017-2018 il Grottaglie viene inserito nel Girone B di Prima Categoria.\nIl 24 settembre 2017 il Grottaglie far\u00e0 il suo esordio in Prima Categoria Puglia battendo la Virtus Locorotondo per 3-1. La stagione non andr\u00e0 per\u00f2 secondo i piani. I biancazzurri avevano pronosticato un pronto ritorno in Promozione ma il campionato vide gli Ionici di La Volpe piazzarsi al 5\u00ba posto in classifica e quindi qualificarsi ai play-off promozione, che perder\u00e0 al primo turno contro la Rinascita Rutiglianese.\nLa stagione sar\u00e0 per\u00f2 in parte salvata il 12 aprile 2018 quando battendo il Norba Conversano ai rigori dopo l'1-1 in rimonta dei tempi regolamentari nel campo neutro di Fasano, i biancazzurri conquisteranno la Coppa Puglia per la prima volta nella loro storia laureandosi appunto Campioni di Puglia.\nNella stagione 2018-19 ha militato per il secondo anno consecutivo nella sua storia in Prima Categoria Puglia, nuovamente inserito nel Girone B della competizione. Terminer\u00e0 il campionato primo in classifica a 80 punti, record nella storia del Grottaglie, alla pari del Castellaneta che batter\u00e0 nello spareggio promozione sul neutro di Fasano per 2-0 di fronte a circa 1200 spettatori di cui 1000 da Grottaglie.&lt;br&gt;\nLa stagione 2019-2020 ha visto il Grottaglie piazzarsi al 10\u00ba posto del girone A di Promozione Pugliese, in seguito alla sospensione del campionato alla 25\u00aa giornata a causa della pandemia di COVID-19 abbattutasi sulla penisola italiana a partire dalla met\u00e0 di marzo 2020.&lt;br&gt;\nIl 31 Agosto 2020 viene ripescato nel campionato di Eccellenza Puglia al posto del Nard\u00f2. La stagione 2020-2021 ha visto il Grottaglie piazzarsi all'11\u00ba posto del girone B di Eccellenza Pugliese.&lt;br&gt;\nColori e simboli.\nColori.\nI colori della maglia casalinga del Grottaglie sono il bianco e l'azzurro, disposti principalmente in bande verticali oppure orizzontali (fatta eccezione per la prima maglia della stagione 2018/19, la quale risulta essere completamente diversa nello stile storico adottato dal sodalizio Grottagliese). La divisa da trasferta nel corso degli anni pu\u00f2 variare la sua colorazione principale fra bianco o giallo, con inserti biancoazzurri. La terza divisa del club ha una colorazione totalmente granata e di stagione in stagione pu\u00f2 variare i motivi che la compongono, generalmente di colore bianco o azzurro.\nSimboli ufficiali.\nStemma.\nLo stemma dell'Ars Et Labor Grottaglie \u00e8 variato tre volte nel corso della storia. Il primo logo fu adottato dal 1962, anno di fondazione della societ\u00e0 al 1998 e raffigurava uno scudo di colore biancoazzurro, la denominazione sociale della societ\u00e0, ovvero \"Polisportiva Dilettantistica Ars et Labor Grottaglie\", il Castello Episcopio (luogo di interesse della cittadina), un leone e varie stelle a formare un arco. Dal 1998, anno in cui da Polisportiva la societ\u00e0 divenne solo calcistica, il logo cambi\u00f2 a favore di uno nuovo che inglobasse il vecchio stemma e, oltre a questo presentava delle spighe di grano ai lati, il Castello Episcopio in alto e un nastro biancazzurro ad avvolgere le spighe e lo scudo. Dal 2009 la squadra ha adottato un nuovo stemma che ha mantenuto fino ad oggi. Lo stemma attuale rappresenta uno scudo con due gradazioni di blu al suo interno, un contorno dorato, due spighe di grano all'interno dello stemma e una stella fra esse.\nInno.\nL'inno ufficiale dell'Ars Et Labor Grottaglie \u00e8 \"Al\u00e9 Grottaglie!\", composto nel 2013 e adottato ufficialmente dal Settembre del 2017.\nSimboli.\nIl simbolo della squadra \u00e8 un gallo impettito dal corpo giallo e lunga e folta coda azzurra. Il gallo rappresenta la ceramica artistica molto famosa e diffusa sul territorio grottagliese.\nStrutture.\nStadio.\nIl Grottaglie disputa le proprie partite casalinghe nello Stadio comunale Atlantico D'Amuri\" \"di Grottaglie\",\" che ha una capienza di circa 2.400 posti ca.; il Settore Locali contiene 1800 posti, il Settore Ospiti 600 posti; \u00e8 il 4\u00b0 impianto della provincia per posti a sedere. Possiede una pista d'atletica.\nCentro di allenamento.\nIl Grottaglie disputa i propri allenamenti settimanali in varie strutture, fra cui lo Stadio D'Amuri stesso, il centro sportivo Monticello e tempo fa, quando ancora agibile, al centro sportivo sito in zona \"Savarra\".\nSettore Giovanile.\nIl settore giovanile della societ\u00e0 biancoazzurra milita nel campionato regionale di Promozione Puglia Juniores.\nStatistiche e Record.\nIl Grottaglie nella sua storia cominciata nel 1962 pu\u00f2 vantare diversi record a livello dilettantistico. Nel palmar\u00e8s della societ\u00e0 biancazzurra figurano infatti 25 campionati di Serie D di cui 15 di fila (record assoluto), 1 vittoria nel Campionato di Eccellenza Puglia (2000-01), 2 in quello di Promozione Puglia (1972-73 e 1977-78) e una finale di Coppa Italia Serie D tutti conseguiti sotto la presidenza Ciraci' persa contro il Pievigina nella stagione 2001-02. Tra i piazzamenti di massimo rilievo della societ\u00e0 abbiamo due 3\u00ba posto (2001-02 e 2006-07) e due 5\u00ba posto (1983-84 e 2007-08) tutti in Serie D, il quarto livello del calcio italiano. Il Grottaglie Inoltre poteva vantare il record assoluto di non aver mai giocato un campionato di rango inferiore alla Promozione (ovvero il sesto livello del campionato italiano di calcio), record perso nella stagione 2016-17 dopo che, essendosi piazzata all'ultima posizione del girone B di Promozione Puglia \u00e8 retrocessa per la prima volta nella sua storia nel 7\u00ba livello del calcio dilettantistico Italiano.\nTifoseria.\nStoria.\nLa tifoseria grottagliese ha vessilli degli stessi colori sociali della squadra e cio\u00e8 il biancoazzurro, da qui il soprannome \"Biancazzurri\".\nAttualmente esistono due gruppi ultras: i \"Grottagliesi\" e i \"Baldi Giovani\" i quali si sistemano assieme nel settore di tribuna coperta, generalmente sui gradoni adiacenti all'ingresso B.\nAmicizie e Rivalit\u00e0.\nGli ultr\u00e0 Grottagliesi sostenevano un gemellaggio con alcuni gruppi di Manfredonia scolorito per\u00f2 dal tempo passato senza che queste compagini si incontrassero in Campo. Ad oggi sostengono un gemellaggio rinnovato con i Fedayn di Locorotondo.\nInoltre vi \u00e8 un rapporto di amicizia o comunque di rispetto reciproco con gli Allentati del , col Commando Ultr\u00e0 di Ceglie Messapica e buoni rapporti con la Curva Nord di .\nLa rivalit\u00e0 pi\u00f9 sentita dai tifosi Grottagliesi si ha nei confronti della tifoseria del Manduria. Altre importanti rivalit\u00e0 si hanno nei confronti delle tifoserie di Bitonto, Noicattaro, Nard\u00f2 e Ostuni.\nNon idilliaci i rapporti nei confronti delle tifoserie di Barletta, Andria, Martina e Rutigliano.\nPartecipazioni ai campionati.\nHa disputato, in diversi periodi, 25 campionati di Serie D, 19 campionati di Eccellenza e 13 di Promozione e 2 di Prima Categoria. Ha vinto una volta il campionato di Eccellenza nella stagione 2000-01 e due volte il girone B del campionato di Promozione nelle stagioni 1972-73 e 1977-78 e una volta il girone B di Prima Categoria nel 2018-19. Ha conquistato altre due promozioni, una nel campionato di Interregionale e una in Eccellenza, classificandosi in entrambe le volte al secondo posto nel girone B del campionato di Promozione, nelle stagioni 1988-89 e 1996-97. Ha anche disputato i play-off del girone H di Serie D nel 2006-2007 e nel 2007-2008, venendo eliminata al primo turno, in entrambe le edizioni, dal Barletta, ed una finale di Coppa Italia Serie D nella stagione 2001-2002, persa contro il Pievigina."}
{"id": "1603146", "revid": "767487", "url": "https://it.wikipedia.org/wiki?curid=1603146", "title": "Uovo di pettirosso", "text": "Uovo di pettirosso \u00e8 un colore che deve il suo nome proprio dal particolare colore delle uova del pettirosso americano (\"Turdus migratorius\", solo lontanamente imparentato col pettirosso europeo \"Erithacus rubecula\"). Il primo utilizzo di questo termine per indicare tale colore \u00e8 stato fatto nel 1873.\nNe esiste anche una gradazione pi\u00f9 chiara. Una curiosit\u00e0 \u00e8 che tale gradazione pi\u00f9 pallida ha ispirato il colore ufficiale delle confezioni di Tiffany&amp;co, la famosa gioielleria newyorkese, che ha registrato come proprio colore personalizzato una variante di questa tonalit\u00e0."}
{"id": "1603148", "revid": "244212", "url": "https://it.wikipedia.org/wiki?curid=1603148", "title": "Alessandro Peretti", "text": ""}
{"id": "1603149", "revid": "31886", "url": "https://it.wikipedia.org/wiki?curid=1603149", "title": "Cerreta (Bobbio)", "text": "L'Antico villaggio di Cerreta (oggi Liserreta) (o dei \"Mulinelli\" per la presenza di antichi mulini) \u00e8 vicino al paese di San Cristoforo (Bobbio), in una zona di \"La Valle\" alla foce del \"Fosso di Piandasco\" ed il Carlone vicino alla \"Cascata termale del Carlone\" e alla zona delle \"Cave di pietra di San Cristoforo\". \nStoria.\nFaceva parte del \"vicus\" \"Vidulium\" romano-longobardo sorto nella valle del Carlone (\"La Valle\") nei pressi dell'antico \"Monastero di San Cristoforo\".\nNel 1458 compare nell'elenco delle localit\u00e0 sottoposte all'Abbazia di San Colombano di Bobbio con il nome di \"Cerretam\" e ad esso dipendono i terreni limitrofi ed i castagneti dell'alta valle del Carlone, sono citati inoltre nel predetto documento i terreni di \"Vallis de Bardaneto\" [Valle di Bardonetto (Barnei)] e \"Mons Albertus\" [Monte Alberto (Monti Berti)].\nDescrizione.\nOra la zona \u00e8 conosciuta con il nome di Liserreta (\"Lisr\u00e8ta\" in dialetto bobbiese), il villaggio ora consta in numerosi ruderi tra i quali il casotto \"Mogliazze\" (indicato sulla mappa catastale), una vecchia cascina poi restaurata ed adibita alla conservazione e all'essiccamento delle castagne.\nEsso era tra il torrente Carlone la parte alte era collegata alla parte bassa tramite un ponticello sul torrente, vi era la \"fontana\" che sorgeva proprio sopra al Carlone, e la strada attraversava il villaggio dall'alto in basso; infatti si collega con il sentiero per la Cascina \"Al Fede\" e l'antico sentiero di \"Colleri\" che portava al comune di Brallo di Pregola ed in basso riattraversando il torrente si collegava con il Sentiero medioevale per il Santuario del Monte Penice per la \"Cascata termale San Cristoforo del Carlone\".\nInfatti un tempo gli abitanti di Colleri e del Brallo oltre che ai commercianti di legname ed i carbonai di \"Piandasco\" passavano di l\u00ec e poi dalla Cascata per andare a Bobbio essendo la valle del Carlone la via pi\u00f9 breve.\nInoltre nel villaggio vi erano la presenza di piccoli mulini a pietra per la macinazione delle castagne che sfruttavano l'acqua del torrente ora vi sono solo ruderi ed ammassi pietrosi. \nDal villaggio dipendevano i terrenti ed i castagneti di \"Liserreta\", \"Baravella\" e quelli della Valle di Bardanetto e dell'alta valle del Carlone; inoltre vi si macinavano le castagne del castagneto di \"Rastella\" (vi sono i ruderi del casotto nei pressi di una sorgente) e \"Pian dei lupi\".\nNon si sa quando il villaggio fu abbandonato, tranne il \"casotto Mogliazze\" che dirocco recentemente, ma si suppone che gli abitanti si trasferissero alla frazione \"Mogliazze\" dato che ne rimasero proprietari sino ad oggi; si sa che l'area ed il villaggio vennero distrutti dalle piene del Carlone.\nCome lo si raggiunge.\nSi segue parte dell'antico \"Sentiero medioevale per il Santuario del Monte Penice\", scendendo da San Cristoforo, dopo la zona della Chiesa Vecchia dove vi sono il \"Monastero\" ed il cimitero parrocchiale, fino a \"La Valle\" e dopo un bivio, dove su una pietra sono indicati i sentieri e la \"cascata\", si prosegue dritto per il sentiero che porta anche alla Cascina Al Fede, fino vicino alla confluenza tra il Carlone ed il \"Fosso di Piandasco\", li si scende per un viottolo sottostante; il quale dopo \"Cerreta\" guadando nuovamente il Carlone sbuca nuovamente nel sentiero che porta alla Cascata termale. "}
{"id": "1603153", "revid": "76963", "url": "https://it.wikipedia.org/wiki?curid=1603153", "title": "Craig Richey", "text": "Sua madre, Elaine Lee Richey, \u00e8 violinista, e suo padre, David Richey, fu compositore. A diciannove anni riceve uno speciale riconoscimento dalla Federazione Nazionale dei Club di Musica per la sua performance, nella quale esegu\u00ec musica da camera.\nSi laurea al conservatorio di Saint Louis. Tra i suoi maestri ricordiamo Joseph Kalichstein, Martin Canin, Bela Nagy, e Anne Epperson.\nIl suo quartetto d'archi ha vinto il Rita Sosland Award. Per dieci anni ha diretto il programma di musica da camera alla Scuola di Musica della Terza Strada a New York.\n\u00c8 del 2008 la creazione del brano \"Ode alla Ford\" (in inglese \"Ode to a Ford\"), colonna sonora della pubblicit\u00e0 della nuova Ford Focus, nella quale un'orchestra suona strumenti musicali costruiti con pezzi del nuovo veicolo.&lt;br&gt;\nLo spot termina con la scritta \"beautifully arranged\", cio\u00e8 \"magnifica esecuzione\", alludendo e alla Ford e all'orchestra."}
{"id": "1603155", "revid": "767487", "url": "https://it.wikipedia.org/wiki?curid=1603155", "title": "John Joseph Woods", "text": "Divenne noto principalmente per aver vinto un concorso per musicare \"God Defend New Zealand\" da un poema di Thomas Bracken. Egli cos\u00ec compose la melodia che sarebbe successivamente diventata l'inno nazionale della Nuova Zelanda. Allo stesso tempo svolse la professione di insegnante nella citt\u00e0 di Lawrence, sita nella regione neozelandese di Otago.\nWoods fu inoltre un membro del \"Tuapeka County Council\" per 55 anni."}
{"id": "1603162", "revid": "74801", "url": "https://it.wikipedia.org/wiki?curid=1603162", "title": "Thomas R. Limerick", "text": " \nBiografia.\nEntr\u00f2 in una banda di rapinatori di banche con sede nella Contea di Gage e guidato da Maurice Denning con cui ha rapinato varie banche negli Stati Uniti. Limerick \u00e8 stato arrestato il 25 maggio 1935 in St. Joseph ed \u00e8 stato condannato al carcere a vita nel penitenziario di Leavenworth, ma poi fu trasferito ad Alcatraz.\nNella primavera del 1938 pianifica insieme a Rufus Franklin e James Lucas un piano di tentativo di fuga e durante la notte del 23 maggio dello stesso anno lo hanno messo in atto. Limerick \u00e8 morto durante la notte stessa. Dopo i funerali, il suo corpo venne sepolto presso il Cimitero di Fairview di Council Bluffs, Iowa.\nRappresentazioni nei media.\nLimerick \u00e8 apparso nel documentario \"Escape from Alcatraz: The True Stories!\" del 1997."}
{"id": "1603172", "revid": "466539", "url": "https://it.wikipedia.org/wiki?curid=1603172", "title": "Vladimir \u017dirinovskij", "text": "\u00c8 leader del Partito Liberal-Democratico di Russia, movimento di stampo populista, nazionalista e antioccidentalista. \u00c8 anche membro della Duma di Stato, di cui \u00e8 stato anche un vicepresidente, ed \u00e8 stato inoltre colonnello dell'Esercito Sovietico e membro dell'Assemblea Parlamentare del Consiglio d'Europa.\nBiografia.\nNato ad Almaty (allora \"Alma-Ata\"), nell'allora Repubblica Socialista Sovietica Kazaka, da padre di origine ebraica e madre russa, nel luglio 1964 \u017dirinovskij si trasfer\u00ec a Mosca, dove studi\u00f2 al Dipartimento di Studi Turchi all'Istituto di Studi Asiatici e Africani dell'Universit\u00e0 statale di Mosca, laureandosi nel 1969. In seguito prest\u00f2 servizio militare a Tbilisi all'inizio degli anni settanta. Ottenne anche una laurea in Legge e svolse diverse funzioni come funzionario di commissioni e unioni statali. L'universit\u00e0 di Mosca gli ha conferito un dottorato in Filosofia nel 1998.\nAttivit\u00e0 politica.\nSebbene abbia partecipato in alcuni gruppi riformisti clandestini, \u017dirinovskij segu\u00ec in modo incostante gli sviluppi della politica sovietica negli anni ottanta, e decise di non candidarsi per un seggio al Congresso dei deputati del popolo dell'Unione Sovietica nel 1989. Nel 1990 fond\u00f2 il Partito Liberal-Democratico insieme a Vladimir Boga\u010d\u00ebv, il secondo partito registrato nella storia dell'Unione Sovietica e quindi il primo partito d'opposizione nella storia della Russia sovietica. Si candid\u00f2 alle elezioni presidenziali russe del 1991, nelle quali ottenne l'8% dei voti e risult\u00f2 il terzo candidato pi\u00f9 votato, dietro al vincitore Boris El'cin e a Nikolaj\u00ec Ry\u017ekov.\nControversie.\nNel 2014 si rese protagonista di un fatto che fece parlare di lui i media occidentali: durante una conferenza stampa invit\u00f2 due uomini a stuprare una giornalista di \"Russia Today\", al sesto mese di gravidanza, colpevole di aver posto una domanda sulle possibili ritorsioni russe contro il governo di Kiev in risposta al divieto di ingresso in Ucraina ai cittadini russi maschi; giorni dopo, saputo che la donna era stata ricoverata in ospedale per lo stress provocatole, in un'intervista a \"Rossija 1\" si scus\u00f2 con lei e si offr\u00ec di sostenere le sue spese mediche."}
{"id": "1603174", "revid": "1305772", "url": "https://it.wikipedia.org/wiki?curid=1603174", "title": "Risonanza (fisica)", "text": "La risonanza \u00e8 un fenomeno fisico che si verifica quando un sistema oscillante forzato viene sottoposto a sollecitazione periodica di frequenza pari all'oscillazione propria del sistema stesso, con effetto di progressiva amplificazione dell'oscillazione stessa.\nDescrizione.\nNel 1665 il fisico e matematico olandese Christiaan Huygens, tra i primi a postulare la teoria ondulatoria della luce, osserv\u00f2 che, disponendo a fianco e sulla stessa parete due pendoli, questi tendevano a sintonizzare il proprio movimento oscillatorio, quasi che \"volessero assumere lo stesso ritmo\". Con i suoi studi scopr\u00ec quel fenomeno che oggi chiamiamo 'risonanza'. Nel caso dei due pendoli, si dice che uno fa risuonare l'altro alla propria frequenza. Allo stesso modo e per lo stesso principio, se si percuote un diapason, che produce onde alla frequenza fissa di 440\u00a0Hz, e lo si pone vicino a un secondo diapason 'silenzioso', dopo un breve intervallo quest'ultimo comincia anch'esso a vibrare.\nUn fenomeno di risonanza provoca in genere un aumento significativo dell'ampiezza delle oscillazioni, che corrisponde ad un notevole accumulo di energia all'interno del sistema sollecitato.\nIn tale fenomeno, un sistema interagisce con una forza periodica esterna, che trasmette una certa quantit\u00e0 di energia ad un corpo che si muove con moto armonico. Un esempio \u00e8 quello del ragazzo seduto nell'altalena, dove abbiamo: l'eccitatore (ragazzo che spinge) e il risonatore (sistema altalena+ragazzo). Se la spinta \u00e8 di una certa entit\u00e0, nel punto in cui si inverte la direzione del moto dell'altalena, questa raggiunger\u00e0 un'altezza maggiore ad ogni spinta. Il valore che deve avere la spinta dipende dalle propriet\u00e0 del risonatore. L'eccitatore e il risonatore si dicono in sincronismo. La risonanza pu\u00f2 arrivare a distruggere il sistema per l'eccessivo accumulo energetico.\nNei sistemi smorzati da attrito viscoso (quindi in genere tutti gli oscillatori reali) la massima ampiezza delle oscillazioni indotte al sistema si ha quando la frequenza di sollecitazione \u00e8 leggermente minore della frequenza propria. Tuttavia tale differenza diminuisce col diminuire del coefficiente di smorzamento. Infatti la frequenza naturale, che corrisponde all'ampiezza massima, \u00e8:\nformula_1, dove formula_2 \u00e8 la pulsazione propria del sistema, e formula_3 \u00e8 il coefficiente di smorzamento. Questo avviene solo nel caso che sussista la disuguaglianza formula_4 (smorzamenti deboli). Diversamente la condizione di risonanza non genera alcun massimo di ampiezza al variare della sollecitazione esterna.\nSpesso per \"condizione di risonanza\" si intende proprio quando la frequenza di sollecitazione \u00e8 quella che genera la massima ampiezza di oscillazione del sistema. Un corpo capace di vibrare con una determinata frequenza, se viene investito da un'onda della stessa frequenza inizia a vibrare, ma tutti gli altri no."}
{"id": "1603176", "revid": "339392", "url": "https://it.wikipedia.org/wiki?curid=1603176", "title": "Daniel Christopher Covell", "text": ""}
{"id": "1603182", "revid": "111737505", "url": "https://it.wikipedia.org/wiki?curid=1603182", "title": "Sequenziamento", "text": "Il termine sequenziamento, in biologia molecolare, indica il processo per la determinazione dell'esatta struttura primaria di un biopolimero, e cio\u00e8 dell'ordine delle basi nel caso di un acido nucleico o degli amminoacidi nel caso di proteine, che rappresentano le strutture sequenziate in prevalenza.\nSequenziamento del DNA.\nIl sequenziamento del DNA \u00e8 un processo che serve a mettere in fila le basi (Adenina, Citosina, Guanina e Timina) che costituiscono il frammento di DNA in analisi, in modo da poterlo leggere propriamente ed analizzare. La sequenza del DNA contiene tutte le informazioni genetiche ereditarie che sono alla base per lo sviluppo di tutti gli organismi viventi.\nAll'interno di questa sequenza sono codificati i geni di ogni organismo vivente, nonch\u00e9 le istruzioni per esprimerli nel tempo e nello spazio (regolazione dell'espressione genica). Determinare la sequenza \u00e8 dunque utile nella ricerca del \"perch\u00e9\" e \"come\" gli organismi vivono. \nCi sono porzioni di DNA di cui conosciamo gi\u00e0 le funzioni, una volta sequenziato il DNA del frammento in analisi \u00e8 possibile confrontarlo con le sequenze gi\u00e0 catalogate conservate nei database online, ma della maggior parte del genoma umano non si conosce ancora il significato.\nLa conoscenza del genoma risulta quindi utile in ogni campo della biologia e l'avvento di metodi per il sequenziamento del DNA ha accelerato significativamente la ricerca. In medicina, ad esempio, il sequenziamento \u00e8 usato per identificare e diagnosticare malattie ereditarie e per sviluppare nuovi trattamenti. In modo simile, il genoma degli agenti patogeni pu\u00f2 portare allo sviluppo di medicine contro malattie contagiose. Inoltre, la rapidit\u00e0 del processo di sequenziamento oggi \u00e8 stato di grande aiuto per il sequenziamento su larga scala del genoma umano. Allo stesso modo, \u00e8 stato completato il sequenziamento del genoma di diversi organismi animali e vegetali, nonch\u00e9 di molti microrganismi.\nLa determinazione di sequenze di DNA \u00e8 risultata utile anche in diversi campi applicativi, come le scienze forensi e quelle alimentari.\nLa metodica principalmente utilizzata finora si basa sul metodo della terminazione della catena sviluppato da Frederick Sanger. Questa tecnica si basa sull'utilizzo di nucleotidi modificati (dideossitrifosfato, ddNTPs) per interrompere la reazione di sintesi in posizioni specifiche lungo la sequenza. Il sequenziamento tramite il cosiddetto \"metodo Sanger\" risulta oggigiorno nella capacit\u00e0 di sequenziare frammenti fino a 1000 basi e l'automazione ha reso possibile la corsa in parallelo di 384 reazioni contemporaneamente.\nNegli ultimi anni tuttavia si stanno sviluppando nuove metodiche definite sequenziamento ad elevato parallelismo, in grado di produrre enormi quantit\u00e0 di sequenze di lunghezza inferiore del metodo Sanger ma ad un costo minore e soprattutto ad una velocit\u00e0 superiore. Si stima che in una corsa 454 (una metodica \"high throughput\" che utilizza \"pirosequenziamento\") si possono ottenere fino a 20 milioni di basi per corsa. Per questo motivo le nuove metodiche \"high throughput\" si stanno facendo largo nel mercato del sequenziamento.\nTecniche.\nSono state ideate diverse strategie per ottenere la sequenza nucleotidica del DNA. Tra queste ci sono il metodo chimico ideato da Allan Maxam e Walter Gilbert, oramai utilizzato solo in particolari casi a causa della grande tossicit\u00e0 dei reagenti necessari per tale tecnica, e quello enzimatico, tuttora diffusissimo, ideato da Frederick Sanger, che ricevette per questo il suo secondo premio Nobel. Fino ad oggi, la maggior parte dei sequenziamenti \u00e8 stata compiuta grazie al metodo dei terminatori di sequenza sviluppato da Sanger.\nMetodo Sanger.\nIl metodo sviluppato da Frederick Sanger e collaboratori (il cosiddetto metodo della terminazione della catena, \"chain termination method\" o metodo Sanger, dal nome del suo scopritore), \u00e8 un metodo cosiddetto \"enzimatico\", poich\u00e9 richiede l'utilizzo di un enzima; il principio della tecnica sviluppata da Fred Sanger si basa sull'utilizzo di nucleotidi modificati (dideossitrifosfato, ddNTPs) per interrompere la reazione di sintesi in posizioni specifiche.\nNella reazione di sequenziamento, l'estensione \u00e8 iniziata in un sito specifico del DNA utilizzando un oligonucleotide primer complementare alla regione del DNA ed avviene ad opera di una DNA polimerasi che utilizza i quattro deossinucleotidi (dATP, dCTP, dGTP, dTTP). Insieme a questi, vengono introdotti i dideossinucleotidi i quali, una volta incorporati dalla DNA polimerasi nella sintesi del filamento, ne provocano il blocco. Introducendo questi \"bloccanti\" in quantit\u00e0 basse, si avr\u00e0 una serie di filamenti di diversa lunghezza, in base a dove tali bloccanti sono stati incorporati. Questi ddNTPs sono solitamente anche marcati (radioattivamente o per fluorescenza) in modo da poterli visualizzare successivamente. Un'altra possibilit\u00e0 sta invece nel marcare il primer, anche se ora questa pratica \u00e8 caduta in disuso.\nI frammenti vengono poi separati in base alla loro lunghezza su di un gel, si utilizza il gel di agarosio che ci permette di separare frammenti che differiscono come lunghezza anche di una singola base (o altra matrice polimerica), quindi vengono visualizzati su lastra fotografica o su gel (a seconda del tipo di marcatura). Nell'immagine qui accanto i ddNTPs sono stati marcati radioattivamente e le bande scure corrispondono ai vari frammenti di lunghezza diversa. Le posizioni relative delle bande nelle quattro corsie sono utilizzate per leggere la sequenza (dal basso verso l'alto).\nPirosequenziamento.\nIl pirosequenziamento \u00e8 una delle nuove tecniche di sequenziamento ad elevato parallelismo, basata sul principio del \"sequencing by synthesis\"; sviluppata da Mostafa Ronaghi, \u00e8 stata descritta per la prima volta nel 1998. \nQuesta tecnica si basa sull'utilizzo di una serie di enzimi che producono luce in presenza di ATP quando un nucleotide viene incorporato nel filamento (ad opera della DNA polimerasi).\nIl pirosequenziamento consta di 5 passaggi principali:\n1. La sequenza da analizzare, dopo essere stata amplificata con la PCR, viene incubata come singola elica insieme agli enzimi DNA polimerasi, ATP solforilasi, luciferasi e apirasi e ai substrati adenosinsolfofosfato (ASP) e luciferina;\n2. Uno dei quattro dNTP \u00e8 aggiunto alla reazione. La DNA polimerasi catalizza l'aggiunta di tale base solo se \u00e8 complementare con il residuo del templato. In tal caso si ha concomitante liberazione di pirofosfato inorganico PPi;\n3. Il PPi cos\u00ec prodotto viene trasformato in ATP, ad opera della solforilasi e usando l'ASP come substrato. L'ATP ottenuto consente la conversione della luciferina ad ossiluciferina ad opera della luciferasi con produzione di un segnale luminoso che viene rilevato da un'apposita camera fotosensibile CCD. L'incorporazione nel filamento dei nucleotidi genera una quantit\u00e0 di luce che \u00e8 proporzionale al numero di basi incorporate in un'unica aggiunta di nucleotidi (ad esempio, nel caso di una sequenza omopolimerica tipo AAA, TTT, GGG o CCC, la quantit\u00e0 di luce liberata \u00e8 proporzionale al numero di nucleotidi incorporati, in questo caso 3);\n4. L'enzima apirasi degrada il dNTP che non \u00e8 stato incorporato, e l'ATP prodotto dalla solforilasi. Solo quando la degradazione \u00e8 terminata si aggiunge un secondo dNTP per far progredire la reazione di polimerizzazione (ritornando allo step 1);\n5. Si aggiungono ciclicamente tutti e 4 i nucleotidi fino alla deduzione completa della sequenza.\nVideo esplicativo sul Pyrosequencing\nSequenziamento 454/Roche.\nIl sequenziamento 454 fu il primo metodo di sequenziamento di nuova generazione ad uscire sul mercato (2007). Con questo metodo il sequenziamento si pu\u00f2 realizzare a partire da diversi tipi di acido nucleico: DNA genomico, DNA prodotto con una PCR, cDNA o BAC.I campioni che devono essere sequenziati vengono dapprima ridotti, tramite nebulizzazione, in frammenti pi\u00f9 piccoli, di 300-800 bp.\nSuccessivamente i frammenti sono trasferiti a nano-sfere, immobilizzate su un vetrino. Ad ogni particelle va a legarsi solo un frammento di DNA e l'unione non \u00e8 covalente. Il sequenziamento avviene parallelamente alla formazione della catena complementare, ad opera della DNA polimerasi. Ogni frammento \u00e8 legato a delle sequenze terminali complementari ai primers, necessari nella fase successiva di amplificazione.\nL'innovazione del sistema 454-Roche sta nel fatto che con questa tecnica non vengono pi\u00f9 utilizzati nucleotidi fluorescenti ma sfrutta il pirofosfato inorganico (PPi), prodotto di scarto della DNA polimerasi. Il pirofosfato inorganico \u00e8 il substrato dell'enzima sulfurilasi che produce ATP a partire da PPi e AMP. A sua volta l'ATP viene prelevato dalla luceferasi che lo utilizza per ossidare la luciferina. Grazie a questa ultima reazione si produce un segnale luminoso. I nucleotidi vengono aggiunti uno per volta proprio perch\u00e9 la fluorescenza \u00e8 uguale per ciascuno di essi.\nIl segnale \u00e8 rilevato tramite un fotodetector ed \u00e8 possibile leggere la sequenza tramite un grafico. Esistono altre tecnologie di neosequenziamento come per esempio ABI/Solid e Illumina. Ion Torrent e il metodo di Oxford Nanopore appartengono ai sequenziatori di terza generazione. Con il passare degli anni, grazie a continue innovazioni in questo ambito, vengono continuamente scoperti aspetti nuovi del nostro genoma e non solo.\nSequenziamento dell'RNA.\nL'RNA \u00e8 generato nella trascrizione dal DNA, e le informazioni che porta sono gi\u00e0 comprese nel genoma della cellula. In alcune circostanze \u00e8 per\u00f2 utile sequenziare molecole di RNA. L'RNA eucariotico non combacia con il DNA da cui \u00e8 tratto poich\u00e9 gli introni sono rimossi. Il sequenziamento comincia con una trascrizione inversa per creare un frammento di DNA, il quale viene poi sequenziato come descritto sopra.\nIl momento pi\u00f9 importante nel sequenziamento di RNA \u00e8 avvenuto prima della scoperta del DNA ricombinante ed \u00e8 stato il sequenziamento del primo gene -e poi dell'intero genoma del batteriofago MS2- tra il 1972 e il 1976 ad opera di Walter Fiers e collaboratori all'Universit\u00e0 di Gand.\nSequenziamento di proteine.\nTra i metodi per il sequenziamento delle proteine vi sono:\nPoich\u00e9 il sequenziamento di proteine \u00e8 un procedimento pi\u00f9 complesso, \u00e8 pi\u00f9 semplice dedurre la sequenza della proteina dal gene che la codifica, se disponibile; determinare almeno una parte della sequenza amminoacidica (solitamente un'estremit\u00e0) con una delle metodiche elencate sopra di solito \u00e8 sufficiente per procedere all'identificazione di un clone che codifica per il gene in questione.\nSequenziamento di polisaccaridi.\nSebbene anche i polisaccaridi siano dei biopolimeri, il loro sequenziamento non \u00e8 cosa comune per diversi motivi.\nInfatti, sebbene molti polisaccaridi siano lineari (es.: cellulosa), molti sono ramificati (es.: glicogeno). Inoltre, alcuni polimeri possono contenere diversi tipi di monomeri e i legami chimici che li legano possono essere diversi. Tuttavia la ragione pi\u00f9 importante che rende difficile il sequenziamento di questi polimeri \u00e8 che, mentre nel caso delle proteine e degli acidi nucleici la polimerizzazione \u00e8 guidata da uno stampo (DNA o mRNA) e provocata da un unico enzima, nel caso dei polisaccaridi l'assemblaggio non ha regole cos\u00ec rigorose. A seconda dell'enzima che opera il processo di polimerizzazione, possono essere incorporati uno o molti monomeri diversi, e questo pu\u00f2 originare diverse famiglie di molecole simili. Questo si riscontra particolarmente nel caso di polisaccaridi vegetali. Tra i metodi per la determinazione della struttura di oligosaccaridi e polisaccaridi vi sono la NMR e l'analisi della metilazione."}
{"id": "1603183", "revid": "709565", "url": "https://it.wikipedia.org/wiki?curid=1603183", "title": "Francesco Salamone (condottiero)", "text": "Biografia.\nAllontanatosi in giovane et\u00e0 dal paese natale per sfuggire alle conseguenze dell'uccisione in duello di un coetaneo, divenne soldato di ventura e guadagn\u00f2 la notoriet\u00e0 per avere partecipato vittoriosamente nel 1503 alla famosa Disfida di Barletta. Dopo la vittoria sui cavalieri francesi a Barletta torn\u00f2 al suo paese natio, dove visse per qualche tempo, acclamato dai compaesani ma senza denari e col solo sostentamento dovuto ad uno zio materno.\nRipreso quindi il mestiere di soldato di ventura lo si ritrova nel 1509 al soldo di Giovanni (Juan) di Guevara Conte di Potenza. Viene data per certa la sua partecipazione alla Battaglia di Ravenna del 1512, dove alcune note storiche lo vorrebbero schierato dalla parte dei francesi.\nNel 1521 partecipa all'assedio di Parma a capo delle coorti pontificie, dove per i meriti acquisiti in battaglia viene insignito della cittadinanza onoraria dall'allora governatore della citt\u00e0, Francesco Guicciardini.\nIn seguito \u00e8 nota la sua militanza al servizio degli Sforza e la sua presenza sui campi di battaglia di Milano, Novara e Cremona dove ugualmente si distinse.\nSulla scorta di lettere di raccomandazione del governo di Parma, nel 1541 fu ricevuto benevolmente da Papa Paolo III, mentre in et\u00e0 avanzata lo si ritrova, nel 1552 presso i Farnese, dedito all'insegnamento di \"pratica e disegno delle fortificazioni\" al rampollo Alessandro Farnese figlio di Ottavio, duca della stessa citt\u00e0 di Parma.\nCuriosit\u00e0.\nFu anche noto come gran seduttore e buontempone, che tra l'altro gli fece conoscere le prigioni romane per alcuni sonetti irriverenti all'indirizzo del Papa. Tra i cavalieri italiani che parteciparono alla Disfida di Barletta fu senza dubbio il pi\u00f9 longevo. Infatti si ritir\u00f2 dalla vita militare ancora in salute e fin\u00ec i suoi giorni in vecchiaia avanzata, a Parma, nell'agiatezza dovuta ai denari ricavati (a detta del biografo comasco Paolo Giovio un gruzzolo di 27.000 scudi d'oro).\nLo ricordano una lapide nel tempio di \"S.Maria della Minerva\" di Roma e una stele posta nel 1903 nella sua citt\u00e0 natale di Sutera recante la seguente epigrafe:"}
{"id": "1603185", "revid": "1714743", "url": "https://it.wikipedia.org/wiki?curid=1603185", "title": "Giovanni Luigi I di Anhalt-Zerbst", "text": "Fu il figlio minore del principe Giovanni VI di Anhalt-Zerbst e di sua moglie Sofia Augusta di Holstein-Gottorp. Regn\u00f2 su Dornburg, una suddivisione minore del Principato di Anhalt. Dopo la morte senza eredi del nipote Giovanni Augusto, principe di Anhalt-Zerbst, i suoi due figli Giovanni Luigi e Cristiano Augusto ne ereditarono i titoli.\nAttraverso suo figlio Cristiano Augusto, Giovanni Luigi di Anhalt-Dornburg \u00e8 il nonno paterno dell\u2019imperatrice Caterina II di Russia.\nMatrimonio e figli.\nNel 1742 si spos\u00f2 con Cristina di Zeutsch, imparentata con la linea degli Anhalt-Zerbst, dalla quale ebbe i seguenti eredi:"}
{"id": "1603187", "revid": "465169", "url": "https://it.wikipedia.org/wiki?curid=1603187", "title": "Plasmide", "text": "I plasmidi sono piccoli filamenti circolari di DNA superavvolto a doppia elica, presenti nel citoplasma e distinguibili dal cromosoma batterico per le loro dimensioni ridotte. Il materiale genetico che li contraddistingue permette all'organismo ospite di svolgere varie funzioni non essenziali, ma conferiscono alla cellula propriet\u00e0 speciali (a volte propriet\u00e0 metaboliche uniche). I plasmidi sono capaci di spostarsi tra le cellule (anche non uguali, ma filogeneticamente affini) influendo sulla variabilit\u00e0 genetica.\nEpisomi.\nUn \"episoma\" era originariamente un plasmide che si \u00e8 potuto integrare nel DNA della cellula ospite e quindi non costituisce pi\u00f9 DNA extra-cromosomale. Una volta integrato l'episoma pu\u00f2 replicarsi insieme a tutto il cromosoma della cellula che lo ospita. \u00c8 ormai chiaro che una regione di omologia con il cromosoma, come un trasposone, trasforma il plasmide in un episoma. Nei mammiferi, il termine episoma si riferisce al DNA esogeno (come un genoma virale), che viene integrato nel cromosoma della cellula ospite.\nCaratteristiche dei plasmidi.\nFunzioni accessorie.\nTra le caratteristiche funzionali che i plasmidi sono in grado di conferire, figurano:\nDimensioni.\nLa maggior parte dei plasmidi presenta dimensioni decisamente ridotte (meno di 10kbp), ma \u00e8 solitamente presente in un elevato numero di copie (15-20) per cellula. Tali plasmidi sono in grado di riprodursi attraverso una origine di replicazione autonoma. Un numero maggior di plasmidi, anche alcune migliaia, pu\u00f2 essere ottenuto ricorrendo al cloramfenicolo. Esistono cloni senza plasmidi di interesse per la trasformazione batterica in ingegneria genetica.\nAltri plasmidi sono invece molto pi\u00f9 grandi (anche 100-150kb). Tali molecole sono presenti in poche copie o persino in copia singola. Questo \u00e8 il caso, ad esempio, del plasmide F di Escherichia coli responsabile della produzione del pilo e presente in copia singola.\nAlcuni batteri possiedono pure dei megaplasmidi, cio\u00e8 molecole circolari particolarmente grandi (circa 1/3 del cromosoma batterico).\nReplicazione.\nLa replicazione dipende dalle proteine della cellula ospitante (host-cell), ma pu\u00f2 anche richiederne altre specifiche, codificate dallo stesso plasmide e che talvolta ne incrementano la velocit\u00e0 di duplicazione. L'inizio della replicazione pu\u00f2 essere sia sincrona con il ciclo cellulare dell'host-cell, producendo di conseguenza un numero minore di molecole plasmidiche per cellula, sia indipendente da esso, permettendo la proliferazione di centinaia di copie.\nLa sequenza di DNA che contiene il sito di replicazione (ori) e che include anche i geni che codificano per le proteine aggiuntive sopracitate, si chiama Replicatore, ed \u00e8 uno dei parametri fondamentali per l'uso dei plasmidi nelle tecniche di clonaggio genico poich\u00e9 ne definisce il tasso di proliferazione.\nLa perpetuazione dei plasmidi \u00e8 possibile mediante un meccanismo di ripartizione, in modo che, dopo la scissione binaria, ogni batterio figlio possieda una copia del plasmide. I plasmidi presenti in un elevato numero di copie sono divisi casualmente tra le cellule figlie.\nUtilizzo.\nPer le loro caratteristiche, i plasmidi trovano largo impiego in biologia molecolare e nell'ingegneria genetica, poich\u00e9 possono essere manipolati per produrre vettori ricombinanti: si parla in questo caso di plasmidi ricombinanti.\nNel caso di batteri trasformati con un plasmide di resistenza \u00e8 necessario mantenere il ceppo in un terreno con l'antibiotico di selezione per impedire al plasmide di sparire."}
{"id": "1603188", "revid": "173219", "url": "https://it.wikipedia.org/wiki?curid=1603188", "title": "Katherine Swynford", "text": "Era stata l'amante del duca per molti anni prima del loro matrimonio. I figli della coppia, nati prima del matrimonio, furono successivamente legittimati durante il regno del nipote del duca, Riccardo II. Quando il figlio del duca dal suo primo matrimonio rovesci\u00f2 Riccardo II, diventando Enrico IV, introdusse una disposizione secondo cui n\u00e9 loro n\u00e9 i loro discendenti avrebbero mai potuto reclamare il trono d'Inghilterra, tuttavia, la legittimit\u00e0 di tutti i diritti era uno statuto parlamentare che Enrico IV non aveva l'autorit\u00e0 di modificare.\nI loro discendenti erano membri della famiglia Beaufort, che ebbe un ruolo importante nelle Guerra delle due rose. Enrico VII, che divenne re d'Inghilterra nel 1485, ottenne la sua pretesa dal trono da sua madre, Margaret Beaufort, che era una pronipote di Gand e Swynford.\nBiografia.\nKatherine era la figlia di Payne De Roet, un araldo fiammingo proveniente da Hainaut, nominato cavaliere poco prima della sua morte sul campo di battaglia. Aveva tre fratelli: Philippa, Walter e Isabel, che fu badessa del convento di San Waudru, a Mons, nell'odierno Belgio.\nProbabilmente nacque ad Hainaut nel 1349 o 1350. La sua data di nascita potrebbe essere stata il 25 novembre, poich\u00e9 quello \u00e8 il giorno di Santa Caterina d'Alessandria.\nFu educata in un convento a Sheppey. Lasci\u00f2 il convento quando aveva quindici anni e raggiunse la sorella Philippa (sposa del poeta inglese Geoffrey Chaucher), che faceva parte del seguito della regina Filippa di Hainaut, alla corte del re Enrico III d'Inghilterra.\nMatrimoni.\nPrimo Matrimonio.\nKatherine era reputata molto bella e pur non disponendo di una dote in denaro riusc\u00ec a contrarre un matrimonio vantaggioso con il cavaliere inglese Hugh Swynford (1340-1372), che possedeva il maniero di Kettlethorpe, nel Lincolnshire e faceva parte del seguito di Giovanni di Gand. Le nozze furono celebrate attorno al 1366, quando Katherine aveva all'incirca sedici anni.\nSecondo Matrimonio.\nKatherine venne nominata governante delle due figlie di Giovanni di Gand (sorelle del futuro re Enrico IV) e della sua prima moglie Bianca di Lancaster.\nPoco dopo la morte di Bianca, Katherine divenne l'amante di Giovanni, che la ricompens\u00f2 per le cure prestate alla moglie e alle figlie concedendole uno stemma, rosso con tre ruote dorate (\"Roet\" significa appunto ruota).\nNel 1371, mentre svolgeva il suo compito di soldato in Francia, mor\u00ec Hugh Swynford, il marito di Katherine. Secondo le dicerie popolari fu avvelenato da Giovanni di Gand, ma tali voci non hanno alcun fondamento storico.\nNello stesso anno Giovanni si rispos\u00f2 con Costanza di Castiglia (figlia del re Pietro I di Castiglia).\nNel 1373 divenne la sua amante ufficiale. Intorno al 1381 la relazione si interruppe, e non si \u00e8 a conoscenza del motivo. L'ipotesi pi\u00f9 accreditata \u00e8 la pressione dell'opinione pubblica attorno a questa relazione adulterina. Giovanni era diventando infatti l'uomo pi\u00f9 potente del regno, essendo zio, tutore e reggente per il nuovo re Riccardo II, salito al trono ad appena 10 anni. La vita di Giovanni era sotto gli occhi di tutti.\nKatherine torn\u00f2 a Kettlethorpe coi quattro figli avuti da Giovanni. Ci si pu\u00f2 rendere conto di come fosse vista Katherine dalle parole di alcuni cronisti delle abbazie di Saint Albans e Saint Mary che la definirono \"\"a witch and a whore\" (una strega e una meretrice) e \"devil and enchantress\"\" (demonio e incantatrice).\nNel 1394 Costanza di Castiglia mor\u00ec. Giovanni decise di sposare la sua ex amante. Il matrimonio avvenne il 13 gennaio 1396 nella cattedrale di Lincoln. I Beaufort furono legittimati, a condizione che nessuno di loro rivendicasse il trono d'Inghilterra.\nDopo tre anni dal matrimonio Giovanni mor\u00ec, e Katherine gli sopravvisse per quattro anni come duchessa vedova di Lancaster.\nMorte.\nMor\u00ec il 10 maggio 1403 e fu sepolta nella Cattedrale di Lincoln. I suoi resti non si trovano pi\u00f9 in questo luogo poich\u00e9 la tomba fu devastata nel 1644, durante la guerra civile inglese.\nIl figliastro di Katherine divenne re Enrico IV deponendo e facendo imprigionare Riccardo II al Castello di Pontefract, di cui il figlio di Katherine Thomas Swynford era amministratore, e si dice che quest'ultimo abbia fatto morire di fame Riccardo per favorire il suo fratellastro Enrico.\nLa sua figliastra Caterina (figlia di Giovanni e Costanza) fu la bisnonna di Caterina d'Aragona, prima moglie di Enrico VIII e madre della regina Maria I.\nDa Katherine, una donna di origini relativamente modeste, discesero i Tudor.\nDiscendenza.\nKatherine e Hugh ebbero tre figli:\nKatherine e Giovanni ebbero quattro figli:"}
{"id": "1603189", "revid": "697352", "url": "https://it.wikipedia.org/wiki?curid=1603189", "title": "Backbone", "text": ""}
{"id": "1603192", "revid": "287204", "url": "https://it.wikipedia.org/wiki?curid=1603192", "title": "Te Anau", "text": "Te Anau \u00e8 una citt\u00e0 dell'Isola del Sud della Nuova Zelanda. Si trova sulla riva est del lago Te Anau nel Fiordland. Il lago Te Anau \u00e8 il pi\u00f9 grande dell'Isola meridionale ed il secondo della Nuova Zelanda, inferiore soltanto al lago Taupo. Secondo il censimento del 2001, la popolazione della citt\u00e0 \u00e8 di 1.857 abitanti. La citt\u00e0, eminentemente turistica, ha una capacit\u00e0 di circa 3.000 posti letto suddivisi fra strutture alberghiere e bed &amp; breakfast.\nIl turismo e l'agricoltura sono le attivit\u00e0 economiche predominanti. Situata ai margini del \"Fiordland National Park\", \u00e8 la porta d'accesso ad una zona selvaggia famosa per la possibilit\u00e0 di effettuare escursioni a piedi fra scenari naturali mozzafiato. La zona, popolata da innumerevoli specie di uccelli, \u00e8 adatta al \"birdwatching\".\nTe Anau \u00e8 collegata a Invercargill, Gore e Manapouri ed \u00e8 l'ultima citt\u00e0 ad essere attraversata per chi \u00e8 diretto a Milford Sound, che si trova a 120\u00a0km a nord.\nTe Anau ha due scuole; \"Fiordland College\" e \"Te Anau Primary school\"."}
{"id": "1603200", "revid": "2166030", "url": "https://it.wikipedia.org/wiki?curid=1603200", "title": "Enrico II di Champagne", "text": "Origine.\nSecondo la \"Chronica Albrici Monachi Trium Fontium\", Enrico era il figlio maschio primogenito del Conte di Champagne (conte di Troyes e conte di Meaux) e di Brie, Enrico I il Liberale e di Maria di Francia, che, sia secondo il cronista e monaco benedettino inglese, Matteo di Parigi, che secondo la \"Chronica Albrici Monachi Trium Fontium\", Maria era la figlia primogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.&lt;br&gt;Sia secondo Guglielmo arcivescovo della citt\u00e0 di Tiro, nell'odierno Libano, che secondo la \"Chronica Albrici Monachi Trium Fontium\" Enrico I il Liberale era il figlio primogenito del conte di Blois, di Chartres e di Ch\u00e2teaudun, Provins, signore di Sancerre e Amboise (Tebaldo IV), e poi conte di Conte di Champagne (conte di Troyes e conte di Meaux Tebaldo II), Tebaldo e della moglie, che sempre secondo la \"Chronica Albrici Monachi Trium Fontium\" era Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia e reggente della Marca di Verona, Enghelberto e di Uta di Passau.\nBiografia.\nSecondo il Gisleberti Chronicon Hanoniense, nel 1179, Enrico fu fidanzato a Isabella di Hainaut, che sia ancora secondo il \"Gisleberti Chronicon Hanoniense\", che secondo la \"Chronica Albrici Monachi Trium Fontium\", era figlia del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia, e nello stesso tempo, la sorella di Enrico, Maria, veniva fidanzato al fratello di Isabella, Baldovino.&lt;br&gt;Il fidanzamento non ebbe seguito e Isabella spos\u00f2 il re di Francia Filippo II Augusto nel 1180, portando in dote al marito la contea di Artois, come ci conferma il cronista e monaco benedettino inglese, Matteo di Parigi, nel suo \"Chronica majora\" la chiama erroneamente Margherita.\nAllora, ancora secondo il Gisleberti Chronicon Hanoniense, nel 1181, Enrico fu fidanzato alla sorella di Isabella, Iolanda di Fiandra, e nello stesso tempo, veniva confermato il fidanzamento di Maria di Champagne con Baldovino di Hainaut; il contratto di matrimonio fu rotto da Enrico II, nel 1187, quando stipul\u00f2 un nuovo fidanzamento con Ermesinda di Lussemburgo.\nSuo padre, Enrico I, come ci viene confermato dalla \"Chronica Albrici Monachi Trium Fontium\", mor\u00ec nel 1181, poco dopo essere ritornato dalla Terra santa nella sua contea, che era stata retta dalla moglie, Maria, in attesa che i figli, Enrico e Tebaldo divenissero maggiorenni. I necrologi dell'abbazia di Mores, riportano la morte di Enrico (\"comes Henricus Trecensis\") il 17 marzo (\"XVI\u00b0 Kalendas Aprilis\"). La \"Chronique de Robert de Torigni, abb\u00e9 du Mont-Saint-Michel, tome II\" riporta la morte di Enrico I (\"Henricus comes Trecensis\") nel 1182, succeduto dal figlio Enrico II (Henricus filius eius natus ex filia Ludovici regis Francorum); infine gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano che Enrico (\"Henrici comitis Trecensi\") mor\u00ec il 17 marzo (\"XVI Kal Apr\") del 1181.&lt;br&gt; Alla morte del padre, Enrico gli succedette come Enrico II, mentre la madre, Maria di Francia assunse la reggenza della contea per conto del figlio, sino al 1187.\nEnrico, nel 1187, si era fidanzato con Ermesinda di Lussemburgo, erede designata della contea di Namur, che, secondo il \"Gisleberti Chronicon Hanoniense\", era figlia del conte di Lussemburgo e di Namur, Enrico IV e della sua seconda moglie, Agnese di Gheldria.&lt;br&gt;Tra il 1188 ed il 1189, Baldovino V, approfittando del fatto che il padre di Ermesinda, Enrico, era vecchio e malato e Enrico II di Champagne era impegnato nella guerra col re di Francia Filippo II Augusto, occup\u00f2 la contea di Namur, per cui Enrico, dopo aver dichiarato nullo il fidanzamento con Ermesinda, che non poteva pi\u00f9 ricevere la contea di Namur, nel 1090, ader\u00ec alla III Crociata e part\u00ec per la Terra Santa, da dove non fece pi\u00f9 ritorno.\nNel 1190, Enrico II era partito per la terza crociata, lasciando la reggenza della contea alla madre, Maria, sorella del re di Francia, Filippo Augusto, come ci conferma il \"Recueil des historiens des croisades. Historiens occidentaux.\", e secondo lo storico britannico e noto medievalista e bizantinista, Steven Runciman, ad Enrico fu affidato il comando delle operazioni per l'Assedio di San Giovanni d'Acri.\nCorrado del Monferrato divenne re di Gerusalemme \"de jure uxoris\" sposando Isabella di Lusignano, ma in contrasto con Guido di Lusignano, sostenuto dal re Riccardo I d'Inghilterra, signore feudale dei Lusignano in Poitou; i diritti di Isabella e Corrado erano difesi da Filippo II di Francia, che era figlio di Luigi VII, cugino di Corrado. La dignit\u00e0 regia di Corrado fu riconosciuta per elezione solo nell'aprile del 1192 e la notizia fu portata ai sovrani, stabilitisi a Tiro, dal conte Enrico II di Champagne, nipote sia del re d'Inghilterra che del re di Francia, il quale fece poi ritorno a San Giovanni d'Acri. Ma il regno di Corrado del Monferrato era destinato a brevissima durata. Il 28 aprile, infatti, pochi giorni dopo l'elezione, fu accoltellato da alcuni membri della setta degli \"Hashshashin\". Il re appena designato moriva cos\u00ec il giorno stesso a causa delle ferite riportate. Isabella, a quanto gi\u00e0 si sapeva, era in attesa della sua prima figlia, Maria del Monferrato, che pi\u00f9 tardi sarebbe succeduta alla madre come regina regnante (ce ne danno notizia la \"Cronaca di Ernoul\", la \"Brevis Regni Hierosolymitani Historia\" degli Annali di Genova e gli scritti del cronista musulmano Imad ad-Din al-Isfahani). L'uccisione di Corrado \u00e8 riportata anche dal \"Recueil des historiens des croisades. Historiens occidentaux.\"\nDue giorni dopo Enrico di Champagne fece ritorno a Tiro in veste di emissario dello zio Riccardo d'Inghilterra col compito di fidanzare se stesso alla regina vedova. Secondo alcuni cronisti, gli abitanti di Tiro furono talmente colpiti dalla bellezza e dal fascino giovanile di Enrico da chiedere a gran voce le sue nozze con la loro regina. La stessa Isabella si sarebbe immediatamente innamorata di lui. Probabilmente si tratta di una rivisitazione romantica di quello che era principalmente un matrimonio politico: Riccardo era stato sostenitore di Guido ed era sospettato di avere avuto un ruolo nella morte di Corrado. Un matrimonio fra suo nipote e Isabella avrebbe messo a tacere i sospetti e sarebbe stato di certo molto pi\u00f9 vantaggioso di un'eventuale reintegrazione di Umfredo; secondo il \"Recueil des historiens des croisades. Historiens occidentaux.\", quando la notizia della morte di Corrado giunse a San Giovanni d'Acri, Enrico, al seguito dello zio, Riccardo Cuor di Leone, si rec\u00f2 a Tiro, dove due giorni dopo la morte di Corrado, Enrico fu fatto sposare con Isabella, divenendo re di Gerusalemme, ma ancora secondo Steven Runciman, non fu mai incoronato.&lt;br&gt;Appena otto giorni dopo l'assassinio di Corrado, Enrico e Isabella furono uniti in matrimonio.&lt;br&gt;Imad ad-Din al-Isfahani, presente alle nozze, scrive:\nCon la nomina di Enrico il campo crociato si era ricompattato e durante l'estate i Crociati erano avanzati verso Gerusalemme, arrivando a circa 12 chilometri dalla Citt\u00e0 santa; allora, dopo la vittoria sui Saraceni, il 5 agosto, davanti a Giaffa, anche perch\u00e9 Riccardo Cuor di Leone era desideroso di rientrare in patria, fu trovato un accordo di pace col Saladino: fu stabilita una tregua di tre anni e ai Cristiani fu garantita la fascia costiera da Ascalona a San Giovanni d'Acri, nonch\u00e9 il diritto di accedere alla citt\u00e0 santa. La fine della terza crociata determin\u00f2 la fine del regno di Gerusalemme come stato sovrano, in quanto la citt\u00e0 di Gerusalemme era tornata in possesso dei Saraceni.\nNel 1194, Enrico fu mediatore tra il Principe delle Montagne e futuro primo re del regno armeno di Cilicia, Leone II e il Principe d'Antiochia, Boemondo III, che era stato fatto prigioniero da Leone: Boemondo fu liberato, dopo aver rinunciato ad ogni pretesa sulla Cilicia e aver consentito alle nozze di suo figlio primogenito, Raimondo, con Alice, nipote di Leone II d'Armenia.\nAncora secondo Steven Runciman, dopo la nascita della terza figlia, Enrico, per sancire il buon rapporto con i Lusignano, re di Cipro, fece un patto matrimoniale con Amalrico di Lusignano, per il quale i tre figli maschi di Amalrico avrebbero sposato le tre figlie di Enrico e Isabella. \nLa tregua coi Saraceni si protrasse per altri due anni, ma nel 1197, con l'arrivo dei crociati tedeschi, la guerra riprese; Enrico mor\u00ec in quello stesso anno. Sempre secondo Steven Runciman, Enrico mor\u00ec ad Acri nel settembre 1197 per un incidente, a causa del cedimento di una ringhiera che lo fece precipitare da una finestra; secondo gli \"Obituaires de Sens Tome I.1, Eglise cath\u00e9drale de Sens, Obituaire du xiii si\u00e8cle\", Enrico (\"Henricus comes Campanie\") mor\u00ec il 6 settembre (\"September VIII Idus\") del 1197.\nDopo la morte di Enrico, suo terzo marito, Isabella fu data in moglie per la quarta volta ad Amalrico di Lusignano, succeduto al fratello di Guido sul trono di Cipro, e continu\u00f2 a regnare sul regno di Gerusalemme. Per ci\u00f2 che riguarda la contea di Champagne, fu retta dalla madre di Enrico, Maria di Francia, per conto delle eredi di Enrico, ma, alla morte di Maria, all'inizio del 1198, il re di Francia, Filippo Augusto, concesse la contea al fratello di Enrico, Tebaldo, come ci viene riportato nel \"Recueil des historiens des croisades. Historiens occidentaux.\".\nMatrimonio e discendenza.\nEnrico, come ci viene confermato dalla \"Chronica Albrici Monachi Trium Fontium\", aveva sposato Isabella di Lusignano, che, secondo il \"Recueil des historiens des croisades. Historiens occidentaux.\" era figlia del Re di Gerusalemme e Conte di Giaffa e Ascalona, Amalrico I e della seconda moglie Maria Comnena, pronipote dell'imperatore bizantino Manuele I Comneno (1143-1180). \nDal matrimonio con Isabella, ancora secondo il \"Recueil des historiens des croisades. Historiens occidentaux.\", Enrico ebbe tre figlie: "}
{"id": "1603201", "revid": "1543377", "url": "https://it.wikipedia.org/wiki?curid=1603201", "title": "Merry Pranksters", "text": "Prende il nome di Merry Pranksters (Allegri burloni) un movimento formato da un gruppo di amici dello scrittore Ken Kesey nel 1962, con base in California, rifacentesi alla filosofia Hippy. Si svilupp\u00f2 nel periodo di transizione fra la Beat Generation e il movimento Hippie.\nFurono tra i principali fautori dell'utilizzo delle sostanze psichedeliche.\nNell'estate del 1964, attraversarono gli Stati Uniti a bordo di uno scuola-bus decorato con disegni psichedelici, improvvisando concerti, reading e jam session e distribuendo LSD gratuitamente.\nNeal Cassady, figura emblematica della Beat Generation, alter ego di Dean Moriarty (personaggio principale di \"Sulla strada\" di Jack Kerouac), fece parte del gruppo.\nI \"Merry Pranksters\" sono ritenuti tra i precursori del movimento hippie.\nLa loro storia \u00e8 raccontata da Tom Wolfe nel suo libro, \" The electric Kool-aid Acid Test\".\nOrigine del nome.\nIn un'intervista su BBC World Service nell'agosto 2014, Ken Babbs ha suggerito che il nome \"The Merry Pranksters\" fosse la sua idea:Kesey e George Walker e io eravamo fuori a girovagare e il resto della banda era seduto attorno a un fuoco nella casa di Kesey a La Honda, e quando tornammo era buio e Mike Hagen chiam\u00f2 \"Halt! Chi va l\u00e0?\" E di punto in bianco ho detto: \"Sono io, l'intrepido viaggiatore, a venire a guidare la sua allegra banda di burloni in tutta la nazione, nell'ordine inverso dei pionieri! E il nostro motto sar\u00e0 'l'obliterazione di tutta la nazione '... non presi alla lettera, ovviamente, non faremo esplodere i loro edifici, faremo esplodere le loro menti!\nMembri.\nSull'autobus.\nSebbene molti amici e colleghi trascorsero del tempo con Kesey nel suo ranch di La Honda, California, nelle montagne di Santa Cruz, a sud di San Francisco, il gruppo principale di 14 persone che divenne la \"Merry Band of Pranksters\", che guid\u00f2 attraverso il paese nel 1964 sono stati:\nBibliografia.\nRivoluzione psichedelica di Mario Arturo Iannaccone, Sugarco 2008 - ISBN 978-88-7198-561-9"}
{"id": "1603211", "revid": "114929958", "url": "https://it.wikipedia.org/wiki?curid=1603211", "title": "Matteo Messori", "text": "Vita.\nFormatosi alla scuola di Clavicembalo di Sergio Vartolo, ha conseguito il diploma con il massimo dei voti e la lode sia in organo e composizione organistica (con Umberto Pineschi) che in clavicembalo, presso i Conservatori di Bologna, Mantova e Venezia. Ha studiato anche al DAMS di Bologna. Fino al 1990 ha studiato pianoforte presso il Conservatorio della sua citt\u00e0 con Franca Fogli, allieva di Arturo Benedetti Michelangeli.\nDal 1990 Messori ha svolto attivit\u00e0 di continuista dell'ensemble milanese \"I Filomusi\". Contemporaneamente ha iniziato un'intensa attivit\u00e0 solistica che lo ha portato ad esibirsi in Europa ed in America. Nel 1998 ha vinto il primo premio al Concorso Nazionale di Clavicembalo \"G. Gambi\" a Pesaro. Altre onorificenze gli sono state attribuite a Mantova (Medaglia Campiani) e a Venezia.\nDal 2002 al 2014 \u00e8 stato docente di organo e composizione organistica, clavicembalo e tastiere storiche nonch\u00e9 basso continuo presso l'Istituto Superiore di Studi Musicali \"G. Donizetti\" di Bergamo, mentre nel 2000, ha fondato l'ensemble Cappella Augustana, di cui \u00e8 il direttore. Dal 2014 \u00e8 professore di organo e composizione organistica presso il Conservatorio statale di musica \"Niccol\u00f2 Paganini\" di Genova e continua ad insegnare clavicembalo a Bergamo. \nNel 2002 gli \u00e8 stata affidata dalla casa discografica olandese Brilliant Classics la direzione della prima incisione mondiale di tutte le opere di Heinrich Sch\u00fctz, in oltre 35 CD (tuttora in fase di registrazione).\nNel 2005 ha inciso la terza parte del Clavier-\u00dcbung e le Variazioni canoniche su \"Vom Himmel hoch da komm ich her\" BWV 769 di Johann Sebastian Bach. Del 2008 sono le interpretazioni de \"L'arte della fuga\" al clavicembalo e dell\"'Offerta musicale\" con Cappella Augustana. \nHa tenuto corsi di perfezionamento e diretto orchestre ed ensemble in Italia e all'estero. Nel 2011 ha collaborato come cembalista con i Wiener Philharmoniker sotto la direzione di Daniel Harding.\nNel novembre 2011 la rivista specializzata tedesca FonoForum ha scritto: \"La registrazione integrale delle opere tarde di Bach \u00e8 un'affermazione con cui l'ancor giovane clavicembalista e organista italiano \u00e8 giunto a giocare nella Champios League degli interpreti internazionali bachiani\".\nHa composto musica corale, \"Lieder\" per voce e pianoforte nonch\u00e9 lavori tastieristici e cameristici."}
{"id": "1603214", "revid": "287204", "url": "https://it.wikipedia.org/wiki?curid=1603214", "title": "Cristian (Sibiu)", "text": "Cristian (in ungherese \"Kereszt\u00e9nysziget\", in tedesco \"Gro\u00dfau\") \u00e8 un comune della Romania di 3.955 abitanti, ubicato nel distretto di Sibiu, nella regione storica della Transilvania.\nIl principale monumento del comune \u00e8 la cittadella fortificata, nata attorno ad una chiesa in stile romanico costruita nella seconda met\u00e0 del XIII secolo.\nLa chiesa, a tre navate, fu ampiamente rimaneggiata tra il 1480 ed il 1495, con l'aggiunta di due altari al termine delle navate laterali, uno dei quali venne poi sostituito da una sacrestia. La navata centrale venne inoltre coperta con una volta a nervature sostenuta da sei pilastri ottagonali. Tra la fine del XV e l'inizio del XVI secolo vennero costruite le fortificazioni, costituite soprattutto da due anelli concentrici di mura con cinque torri, delle quali una \u00e8 andata perduta a causa di un'alluvione."}
{"id": "1603220", "revid": "729019", "url": "https://it.wikipedia.org/wiki?curid=1603220", "title": "Deutsches Heer (1871-1919)", "text": "Il Deutsches Heer conosciuto anche con il nome di \"Reichsheer\" (esercito nazionale), \"kaiserliches Heer\" (esercito imperiale) o \"Kaiserreichsheer\" (esercito dell'impero tedesco), fu l'insieme delle forze militari tedesche di terra operative tra il 1871 e il 1919, coincidenti con la nascita e la caduta dell'Impero tedesco.\nFu creato ufficialmente il 29 luglio 1871 con il decreto \"Ordnung f\u00fcr Kriegsbundes Armee in Deutschland\", emanato per ordine del cancelliere Otto von Bismarck.\nL'esercito tedesco combatt\u00e9 soprattutto durante la Prima guerra mondiale, dimostrando disciplina, coesione e tenacia, riuscendo a resistere per quattro anni contro la superiore potenza numerica e materiale delle nazioni dell'Intesa. Le truppe furono in grado di combattere sul suolo nemico fino all'armistizio dell'11 novembre 1918 e rientrarono ordinatamente in patria dove furono accolte con gratitudine dai capi della nuova Germania repubblicana seguita alla caduta di Guglielmo II.\nL'esercito fu sciolto al termine della guerra e sostituito, secondo le clausole del Trattato di Versailles, dalla nuova Reichswehr.\nStoria.\nAll'interno della Confederazione germanica, formatasi dopo le guerre napoleoniche, ogni Stato era inizialmente dotato di un proprio esercito ed era responsabile del mantenimento di unit\u00e0 da mettere a disposizione della Confederazione in caso di conflitto.\nQuando operavano insieme, queste unit\u00e0 erano conosciute con il nome di Esercito federale (\"Bundesheer\"), che fu impegnato nel corso del XIX secolo in vari conflitti, tra cui la Prima Guerra dello Schleswig del 1848-1850. Fin dal 1864 per\u00f2 i due ceppi principali dell'Esercito federale, ossia dell'Impero austriaco e del Regno di Prussia, mostrarono forti rivalit\u00e0 interne, che furono risolte solo quando, con la guerra austro-prussiana nel 1866, si suggell\u00f2 la supremazia militare prussiana.\nDopo la guerra, una vittoriosa e molto allargata Prussia form\u00f2 una nuova confederazione, la Confederazione Tedesca del Nord, che comprendeva gli stati del nord della Germania. Il trattato che costitu\u00ec questa federazione, indic\u00f2 anche il mantenimento e l'organizzazione di un dell'esercito federale e di una marina federale (\"Bundesmarine\" o\" Bundeskriegsmarine\"), inoltre venne stipulato tra la Confederazione Tedesca del Nord e gli stati tedeschi battuti durante la guerra, la subordinazione dei loro eserciti sotto il comando prussiano, che di l\u00ec in poi ne decise formazione, dottrina e attrezzature.\nPoco dopo lo scoppio della guerra franco-prussiana nel 1870, la Confederazione Tedesca del Nord stipul\u00f2 ulteriori convenzioni in materia di questioni militari con gli Stati non membri della confederazione: Baviera, W\u00fcrttemberg, e Baden.\nSecondo queste convenzioni e dopo la costituzione dell'Impero tedesco il 16 aprile 1871, nacque di conseguenza anche un esercito imperiale, il Reichsheer formato da contingenti bavaresi, sassoni, del W\u00fcrttemberg e del Baden, mentre i comandi dell'Esercito prussiano assunsero il controllo quasi totale sugli eserciti degli altri Stati dell'Impero.\nDopo il 1871, tuttavia, gli eserciti di Prussia, Baviera, Sassonia, Baden e del W\u00fcrttemberg continuarono a mantenere identit\u00e0 distinte, anche se nei documenti ufficiali e nei codici penali militari era citato l'esercito imperiale. Ogni regno aveva il suo Ministero della Guerra, Baviera e Sassonia pubblicarono direttive distinte e liste di anzianit\u00e0 per i loro ufficiali diverse da quello che fecero singolarmente gli eserciti del W\u00fcrttemberg e della Prussia.\nPrimi anni.\n L'istituzione recentissima dell'Impero tedesco fece optare il cancelliere Otto von Bismarck per un mantenimento della struttura federale pre-unitaria che si rispecchi\u00f2 quindi nell'esercito, dove insegne, divise e distintivi ricordavano a ciascuno la propria identit\u00e0 statale.\n1885.\nNel 1885 il \"deutsches Heer\" era diviso in due grandi sezioni: \"Feld-Armee\" (esercito campale con 1.265.746 effettivi) e \"Landwehr\" (milizia mobile composta da 809.817 uomini). La prima era costituita da uomini dell'esercito permanente, della riserva militare, dell'artiglieria e del genio, mentre la seconda dalle truppe di deposito, di guarnigione e territoriali.\nUna divisione di fanteria era formata da due brigate di due reggimenti ciascuna, con tre battaglioni per reggimento (il 3\u00ba battaglione era sempre di fucilieri tranne che nei reggimenti sassoni, bavaresi e del Meclemburgo); a ci\u00f2 si aggiungeva anche un reggimento di cavalleria, quattro batterie di artiglieria, una o due compagnie pionieri e una addetta alla costruzione di ponti, e tutto il personale della sanit\u00e0 e incaricato del trasporto viveri e munizioni. Due divisioni formavano un corpo d'armata, il quale disponeva di propri cannoni, genieri, servizi, unit\u00e0 mediche e un battaglione di cacciatori a piedi. C'erano poi delle eccezioni: un reggimento infatti poteva anche essere indipendente ed essere composto da 4.763 uomini, 18 cannoni e 101 carri per i servizi; le divisioni con un organico diverso erano quelle della Guardia, di Sassonia e dell'Alsazia-Lorena.\nLa fanteria era suddivisa in reparti della Guardia, dei granatieri, dei fucilieri e della fanteria di linea, ma erano pi\u00f9 che altro distinzioni dettate dalle tradizioni che non da sostanziali differenze. Diverso era invece il discorso per i 93 reggimenti di cavalleria:\nL'artiglieria era sempre reggimentale, con 37 reggimenti per un totale di 341 batterie con 6 cannoni, 8 cassoni, 3 carrette e un carro-fucina (il tutto dipinto di azzurro) ciascuna.\nAnche la suddivisione del genio, del treno (addetti alle trasporto dei rifornimenti) e delle comunicazioni era abbastanza complessa: dei 19 battaglioni del genio, 14 erano prussiani, 1 sassone, 1 del W\u00fcrttemberg, 1 del Baden e 2 bavaresi (questi ultimi su 5 compagnie anzich\u00e9 su 4, come gli altri); i battaglioni del treno erano 18, di cui 13 prussiani, 1 sassone, 1 del W\u00fcrttemberg, 1 del Baden e 2 bavaresi, oltre ad una compagnia dell'Assia; delle comunicazioni si occupavano invece quasi totalmente i prussiani (un reggimento) se si esclude la presenza di una compagnia bavarese.\nLa sanit\u00e0 era oggetto di grande attenzione: vi erano infatti 12 ufficiali medici in una divisione di fanteria e 20 in una di cavalleria, ed erano allestiti 12 ospedali da campo per ogni corpo d'armata; inoltre, in tempo di guerra, le associazioni volontarie di pubblica assistenza potevano venire militarizzate.\nChi faceva parte della \"Landwehr\" in caso di necessit\u00e0 poteva essere inserito, con gli stessi gradi e possibilit\u00e0 di fare carriera, nell'esercito vero e proprio, venendo sostituito dagli uomini della \"Landsturm\" (tutti gli uomini abili dai 17 ai 42 anni) nei compiti di sorveglianza delle frontiere e secondari.\nPrima guerra mondiale.\nIl primo (ed ultimo) vero impiego del KDA fu nella guerra del 1914 - 1918, nel corso della quale, l'esercito tedesco fu sempre il punto di forza principale della coalizione guidata dagli Imperi Centrali, ottenendo numerosi successi su tutti i fronti su cui fu impiegato e prestando aiuto con propri reparti ai suoi alleati.\nLa capacit\u00e0 e la resistenza mostrata dalle truppe tedesche durante la Prima guerra mondiale, ha ricevuto riconoscimenti durante la guerra dagli stessi avversari e, dopo la guerra, dalla maggior parte degli storici e dagli specialisti; Basil Liddell Hart scrive, riguardo al comportamento dell'esercito tedesco in guerra, di \"incomparabili doti di resistenza e di abilit\u00e0\" e di \"impresa davvero epica, sia sotto l'aspetto militare che sotto quello umano\". L'esercito tedesco effettivamente riusc\u00ec per quattro anni a resistere alla grandi offensive alleate sul Fronte occidentale, sconfisse la Russia sul fronte orientale, e contribu\u00ec alle operazioni vittoriose contro Serbia, Romania e Italia. Nel 1918 peraltro le truppe tedesche diedero infine segno di cedimento del morale e di minore coesione, dopo il fallimento delle offensive di primavera, e la controffensiva alleata rinforzata dal continuo afflusso delle truppe americane, inesperte ma fresche e combattive. Negli ultimi mesi della guerra quindi l'esercito tedesco si trov\u00f2 sull'orlo della sconfitta militare completa che fu evitata con la conclusione dell'armistizio mentre le truppe si trovavano ancora sul territorio franco-belga e continuavano ad opporre forte resistenza agli eserciti alleati.\nLe terribili perdite subite dalle forze armate tedesche furono inferiori solo a quelle subite dall'Impero russo (9.150.000 vittime), e ammontarono a 1.773.700 morti, 4.216.058 feriti e 1.152.800 tra prigionieri e dispersi, per un totale di 7.142.558 perdite.\nI comandi.\nComandante supremo dell'Esercito Imperiale tedesco fu fin dalla sua costituzione il Kaiser, assistito dall'assistente militare di gabinetto dell'esercito, che aveva il controllo sull'esercito attraverso il Ministero della Guerra, e dallo stato maggiore del regio esercito bavarese, in quanto la Baviera aveva mantenuto un proprio Ministero della Guerra e un proprio stato maggiore, anche se sotto il coordinamento generale dello stato maggiore prussiano.\nIl sistema di comando e controllo dell'esercito tedesco fu pesantemente influenzato, anche in seguito alle sconfitte subite dalla Prussia durante le guerre napoleoniche, proprio da questo esercito che durante tutto il XIX secolo si distinse in diverse azioni militari, ma soprattutto si distinse per la sua efficienza e efficacia.\nPiuttosto che affidarsi principalmente alla competenze marziali dei singoli membri della nobilt\u00e0 tedesca, che domin\u00f2 per lungo tempo l'organizzazione militare, l'esercito tedesco istitu\u00ec una serie di riforme per assicurare un'organizzazione e una pianificazione precisa e ben coordinata tra tutti i livelli di comando dell'esercito, direzionando e irreggimentando secondo ordini precisi tutti i livelli amministrativi e militari, dallo stato maggiore fino ai sottufficiali.\nAttraverso una minuziosa ed efficace pianificazione del lavoro organizzativo, l'esercito imperiale tedesco divenne un organo militare efficiente e preparato, con una chiara impronta prussiana, che condizion\u00f2 nel bene e nel male i suoi atteggiamenti nel resto della sua storia.\nOrganizzazione in tempo di pace.\nGli ispettorati.\nLa Germania, con l'eccezione della Baviera, fu divisa in ispettorati dell'esercito, cinque nel 1871, e altri tre aggiunti tra il 1907 e il 1913. Il Ministero della Guerra di Baviera, infatti, mantenne il proprio comando, ed ognuno di questi \"ispettorati\" oggi pu\u00f2 essere considerato l'equivalente di una zona militare sotto controllo un certo numero di reparti.\nCorpi d'armata.\nLa formazione organizzativa di base nell'esercito Imperiale, era il corpo d'armata, costituito da due o pi\u00f9 divisioni a copertura di una specifica area geografica. I Corpi erano anche responsabili del mantenimento delle riserve e dei \"Landwehr\" nella propria zona di controllo, alla vigilia della Grande Guerra, erano 21 i Corpi a controllo delle aree sotto la giurisdizione prussiana, pi\u00f9 3 corpi d'armata bavarese. Oltre ai corpi regolari, vi era anche un Corpo della Guardia \"(Gardekorps)\", un reparto d'\u00e9lite, che controllava direttamente l'area di Berlino.\nGeneralmente le divisioni, includevano un battaglione di fanteria leggera, (J\u00e4ger), un battaglione di artiglieria a piedi, un battaglione di genieri, un battaglione dei telegrafisti e un battaglione \"treno\".\nAlcune aree di controllo, erano presidiate da reparti specifici, come le truppe fortezza, ciascuno dei 24 Corpi avevano a disposizione un'unit\u00e0 d'aviazione (\"Feldflieger Abteilung\").\nDivisioni.\nUna divisione standard dell'esercito imperiale tedesco era costituita da due brigate di fanteria di due reggimenti ciascuna, una brigata di cavalleria formata anch'essa da due reggimenti, e una brigata di artiglieria in due reggimenti. Nel 1914, oltre alle tre divisioni appartenenti al Corpo della Guardia, vi erano 42 divisioni regolari nell'esercito di cui quattro divisioni sassoni e due divisioni W\u00fcrttemberg, e sei divisioni dell'esercito bavarese.\nQueste divisioni furono tutte mobilitate nell'agosto 1914, dove furono riorganizzate, ricevendo ognuna dei battaglioni di genieri e altre unit\u00e0 di supporto, e rinunciando a gran parte della loro cavalleria per formare divisioni di cavalleria apposite. Con il proseguimento della prima guerra mondiale, l'esercito fu aumentato fino alle 251 divisioni formate e riformate durante la guerra, nell'esercito tedesco.\nReggimenti.\nC'erano tre tipi fondamentali di reggimento nell'esercito tedesco, quello di fanteria, di cavalleria e di artiglieria. Altre specialit\u00e0, come i \"pionieri\" e le truppe di collegamento, furono organizzate in unit\u00e0 di supporto pi\u00f9 piccole.\nEquipaggiamento.\nUniforme 1890\u20131913.\nLa cos\u00ec detta \u201euniforme di pace\u201c \"Friedensuniform\" era blu o verde nella maggior parte dei casi. Alcune eccezioni erano fatte dai corazzieri (bianco), le truppe bavaresi (celeste), gli ussari (nero e rosso).\nFucili e carabine.\nAl momento della proclamazione dell'Impero nel 1871, l'esercito prussiano era armato con il fucile Dreyse (con otturatore ad ago girevole-scorrevole) e il suo utilizzo era stato esteso anche agli altri eserciti dei paesi che formavano la Confederazione Tedesca guidata dalla Prussia di Bismarck, tranne la Baviera che utilizzava ancora il fucile Werder M1869. Tale arma, per quanto considerata valida al momento dell'adozione, durante la guerra franco-prussiana si era dimostrata inferiore al francese Chassepot e dunque si rese necessaria l'adozione di un fucile pi\u00f9 moderno per equipaggiare i reparti dell'esercito.\nNel 1872 venne approvato il decreto Mauser KDA che riarmava completamente con i nuovi fucili Mauser mod. 1871 a colpo singolo. Nonostante fucile rispettasse gli standard richiesti in fatto di potenza e precisione, sussistevano ancora diversi problemi: l'arma utilizzava infatti munizioni a polvere nera, cosa che creava non pochi problemi in virt\u00f9 del fatto che i residui tendevano ad accumularsi nella canna, inoltre il fumo rendeva il tiratore troppo visibile, mentre l'otturatore era piuttosto fragile rendendo necessaria una particolare attenzione alla manutenzione dell'arma. Nonostante i problemi i Mauser mod.1871 rimasero in dotazione all'esercito, subendo alcune modifiche nel corso degli anni, come con il Mauser M71/84 (con l'adozione di serbatoio tubolare che fece passare la capacit\u00e0 da 1 a 8 colpi).\nGli anni '80 del XIX secolo videro l'adozione della polvere infume nel munizionamento dalla maggior parte delle potenze europee, cosa che rese le armi a polvere nera obsolete, rendendo necessaria la progettazione e l'adozione di un nuovo fucile da parte del Deutsches Heer. Come soluzione \"tappabuchi\" fu adottato per circa dieci anni il Gewehr 88: si trattava sostanzialmente della versione tedesca del francese Lebel 1886, con alcuni miglioramenti e caratteristiche mutuate dai sistemi Mauser e Mannlicher. L'arma, per quanto buona, era comunque da considerarsi un fucile di \"passaggio\" in attesa che venisse progettato qualcosa di meglio, cosa che avvenne nel 1900 quando il Deutsches Heer adott\u00f2 ufficialmente il Gewehr 98, il quale sarebbe rimasto in dotazione alle forze armate germaniche per i quasi cinquant'anni successivi.\nPistole.\nCome la maggior parte degli eserciti europei, anche la dottrina militare tedesca prevedeva come armamento standard il fucile per i soldati di truppa e la sciabola per gli ufficiali ed erano rare le pistole come dotazione, tanto che spesso gli ufficiali erano soliti acquistarle di persona da rivenditori privati. La guerra austro-prussiana e quella franco-prussiana tuttavia, evidenziarono la necessit\u00e0 di dotare anche gli ufficiali di un'arma da fianco che non fosse solo la sciabola; inizialmente l'esercito si limit\u00f2 ad acquistare le pistole necessarie da paesi con una tradizione pi\u00f9 consolidata come gli Stati Uniti (nel 1855 la Prussia, neutrale durante la Guerra di Crimea, sequestr\u00f2 3,000 il revolver Colt 1851 originariamente destinati alla Russia nel porto di Amburgo, destinandone circa un migliaio agli ufficiali della Ko\u00f6nigliche Marine) tuttavia la situazione venne risolta nel 1880 con l'adozione del Reichsrevolver M1879 ad azione singola in calibro 10,6x25mmRM; tale arma (costruita in due versioni) fu la principale arma da fianco per ufficiali e graduati per oltre vent'anni. Con l'apparizioni delle pistole automatiche tuttavia si rese necessario una nuova modernizzazione dell'armamento, cos\u00ec lo Heer acquis\u00ec diversi modelli di fabbricazione nazionale, tra i quali spiccano la Mauser C96, l'iconica Luger P08 e la Dreyse M1907. Le prime due rimasero in servizio anche per molti anni dopo la Prima Guerra Mondiale, prendendo parte a diversi conflitti minori e alla Seconda Guerra Mondiale.\nPistole Mitragliatrici.\nL'Esercito Tedesco (assieme al Regio Esercito Italiano con il MAB 18) fu uno dei primi eserciti del mondo ad utilizzare estensivamente le pistole mitragliatrici nel corso di un conflitto armato su larga scala. Nell'ultimo anno della Prima Guerra Mondiale infatti, fu sviluppato e adottato il primo efficace mitra (MP18), che and\u00f2 ad armare le Truppe d'Assalto tedesche durante le ultime offensive della guerra\nMitragliatrici.\nLe prime mitragliatrici adottate dal Deutsches Heer furono, per interessamento personale del Kaiser Guglielmo II (il quale spese parte del patrimonio della Casa Imperiale per acquistare la prima commessa), furono le Mitragliatrici Maxim del progettista americano Hiram S. Maxim. Negli anni successivi i tecnici militari tedeschi migliorarono il progetto di Maxim arrivando cos\u00ec a sviluppare la Maschinengewehr 08, meglio nota come MG 08, che sarebbe stata poi l'arma standard dell'Esercito Tedesco nella Prima Guerra Mondiale. Nel 1914 lo Heer aveva in dotazione 4 411 di queste armi, numero che crebbe fino a raggiungere i 130 000 esemplari in tutte le versioni (MG 08/15, I.MG 08/15, LMG 08/15). In seguito quest'arma rimase in servizio anche dopo la Grande Guerra, andando ad armare il Reichswehr e la Wehrmacht.\nElmetti.\nDal 1842 l'Esercito Prussiano aveva in dotazione il caratteristico elmetto chiodato (Pickelhaube), un casco di cuoio con rifiniture di ottone culminante con un puntale conico, quest'ultimo concepito per deviare le sciabolate dall'alto da parte di truppe di cavalleria. Questo elmetto fu in dotazione al Deutsches Heer fino al 1914, ricoprendo sia una funzione pratica che decorativa (Bismarck, Guglielmo II e gli alti ufficiali germanici erano soliti indossarne versioni riccamente decorate nelle cerimonie ufficiali), diventando un simbolo iconico del militarismo prussiano. Tuttavia nei primi mesi di guerra i comandi tedeschi si resero conto che il Picklehaube non offriva alle truppe una protezione sufficiente dalle schegge e colpi di rimbalzo, cos\u00ec si giunse all'adozione dello Stahlhelm M1916, il quale sarebbe poi a sua volta divenuto un'icona delle forze armate tedesche fino al 1945.\nL'aviazione.\nLa Deutsche Luftstreitkr\u00e4fte, nota prima dell'ottobre 1916 come Die Fliegertruppen des deutschen Kaiserreiches (in italiano Servizio aereo dell'esercito imperiale tedesco) o semplicemente Die Fliegertruppen, fu la componente aerea del Deutsches Heer durante la prima guerra mondiale.\nSebbene il termine appaia molto vicino al concetto di \"forza aerea tedesca\", al contrario della controparte britannica che costitu\u00ec due forze aeree indipendenti, i Royal Flying Corps e il Royal Naval Air Service, rester\u00e0 parte integrante dell'esercito imperiale per tutta la durata del conflitto.\nColori e bandiere.\nNon appena terminata la guerra franco-prussiana nacque l'Impero tedesco. La recente formazione di uno stato comprendente molte identit\u00e0 territoriali, perlomeno nei primi anni, si rispecchi\u00f2 anche nel nuovo esercito, dove ogni soldato appartenente ad un ex regno sovrano aveva propri colori:\nUn tale caleidoscopio di colori rimase anche nelle divise. I generali di norma avevano un'uniforme blu scuro, ma quella dei generali, ufficiali di stato maggiore e soldati bavaresi era celeste, mentre i generali del Ducato di Brunswick l'avevano nera (cos\u00ec come i soldati avevano nere le pistagne); i reggimenti di cacciatori prussiani e sassoni erano vestiti di verde scuro, ma il 14\u00ba reggimento del Meclemburgo vestiva i suoi cacciatori di azzurro scuro e i bavaresi di azzurro chiaro; i numeri distintivi di Prussia e Baden erano gialli su rosso o rossi su altri colori, il Meclemburgo li aveva rossi su bianco o gialli su rosso, la Sassonia, il W\u00fcrttemberg e la Baviera gialli e il Brunswick neri. Eccezion fatta per i bavaresi (che tennero fino al 1895 il caratteristico elmo con il cimiero), tutti indossavano il \"Pickelhaube\", ma gli artiglieri prussiani avevano una sferetta al posto del chiodo e quelli del Brunswick indossavano lo Sciacc\u00f2; la visiera dei berretti era comune a tutti tranne che ai sottufficiali bavaresi e ai fanti sassoni."}
{"id": "1603222", "revid": "599013", "url": "https://it.wikipedia.org/wiki?curid=1603222", "title": "Religiosi terziari cappuccini di Nostra Signora Addolorata", "text": "I Religiosi Terziari Cappuccini di Nostra Signora Addolorata (in latino \"Fratres Tertii Ordinis Sancti Francisci Capulatorum a Beata Virgine Perdolente\") sono un istituto religioso maschile di diritto pontificio: i membri di questa congregazione clericale, detti popolarmente Amigoniani, pospongono al loro nome la sigla T.C.\nStoria.\nLa congregazione venne fondata nel convento della Maddalena di Massamagrell dal cappuccino spagnolo Luis Amig\u00f3 Ferrer (1854-1934) per l'assistenza ai detenuti e la rieducazione dei minorenni: il 12 aprile 1889, festa di Nostra Signora Addolorata, i primi quattordici postulanti ricevettero l'abito religioso, dando formalmente inizio all'istituto.\nL'arcivescovo di Valencia, Antol\u00edn Monescillo y Viso, ne approv\u00f2 le costituzioni l'8 aprile 1889 e l'11 gennaio 1895 il governo spagnolo autorizz\u00f2 i Terziari Cappuccini a prestare servizio nelle carceri e nei riformatori statali.\nI terziari cappuccini dell'Addolorata ottennero l'approvazione pontificia il 19 settembre 1905 (a causa della travagliata scena politica in Spagna venne saltato il passaggio del decreto di lode) e le loro costituzioni vennero approvate definitivamente della Santa Sede il 7 maggio 1910.\nDurante la guerra civile spagnola trovarono la morte 29 religiosi.\nLa congregazione venne aggregata all'Ordine dei frati minori cappuccini il 19 giugno 1905 e i suoi membri osservano la regola del Terzo ordine regolare di San Francesco; esiste anche il ramo femminile delle Sorelle terziarie cappuccine della Sacra Famiglia.\nAttivit\u00e0 e diffusione.\nGli Amigoniani sono dediti al recupero e all'educazione della giovent\u00f9 traviata: prestano il loro servizio soprattutto presso le scuole professionali e le carceri minorili.\nSono presenti in Europa (Germania, Italia, Polonia, Spagna), nelle Americhe (Argentina, Bolivia, Brasile, Cile, Colombia, Costa Rica, Repubblica Dominicana, Ecuador, Nicaragua, Panama, Porto Rico, Stati Uniti d'America, Venezuela), in Costa d'Avorio e nelle Filippine; la sede generalizia \u00e8 a Roma.\nAl 31 dicembre 2015, la congregazione contava 68 case e 370 religiosi, 193 dei quali sacerdoti."}
{"id": "1603223", "revid": "1714743", "url": "https://it.wikipedia.org/wiki?curid=1603223", "title": "Giovanni VI di Anhalt-Zerbst", "text": "Biografia.\nFu figlio del principe Rodolfo di Anhalt-Zerbst e della sua seconda moglie, la principessa Maddalena di Oldenburg.\nRicevette un'educazione rigidamente protestante, data anche la forte presenza della madre nella sua vita, donna pia e devota. La sua signoria si estese anche alle citt\u00e0 di Zerbst, Coswig e Wittenberg. Dal 1633 fu anche reggente per il conte Antonio G\u00fcnther di Oldenburg.\nIl suo governo fu prevalentemente improntato sull'esaltazione della riforma luterana, in tutte le sue forme e in particolare nella propaganda degli ideali del clero riformato.\nNel 1642, assieme a Konrad Balthasar Pichtel e a Joachim von B\u00f6selager ader\u00ec alla Societ\u00e0 dei Carpofori, un circolo letterario fondato dal principe Luigi I di Anhalt-K\u00f6then.\nMor\u00ec all'et\u00e0 di 46 anni, a Zerbst.\nMatrimonio e figli.\nGiovanni spos\u00f2 la principessa Sofia Augusta di Holstein-Gottorp (1630\u22121680), figlia del principe Federico III di Holstein-Gottorp.\nDa questo matrimonio nacquero 12 figli, la maggior parte dei quali morti in tenera et\u00e0:"}
{"id": "1603225", "revid": "123159780", "url": "https://it.wikipedia.org/wiki?curid=1603225", "title": "Mauro Malavasi", "text": "Biografia.\nDall'et\u00e0 di sei anni frequenta la scuola di musica di Mirandola con Serafino Giglioli e gi\u00e0 da bambino entra a far parte della banda cittadina come tamburo. Nel frattempo inizia anche lo studio della tromba che all'et\u00e0 di dodici anni lo porta ad iscriversi al conservatorio \u201cGiovan Battista Martini\u201d di Bologna, presso la cattedra di Alberto Mantovani, anch'egli mirandolese. Contemporaneamente studia composizione, direzione d'orchestra, musica corale, musica elettronica e d'uso, diplomandosi in breve tempo in tutte le suddette discipline.\nNel 1978 gli viene commissionata la realizzazione di una cover della canzone \"I'm a Man\" di Steve Winwood. Il brano entra a fare parte dell'LP \"I'm a man\" dei Macho e diventa un successo negli Stati Uniti e di riflesso in tutto il mondo. A seguito di ci\u00f2 cominciano le commissioni da parte delle pi\u00f9 importanti etichette discografiche statunitensi (Atlantic, Warner, Capitol, etc) e un'intensa attivit\u00e0 di successo nell'ambito della musica soul- black - dance internazionale; produce artisti e gruppi come Peter Jacques Band, Change, Luther Vandross, B. B. &amp; Q. Band, Ritchie Family e Reddings ricevendo diversi premi e dischi d'oro.\nNel 1983 incontra Lucio Dalla a New York che gli chiede di lavorare con lui. Si avvia cos\u00ec una lunga collaborazione che lo porta a produrre ed arrangiare vari dischi di grande successo (\"Viaggi organizzati\", \"Dalla/Morandi\", \"Cambio\", \"Canzoni\") e colonne sonore di film (\"Mamma Lucia\", \"Pummar\u00f2\", \"I Picari\", \"Il frullo del passero\"). Con il brano \"Felicit\u00e0\", composto insieme a Dalla per quest'ultimo film, si aggiudica nel 1989 il David di Donatello per la migliore canzone originale.\nIn quegli anni decide di ritornare in Italia dove collabora con vari artisti pop italiani come Gianni Morandi, Tony Esposito, Mango, Gianna Nannini, Luca Carboni, My Mine, Biagio Antonacci, Jo Squillo, Luciano Pavarotti e Dalla stesso.\nNel 1992 scrive il brano \"Romanza\" ed inizia a produrre ed arrangiare Andrea Bocelli, collaborazione che continua fino ai giorni nostri.\nNel 2003 ha scritto il brano \"Oceano\", portato da Lisa al Festival di Sanremo 2003.\nNel 2008 gli \u00e8 stato assegnato il \"Premio Pico della Mirandola\"."}
{"id": "1603231", "revid": "21583", "url": "https://it.wikipedia.org/wiki?curid=1603231", "title": "V\u00e1clav Smet\u00e1\u010dek", "text": "Biografia.\nDopo avere studiato oboe al Conservatorio di Praga con Ladislav Skuhrovsk\u00fd, composizione con Jaroslav K\u0159i\u010dka e direzione d'orchestra con Metod Dole\u017eil e Pavel D\u011bde\u010dek, mentre allo stesso tempo frequentava i corsi di musicologia ed estetica all'Universit\u00e0 Carolina di Praga, divenne ben presto noto come membro del Quintetto di fiati di Praga che aveva fondato nel 1928.\nDal 1930 al 1933 fu membro di Radio Praga, come conduttore ed editore; in seguito, nel 1945 lavor\u00f2 come pedagogo al Conservatorio di Praga e all'Accademia delle Arti di Praga. Fu direttore della Societ\u00e0 Corale Hlalol e, nel 1946, dell'Orchestra FOK (Film, Opera, Concerti).\nCome direttore dell'Orchestra sinfonica di Praga, fece molte innovazioni; allarg\u00f2 il suo repertorio alla musica del XX secolo e ai grandi capolavori sinfonico corali (inclusi quelli di Reicha, Mozart, Cherubini, Dvo\u0159\u00e1k, Foerster, Martin\u016f, Orff, Kabel\u00e1\u010d e Fi\u0161er).\nVerso il 1938 inizi\u00f2 la sua carriera internazionale di direttore d'orchestra che lo ha visto, con notevole successo, alla testa di molte tra le pi\u00f9 grandi orchestre in Europa e in America.\nDal 1945 inizi\u00f2 la carriera di insegnante al Conservatorio e all'Accademia d'arte di Praga.\nNel 1976 lo Stato gli confer\u00ec il titolo di Artista nazionale."}
{"id": "1603235", "revid": "93556", "url": "https://it.wikipedia.org/wiki?curid=1603235", "title": "Provincia di Tiznit", "text": "La provincia di Tiznit \u00e8 una delle province del Marocco, parte della Regione di Souss-Massa.\nNel 2009 una parte del suo territorio meridionale \u00e8 stato scisso per formare la nuova provincia di Sidi Ifni.\nGeografia antropica.\nSuddivisioni amministrative.\nLa provincia di Tiznit, prima della scissione, contava 4 municipalit\u00e0 e 40 comuni:"}
{"id": "1603238", "revid": "287204", "url": "https://it.wikipedia.org/wiki?curid=1603238", "title": "Vaclav Smetacek", "text": ""}
{"id": "1603239", "revid": "293489", "url": "https://it.wikipedia.org/wiki?curid=1603239", "title": "Margot Mine", "text": ""}
{"id": "1603241", "revid": "1711941", "url": "https://it.wikipedia.org/wiki?curid=1603241", "title": "Tiznit", "text": "Tiznit (in berbero: \u2d5c\u2d49\u2d63\u2d4f\u2d49\u2d5c, \"Tiznit\", ) \u00e8 una citt\u00e0 del Marocco, capoluogo della provincia omonima, nella regione di Souss-Massa.\nLa citt\u00e0 \u00e8 anche conosciuta come T\u012bzn\u012bt. Conosciuta in Marocco anche come \"Citt\u00e0 dell'argento\", Tiznit \u00e8 famosa per il suo artigianato. Oltre alle produzioni di artigiani locali, \u00e8 infatti possibile acquistare artigianato berbero, direttamente acquistato dai commercianti di Tiznit dalle popolazioni berbere delle montagne circostanti.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 357 membri nel 1936 e 450 membri nel 1951, emigrata in massa verso Israele e Francia negli anni 1950 e 1960."}
{"id": "1603245", "revid": "73843", "url": "https://it.wikipedia.org/wiki?curid=1603245", "title": "Avery Howe", "text": ""}
{"id": "1603249", "revid": "1516087", "url": "https://it.wikipedia.org/wiki?curid=1603249", "title": "Sidi Ifni", "text": " \nSidi Ifni (in berbero: \u2d49\u2d3c\u2d4f\u2d49, \"Ifni\", ) \u00e8 una citt\u00e0 del Marocco, nell'omonima provincia, nella regione di Guelmim-Oued Noun, sull'Oceano Atlantico. Ha una popolazione di circa 20.000 abitanti. L'economia della citt\u00e0 si basa sulla pesca.\nStoria.\nNella zona, nel 1476, venne fondato dagli spagnoli un insediamento col nome di Santa Cruz de la Mar Peque\u00f1a, che rimase spagnolo fino al 1524 quando fu riconquistato dal Marocco.\nStoricamente, Sidi Ifni dovrebbe essere la localizzazione di Santa Cruz de la Mar Pequena, il luogo dell'antica fortezza spagnola tra Agadir e Tarfaya. Nel 1860, dopo la Guerra Ispano Marocchina, Sidi Ifni e il suo territorio vennero ceduti dal Marocco alla Spagna col Trattato di Tangeri. Inoltre nel 1884 la Spagna acquist\u00f2 l'odierno Sahara Occidentale. La Spagna amministr\u00f2 il territorio di Ifni e il Sahara Occidentale assieme, con il nome di Sahara Spagnolo, o R\u00edo de Oro e Saguia el-Hamra.\nIl Marocco invase Ifni nel 1957 (eccetto la capitale, Sidi Ifni). Nel 1969, sotto pressione marocchina, la Spagna restitu\u00ec Sidi Ifni al Marocco."}
{"id": "1603251", "revid": "1543377", "url": "https://it.wikipedia.org/wiki?curid=1603251", "title": "Keith Devlin", "text": "Biografia.\n\u00c8 direttore esecutivo del Centro per gli studi sul linguaggio e sull'informazione della Stanford University e docente di matematica alla medesima universit\u00e0.\nInoltre, \u00e8 commentatore alla National Public Radio, dove \u00e8 noto col nomignolo di \"The Math Guy\". Al 2004 \u00e8 autore di 24 libri, per la maggior parte di divulgazione scientifica, accessibili al grande pubblico.\nInoltre, \u00e8 curatore del \"Devlin's Angle\", una rubrica ricreativa da lui tenuta per la Mathematical Association of America. Nell'ambito di tale attivit\u00e0, \u00e8 stato mentore per la pubblicazione del libro \"Contro l'ora di matematica\", un pamphlet di Paul Lockhart, professore di matematica nelle scuole secondarie, fortemente critico nei confronti dei metodi correnti di insegnamento della matematica."}
{"id": "1603254", "revid": "110157", "url": "https://it.wikipedia.org/wiki?curid=1603254", "title": "Rimavsk\u00e1 Sobota", "text": "Rimavsk\u00e1 Sobota (in ungherese: \"Rimaszombat\", in tedesco: \"Gro\u00dfsteffelsdorf\") \u00e8 una citt\u00e0 della Slovacchia, capoluogo dell'omonimo distretto nella regione di Bansk\u00e1 Bystrica.\nStoria.\nI primi documenti scritti riguardo alla citt\u00e0 risalgono al 1271.\nSociet\u00e0.\nEtnie e minoranze straniere.\nNel 2001 la composizione etnica della citt\u00e0 era la seguente:"}
{"id": "1603256", "revid": "287204", "url": "https://it.wikipedia.org/wiki?curid=1603256", "title": "Rimavska Sobota", "text": ""}
{"id": "1603268", "revid": "59785", "url": "https://it.wikipedia.org/wiki?curid=1603268", "title": "Cucina corsa", "text": "La cucina della Corsica \u00e8 la cucina tradizionale dell'isola francese della Corsica. Essa \u00e8 soprattutto basata sui prodotti dell'isola e, a causa di motivi storici e geografici, ha molto in comune con la cucina italiana e marginalmente con quelle di Nizza e della Provenza.\nStoria.\nLa conformazione geografica della Corsica, con la costa orientale (quella pi\u00f9 vicina al continente) bassa, malarica e indifendibile, costrinse la popolazione a stabilirsi nelle montagne dell'interno I prodotti agricoli esportati durante l'antichit\u00e0 riflettono questa situazione: essi consistevano in ovini, miele, cera e resina, prodotta dalle estese foreste dell'isola.\nInoltre, l'isola era famosa per i suoi vini a buon mercato, esportati a Roma. La concentrazione degli insediamenti nella parte interna dell'isola, tipica anche della vicina Sardegna, dur\u00f2 fino all'inizio del XX secolo: nel 1911, 73.000 abitanti abitavano nella zona compresa fra 700 e 1000 metri sul livello del mare.\nNel Medioevo, e pi\u00f9 precisamente durante il XII secolo, quando Pisa era la potenza egemonica in Corsica, l'ampia immigrazione dalla vicina Toscana port\u00f2 nell'isola, insieme alla lingua toscana, costumi e pietanze tipici di quella regione italiana. Pi\u00f9 tardi, quando venne il turno di Genova a dominare l'isola, ebbe luogo un importante cambiamento nelle abitudini alimentari delle persone: il governatore genovese, con un decreto firmato il 28 agosto 1548, ordin\u00f2 che ogni proprietario terriero dovesse piantare annualmente almeno un castagno, un gelso, un ulivo e un fico, pena la multa di tre \"lire\" per ogni albero non piantato. Il motivo di questo decreto fu quello di dare un sostentamento alle popolazioni dell'isola: ancora all'inizio del seicento, l'amministratore genovese Baliano scriveva che i corsi vivevano di pane d'orzo, verdure e acqua pura.\nAltri decreti sulla stessa linea di quello emesso nel 1548, come quello emesso nel 1619, il quale dispose che dieci alberi di castagno dovessero essere piantati ogni anno da ogni proprietario terriero e mezzadro, con il tempo cambiarono radicalmente il paesaggio di intere regioni dell'isola, con la sostituzione quasi totale dei cereali con i castagni: una zona, la \"Castagniccia\", a sud di Bastia, ottenne il suo nome dalle estese foreste di castagni che la coprono. Nel XVIII secolo il castagno aveva ormai sostituito quasi completamente le colture cerealicole. Soprattutto, i castagneti cambiarono radicalmente la dieta degli isolani, proteggendoli dalle ricorrenti carestie. Fu cos\u00ec che lo storico della Corsica Jakob Von Wittelieb poteva scrivere che negli anni 30 del 1700 i viaggiatori nell'isola portavano con s\u00e9 una fiasca piena di vino e una tasca contenente un pane di castagne o alcune castagne arrostite.\nUn vecchio proverbio corso dell'alto Niolo recita: \"Pane di legnu e vinu di petra\", spiegando bene lo spazio centrale occupato dalle foreste di castagni in Corsica (e la frugalit\u00e0 dei montanari corsi, obbligati a bere l'acqua invece del vino).\nDurante la breve stagione dell'indipendenza corsa, Pasquale Paoli tent\u00f2 di arricchire la dieta dei suoi compatrioti favorendo la coltivazione della patata: per questo motivo, venne preso in giro dai suoi avversari politici che lo chiamarono \"il generale delle patate\".\nL'annessione francese nel 1768 port\u00f2 in un primo momento un cambiamento in questa situazione: nel tentativo di sottomettere i ribelli, l'esercito francese procedette ad abbattere molti castagneti, e questa politica continu\u00f2 anche durante i primi anni di pace, dal momento che Parigi favoriva i cereali rispetto alle castagne come alimento di base. Ma dopo un po', il taglio degli alberi di castagno cess\u00f2, consentendo cos\u00ec alla farina di castagne di rimanere sino all'inizio del XX secolo, sotto forma di frittelle, pane, o polenta, l'alimento base della maggior parte della popolazione della Corsica. Accanto alle castagne, alla fine del 700 la base dell'alimentazione corsa era data da cereali (soprattutto frumento e segale), legumi secchi e salumi. C'erano tuttavia delle eccezioni: da una testimonianza del 1775, sappiamo che in quell'anno i proprietari di vigne di Capo Corso utilizzavano i proventi della vendita del vino per comprare pasta italiana, carne di capra e di maiale, e baccal\u00e0, e con queste derrate vivevano tutto l'anno. I poveri della stessa regione invece dalla primavera alla vendemmia sopravvivevano lavorando nelle vigne, ma in inverno erano costretti a nutrirsi di minestre di erbe selvatiche. Alcuni fra essi l'estate si azzardavano a mietere il grano nella piana malarica di Aleria, spesso rimettendoci la salute o la vita. In generale alla fine del 700 l'alimentazione corsa era dunque a base eminentemente vegetale: il sindaco di Stazzona, in Castagniccia, rispondendo a un questionario sul modo di vita stilato dalle autorit\u00e0 francesi (\"il questionario dell'anno X\") menzionava come base della dieta del villaggio la castagna, di cui elencava 12 modi diversi di trattarla. Egli scriveva inoltre che da novembre a giugno l'unico pane era quello di castagne, e che ogni famiglia del villaggio possedeva un orto destinato esclusivamente all'autoconsumo. La monotonia dell'alimentazione vegetale era spezzata da trote e anguille.\nDopo l'inizio del 1900, l'economia autarchica del villaggio, basata principalmente sul castagno e su altri prodotti locali come la carne di maiale venne lentamente meno a causa di diversi fattori: soprattutto, l'eliminazione della malaria dopo la seconda guerra mondiale rese possibile la vita lungo la costa orientale e acceler\u00f2 lo spopolamento dell'interno: nel 1990, solo 20.000 persone vivevano ancora nella zona compresa tra 700 e 1000 m slm. Questi cambiamenti portarono anche un abbandono della produzione di alimenti tradizionali: mentre nel 1796 35.442 ettari erano occupati da boschi di castagno, nel 1977 i castagneti coprivano si' ancora 25.000 ettari, ma di questi solo 3.067 erano coltivati: il resto era lasciato agli animali Questa situazione potrebbe venire rovesciata solo parzialmente grazie alla domanda di prodotti locali proveniente dai molti turisti che visitano l'isola e alla definizione di standard di qualit\u00e0 pi\u00f9 elevati nella produzione alimentare, anche grazie alle denominazioni di origine AOC e AOP (in italiano DOC e DOP).\nProdotti tipici.\nLe castagne.\nLa coltivazione su larga scala del castagno venne introdotta in Corsica durante la dominazione genovese. Ricchi di calorie, i frutti vengono colti (senza guanti) ed essiccati, collocandoli per un mese su una grata di legno () sopra un fuoco (): questo fuoco, posto su una base di argilla secca di 1 m2 di larghezza e 20\u00a0cm di spessore, serve ad affumicare anche i salumi e riscalda la casa Dopo di che, le castagne vengono macinate per produrre farina, la quale ottiene un sapore di fumo inconfondibile da questo processo. Le castagne non colte sono mangiate dai maiali che vagano in giro per la foresta. Gli stessi vengono inoltre alimentati con farina di castagne, in modo che la loro carne acquista un sapore caratteristico. Utilizzata per preparare la polenta () e dolci, questa farina \u00e8 stata a lungo l'alimento di base per i Corsi. L'importanza del castagno nella vita della Corsica pu\u00f2 essere dedotta dal fatto che durante un pranzo di nozze tradizionale nel XIX secolo in Castagniccia, non meno di ventidue diverse portate erano preparate usando castagne come ingrediente principale.\nOggigiorno la farina di castagne \u00e8 un prodotto francese AOC e un prodotto AOP europeo, con il nome \"Farine de ch\u00e2taigne corse-Farina castagnina corsa\".\nAlla fine del XX secolo l'85% (1.200 t) delle castagne raccolte in Corsica erano state trasformate in farina, un caso unico tra tutti i dipartimenti francesi. Le 300 t di farina cos\u00ec ottenute sono state consumate quasi totalmente in Corsica: una piccola parte \u00e8 stata esportata in Francia continentale e acquistata dai Corsi della diaspora.\nLa castagna ed i relativi prodotti sono il fulcro di due fiere annuali in Corsica: \"A Fiera di a castagna\" di Bocognano, che si svolge all'inizio del mese di dicembre e la \"F\u00eate du marron\" che ha luogo a Evisa alla fine di novembre\nI formaggi.\nI formaggi tradizionali della Corsica sono realizzati esclusivamente con latte di pecora o di capra. Nella met\u00e0 degli anni '80, nell'isola venivano allevate 150.000 pecore e 20.000 capre. Il pi\u00f9 importante fra essi \u00e8 il brocciu, un formaggio di siero di latte simile alla ricotta (ma senza lattosio), prodotto per la maggior parte con latte di pecora, a volte con latte di capra. Esso pu\u00f2 essere consumato sia fresco che stagionato ed \u00e8 un ingrediente di innumerevoli piatti corsi, dai primi fino ai dolci. Al naso e al gusto, anche se non nell'aspetto, \u00e8 simile al \"brussu\" (o \"bruzzu\"), la crema di ricotta fermentata, pi\u00f9 o meno stagionata, del Ponente Ligure. Sino ad oggi il brocciu \u00e8 l'unico formaggio corso ad aver meritato l'AOP. Altri formaggi notevoli sono il \"niulincu\" (dal Niolo, il cuore dell'isola), il \"balaninu\" (dalla Balagna, la regione nord-occidentale), il \"bastilicacciu\" e il \"sartinesu\" (rispettivamente da Bastelica e Sartene, nel sud della Corsica), il \"cuscionu\" della valle di Zicavo, anche nel sud. Il \"casgiu merzu\" (\"formaggio marcio\") \u00e8 un formaggio contenente larve di insetti simile al \"casu martzu\" sardo. I produttori caseari della Corsica si incontrano ogni anno ai primi di maggio alla fiera del formaggio (\"A Fiera di u casgiu\") a Venaco.\nI salumi.\nI salumi della Corsica sono considerati tra i migliori del mondo. Ci\u00f2 \u00e8 dovuto ai processi di produzione tradizionali, e al fatto che il maiale corso () vive in parte in natura, \u00e8 incrociato col cinghiale () ed \u00e8 alimentato principalmente con castagne e farina di castagne. Ogni famiglia di contadini ha uno o due maiali: essi vengono castrati (sterilizzati se femmina) quando hanno due mesi di et\u00e0. Quando sono macellati, essi hanno circa 14 mesi di et\u00e0 e pesano 200\u00a0kg Questo accade di solito nel mese di dicembre, prima di Natale: la carcassa viene appesa a testa in gi\u00f9 per far colare il sangue, ed \u00e8 totalmente elaborata. Lo stesso giorno della macellazione, vengono preparati i figatelli, il bodeun, la \"Ventra\" (simile al sanguinaccio italiano). L'allevamento intensivo si svolge in montagna, dove gli animali non possono disturbare le culture: soprattutto in Castagniccia, Bastelica, nelle regioni della valle superiore del Taravo e di Quenza: il pastore (\"u purcaghju\") guarda i maiali, che sono liberi di cercare nel bosco castagne, radici e piccoli animali, ma alla sera sono nutriti con gli scarti di cucina e mele marce.\nSalumi tipici sono il \"prisuttu\"; \"la panzetta\"; il \"lonzu\", uno dei quattro filetti del maiale, condito, salato e affumicato; il \"figatellu\" (una salsiccia fatta con fegato di maiale), e il \"capicollu\" (chiamato anche \"coppa\") Il \"figatellu\" viene affumicato sopra il \"fucone\" per tre o quattro giorni, poi messo a seccare: pu\u00f2 essere consumato arrosto o alla griglia.\n\"Prisuttu\", \"coppa\" e \"lonzu\" hanno acquisito nel 2012 la denominazione AOC.\nSeguendo la tradizione della Francia continentale, in Corsica sono preparati diversi p\u00e2t\u00e9 (\"pastizzi\"): quello di fegato di maiale (\"pastizzu di fecatu di maiale\"), tordo (\"pastizzu di torduli\"), lepre (\"pastizzu di levru\"), merlo (\"pastizzu di meruli\", ora vietato) e cinghiale (\"pastizzu di singhjari\").\nL'olio d'oliva.\nL'olio d'oliva corso \u00e8 prodotto principalmente nelle colline della Balagna, la regione nord-ovest dell'isola, dove \u00e8 situato un quarto di tutti gli alberi di olivo dell'isola Un'altra regione importante per l'olio \u00e8 l'Alta Rocca, attorno a Bonifacio: qui nel villaggio di Santa Lucia di Tallano, si celebra ogni anno \"a festa di l'olio novu\", una fiera dedicata alla produzione dell'olio nuovo Nel complesso gli uliveti coprono in Corsica 2.000 ettari, suddivisi tra 300 produttori. Le olive, che sono per lo pi\u00f9 nere, non vengono colte manualmente: cadono sulle reti che si trovano sotto gli alberi vecchi, mentre su quelli giovani vengono colte meccanicamente La vendemmia avviene quando sono mature, tra novembre e maggio. Dal 2004 l'olio corso \u00e8 un prodotto AOC, sotto il nome di \"Huile d'olive de Corse-Oliu di Corsica\", il quale successivamente ha ottenuto anche la denominazione europea AOP.\nIl vino.\nIl vino fu introdotto in Corsica dai greci. I Romani svilupparono l'industria vinicola e importarono vini dalla Corsica. I vini dell'isola furono molto apprezzati durante il Rinascimento: nella Galleria delle Carte Geografiche in Vaticano, che raffigura le regioni d'Italia e le isole circostanti, il cosmografo italiano del XVI secolo Ignazio Danti scrisse sopra la mappa della Corsica: \"La Corsica ha ricevuto dalla natura quattro doni importanti: i suoi cavalli, i suoi cani, i suoi uomini orgogliosi e coraggiosi ed i suoi vini, i pi\u00f9 generosi, che i principi tengono in altissima considerazione!\" Nel 1887 i vigneti dell'isola furono colpiti dalla fillossera. Un drastico cambiamento nella viticoltura dell'isola avvenne all'inizio degli anni 60 del 900. A quel tempo circa 20.000 pied-noirs (colonizzatori francesi dell'Algeria) dovettero lasciare il Nord Africa e vennero reinsediati in Corsica. Lo stato francese li aiut\u00f2 con enormi capitali, che furono utilizzati fra l'altro per impiantare ampi vigneti sulla costa orientale (che era stata ripulita dalla malaria pochi anni prima), introducendo variet\u00e0 meridionali che hanno cambiato il profilo di vini corsi. La superficie vitata, che ammontava a 4.700 ettari nel 1959, sali' a 28.000 ettari nel 1978. la produzione di vino aument\u00f2 di conseguenza da 284.000 ettolitri nel 1966 a 2 milioni di ettolitri nel 1978. Questa espansione ha avuto come risultato una sovrapproduzione massiccia, che \u00e8 stata combattuta dallo stato sradicando una gran parte delle vigne. Questa misura ha portato la superficie vitata nel 1993 di nuovo a 7.609 ettari, 1.994 fra questi di vino DOC, e la produzione a 410.581 ettolitri, 76.512 di vino DOC.\nNel 1972, Il Ministero dell'Agricoltura Francese ha stabilito la denominazione \"Vin de Corse\", la denominazione AOC per i vini della Corsica Inoltre, ogni area di produzione pu\u00f2 avere un'ulteriore denominazione AOC locale Nel 2014 queste erano otto: Porto Vecchio, Figari, Sart\u00e8ne, Ajaccio, Calvi, Patrimonio, Cap Corse (quest'ultima comprendente anche il Moscato di Capo Corso, un vino dolce da dessert). I vini AOC devono obbedire a diverse prescrizioni: non pu\u00f2 essere aggiunto zucchero; almeno il 50% delle uve deve provenire da vitigni tradizionali della Corsica; il rendimento non pu\u00f2 essere superiore a 50 ettolitri per ettaro; le uve devono essere impiantate solo lungo pendii o altopiani asciutti. Le regioni vinicole pi\u00f9 importanti dell'isola sono: il territorio di Patrimonio, a sud-ovest della penisola di Capo Corso; la regione di Ajaccio; la regione di Sartene; la Balagna, e Capo Corso.\nOltre ai vini AOC, in Corsica vengono prodotti anche vini locali, sotto la denominazione \"Vin du pays\"'\nLa birra.\nUna specialit\u00e0 corsa \u00e8 la birra di castagne (\"biera accumudata cu a castagna\"), prodotta dal 1996 dalla Birreria Pietra. La birra Pietra \u00e8 una birra ambrata al 6%, prodotta da una miscela di malto e di farina di castagne. La produzione annua nel 2006 \u00e8 stata di oltre 25.000 ettolitri. Essa viene esportata anche nella Francia continentale.\nI liquori.\nI pi\u00f9 importanti liquori corsi sono l\"aquavita\", una grappa locale, e il mirto (\"licor di Mortula\"), un liquore che viene prodotto anche in Sardegna, il quale si ottiene, sia a casa che industrialmente, attraverso la macerazione in alcool delle bacche (e talvolta delle foglie) del mirto, una pianta appartenente alla macchia (\"machja\") e comune in entrambe le isole. Un famoso aperitivo \u00e8 il \"Cap Corse Mattei\". Molto popolare \u00e8 anche il \"ratafi\u00e0\", un liquore ottenuto macerando la frutta in \"aquavita\" e zucchero.\nPietanze.\nMinestre.\nLe minestre (\"e minestre\") sono una parte importante della cucina corsa. La \"minestra\", o \"zuppa corsa\", simile al minestrone, \u00e8 una zuppa di fagioli, patate, aglio, cipolla, bietola, cavolo e pomodori, il cui grasso \u00e8 data da un osso di prosciutto e da strutto. Tra le altre minestre tradizionali sono la zuppa di pane (\"minestra di pane cotto\"), simile al pancotto italiano; la zuppa con brocciu fresco (\"minestra di casgiu frescu\", di Carpineto); con brocciu invecchiato (\"minestra di brocciu seccu\"); con fagioli rossi e porro (\"minestra di fasgiolu e di porri\", del Niolo). Il Gioved\u00ec Santo, la carne viene sostituita dai ceci nella \"minestra incu i ceci di Iovi Santu\". Nell'isola \u00e8 anche preparato lo \"stufatu\", una zuppa il cui ingrediente principale \u00e8 la farina di frumento (\"stufatu di farin'di granu\") o la farina di mais (\"stufatu di farin'di granonu\"). I \"brilluli\" sono un porridge fatto con farina di castagne, acqua e latte di capra.\nPasta, gnocchi e polenta.\nI piatti a base di pasta mostrano particolarmente l'influenza italiana nella cucina corsa. In particolare \u00e8 popolare la pasta ripiena, come \"ravioli\" e i \"cannelloni\": entrambi sono ripieni di \"brocciu\", simile alla ricotta, ma i ravioli nel ripieno hanno anche spinaci Tipica \u00e8 anche la salsa con pomodori e carne macinata (\"salsa pe' a pastasciutta\"). Anche altre preparazioni rispecchiano la tradizione italiana: i \"sturzaprezi\" (letteralmente \"strangola preti\") sono gnocchi di grandi dimensioni a base di brocciu e spinaci cotti al forno, affini alla versione italiana di questo piatto; i \"panizzi\" sono frittelle preparate con farina di ceci simili alle \"panelle\" siciliane. Lasagne e gnocchi al rag\u00f9 (\"lasagne incu una salsa\" e \"gnocchi manera bastiaccia\", \"gnocchi al modo di Bastia\"), sono anche popolari. Anche se la polenta di mais \u00e8 conosciuta, in Corsica la \"pulenta\" per antonomasia \u00e8 quella preparata con farina di castagne, \"a pulenta castagnina\". Un altro piatto il cui ingrediente principale \u00e8 la farina di castagne \u00e8 la \"maccaredda\", una frittella fritta insieme alla \"panzetta\" (pancetta). Le \"razighe\", di Rusio, sono frittelle di pasta sottile a base di farina di frumento, lievito, uova e ciccioli (un sottoprodotto della preparazione dello \"sdruttu\"). I \"migliacci\" sono gallette salate impastate con farina di frumento, lievito, siero di latte, formaggio di capra o di pecora, cotte su foglie di castagno.\nCarne.\nLa carne in Corsica proviene spesso da animali allevati localmente, ed \u00e8 molto gustosa, a causa delle numerose erbe della macchia (\"machja\"), che li alimentano. Molto popolari sono sia l'agnello (\"agnellu\") che il capretto (\"caprettu\"), quest'ultimo consumato soprattutto a Pasqua Essi possono essere consumati arrostiti, come spezzatino (\"tianu\", lett. \"tegame di terracotta\") o stufato (\"in cazzarola\") Lo \"stufatu\" \u00e8 uno stufato a base di carne di manzo, prosciutto, aglio, cipolla, chiodi di garofano ed erbe aromatiche. La selvaggina \u00e8 anche abbondante: il cinghiale (\"singhjari\"), la lepre (\"levru\"), il merlo comune (\"merulu\", ora protetto) il tordo (\"tordulu\"), il beccaccino (\"bicazzu\") hanno ognuno le proprie ricette. Diversi piatti si preparano in occasione della macellazione del maiale: \"sanghi di maiale incu l'uva secca\", un sanguinaccio con l'uva passa, simile a quello italiano e al francese boudin; la \"ventra\", un'altra preparazione fatta con il sangue e lo stomaco di maiale e la bietola; il \"casgiu di porcu\" (\"formaggio di maiale\"), risultante dalla bollitura per diverse ore della testa e delle zampe di maiale, cuocendo infine la carne distaccata e il grasso con spezie e lasciandola indurire in un recipiente; la \"misgiscia\", simile a piatti albanesi e tibetani, \u00e8 un filetto di capra, tagliato a fette sottili messe a macerare nell'aceto, aromatizzate con le erbe della macchia, e infilzate su un ramoscello verde. Essiccate al sole, esse vengono consumate alla griglia o come spezzatino. Un'altra preparazione tipica del periodo della macellazione del maiale \u00e8 il grasso dell'animale chiarificato (\"u sdruttu\") usato come grasso invece dell'olio d'oliva. Da Porto Vecchio vengono tre piatti preparati con le interiora: \"a corda\", intestini di capra o di pecora bolliti in acqua e cotti in padella con la cipolla e l'aglio; \"a rivia\", intestini e interiora di agnello o capretto, cotti su uno spiedo, messi in una rete animale, e messo in salamoia, simile alla \"cordula\" sarda; \"a manghjaria\", trippa di montone, pecora o capra, in passato offerta alle persone che partecipavano a un funerale.\nPesce.\nNel mare che circonda la Corsica vengono pescate una quarantina di specie di pesci. I pesci sono anche abbondanti nei fiumi dell'interno e nei torrenti. Tipica \u00e8 la zuppa di pesce, sia con pesce di mare (\"azziminu di Capicorsu\") che con pesce di fiume (\"azziminu di Corti\") Retaggio del dominio genovese (e dei secolari contatti con la Toscana e Roma) sono piatti a base di baccal\u00e0 e stoccafisso: il primo pu\u00f2 essere fritto nell'olio d'oliva ( \"fritelle di baccal\u00e0\"), ed \u00e8 una ricetta dalla colonia genovese di Bonifacio, oppure con bietola e uva passa (\"baccal\u00e0 incu e cee e l 'uva secca\"), mentre il secondo viene preparato con pomodori, acciughe e noci, in un piatto di nome \"u pestu\". Il formaggio nazionale, il \"brocciu\", viene utilizzato anche con il pesce, in piatti come le sardine ripiene di brocciu (\"sardine piene incu u brocciu\") o la torta d'acciughe e brocciu (\"torta d'anchjuve e di brocciu\") Le grandi lagune lungo la costa orientale (come lo Stagno di Biguglia e quello di Diana) producono anguille, che vengono cotte arrosto (\"anguilla arustita\") o come stufato (\"tianu d'anguila\"). I torrenti di montagna danno trote in abbondanza: esse sono consumate ripiene di brocciu (\"truite piene incu u brocciu\"), o semplicemente arrostite su una pietra calda di torrente (\"truite annant'a petre fiuminalinche\").\nVerdure.\nLa cucina corsa, come le altre cucine mediterranee, conosce diverse verdure ripiene (\"ripieni\"). L'ingrediente della farcia \u00e8 sempre il brocciu: carciofi (\"L'artichjocchi pieni\") zucchine (\"e zucchine piene incu u brocciu\"), melanzane (di Porto Vecchio e di Sartene) (\"i mirizani pieni\"), cipolle (\"e civolle piene incu u brocciu\"). Sono anche popolari gli stufati vegetariani, come quello con le fave (\"u tianu di fave fresche\") o con fagioli rossi e porri (\"u tianu di fasgioli e porri\"). I \"sciacci\" sono frittelle di pasta frolla con ripieno di patate (\"sciacci di pommi\") e formaggio grattugiato.\nDolci.\nLa farina di castagne e il brocciu appaiono come ingredienti di molti dolci della Corsica. Le \"falculelle\" di Corte sono piccoli dolci a base di brocciu, zucchero, farina e tuorlo d'uovo, cotti in forno su una foglia di castagno. Il \"cacavellu\" di Vico \u00e8 una torta rotonda preparata con una pasta a base di grano, lievito, uova e \"sdruttu\", guarnita con brocciu mescolato con lo zucchero, scorza d'arancia e uova. Il \"fiadone\", preparato anche in una forma simile in alcune regioni del sud Italia, \u00e8 un cheesecake a base di brocciu, uova, zucchero e scorza di cedro. Le \"imbrucciate\" sono piccoli \"fiadoni\" che hanno una base di pasta sfoglia. I \"canistrelli\", simili ai canestrelli italiani, sono biscotti a base di farina, burro e zucchero, aromatizzati con vino bianco o anisetta, mentre le \"cucciole\", originarie della Balagna, sono biscotti a base di farina, olio, zucchero e vino bianco. Il \"castagnacciu\", semplice dolce italiano che consiste solo di farina di castagne, uvetta e noci, si prepara anche in Corsica. Anche con farina di castagne sono preparati i \"nicci\", gallette cotte nel camino tra due piastre di ferro (\"i ferri\"), molto popolari anche nell'Italia centrale. Le \"frappe\" sono dolcetti romboidali di pasta fritta aromatizzata con scorza di limone, simili alle castagnole italiane.\nDiversi dolci sono preparati per feste e occasioni speciali, e alcuni sono caratteristici di una citt\u00e0 o villaggio: la \"strenna\" (una torta fatta con pasta a base di farina e \"sdruttu\" e ripiena di brocciu) \u00e8 preparata a Vico per il giorno di Capodanno; i \"panzarotti\" (bign\u00e8 a base di farina, riso e lievito) vengono preparati a Bastia per il giorno di San Giuseppe (19 marzo); le \"panette\" per Ognissanti (1 novembre); il \"pan di i morti\" (anche chiamato \"uga siccati\", piccoli pani fatti con farina, lievito, zucchero, burro, uova, uvetta e noci) per il giorno dei morti (2 novembre) a Bonifacio; i \"canestri\" (ciambelle fatte con farina, burro, uova e zucchero); i \"campanili\" (ciambelle fatte con farina, lievito, uova, strutto, uvetta macerata nell\"aquavita\" e zucchero, decorate con uova sode) a Pasqua; i \"sciacci\" (la versione dolce di queste frittelle, farcite con brocciu, e tradizionalmente cotte su una pietra di granito caldo chiamata \"teghja\") vengono preparate a Sartene a Pasqua e durante la tosatura delle pecore, a maggio. L' \"inuliata\", preparata ad Ajaccio durante la settimana santa, \u00e8 una torta lievitata con farina, zucchero a velo, olio d'oliva e vino come ingredienti. I \"fritelli\", consumati il gioved\u00ec santo a Calenzana, sono frittelle di farina di frumento o di castagne.\nI Corsi preparano a casa anche molte marmellate (\"confiture\"), che hanno come ingrediente principale la frutta dell'isola: castagne (\"confitura di castagne\"), fichi (\"confitura di fichi\"), pomodori rossi (\"confitura di pummata rossi\"), corbezzoli (\"confitura d'arbitru\") Una specialit\u00e0 \u00e8 la confit di cedro (\"confit d'alimea\"), la quale utilizza come ingrediente principale i frutti raccolti nella regione di Capo Corso.\nListe di pietanze e prodotti tradizionali.\nVini.\nVini AOC della Corsica:"}
{"id": "1603271", "revid": "1305772", "url": "https://it.wikipedia.org/wiki?curid=1603271", "title": "Junkers Jumo 212", "text": "Lo Junkers Jumo 212 era un motore aeronautico a 24 cilindri motore a doppia V invertita dalla tedesca Junkers Flugzeug und Motorenwerke AG nel 1938 durante il periodo della seconda guerra mondiale, restato a livello progettuale e del quale non fu realizzato nemmeno un prototipo.\nStoria.\nL'ipotesi progettuale dello Jumo 212 \u00e8 da ritenersi legata ai problemi di sviluppo legati ai motori del bombardiere Heinkel He 177 Greif. Nelle prime fasi dello sviluppo infatti i problemi di affidabilit\u00e0 e messa a punto dei Daimler-Benz DB 606, che altro non erano che due DB 601 meccanicamente accoppiati, facevano ritardare lo sviluppo dell'intero progetto per l'indisponibilit\u00e0 dei propulsori. Ernst Heinkel allora si rivolse alla Junkers per una fornitura di un motore alternativo.\nIl 19 novembre 1938 Heikel propose al Reichsluftfahrtministerium di poter utilizzare sulla versione He 177 B quattro Junkers Jumo 211 in sostituzione dei DB 606, proposta rifiutata adducendo la motivazione che per le caratteristiche da bombardiere tattico che doveva mantenere non era accettabile diventasse un quadrimotore.\nPer questo motivo, nel 1939 Heinkel interpell\u00f2 la Junkers per ipotizzare la possibilit\u00e0 di realizzare un motore con una configurazione simile al DB 606, unendo due Jumo 211. Il nuovo motore, che avrebbe dovuto assumere la denominazione di Jumo 212, avrebbe potuto essere realizzato l'anno seguente e si sperava potesse essere montato sull'He 177 entro l'autunno del 1940.\nTutto questo per\u00f2 non si concretizz\u00f2 mai in un progetto vero e proprio anche per la sopraggiunta disponibilit\u00e0 da parte dell'RLM nell'autorizzare Heinkel, anche se a proprie spese, l'utilizzo di 4 motori BMW 801E.\n\u00c8 possibile, anche se non provato, che parte dei disegni e delle teorie di sviluppo siano poi stati riutilizzati per il concepimento del successivo Junkers Jumo 222."}
{"id": "1603273", "revid": "110157", "url": "https://it.wikipedia.org/wiki?curid=1603273", "title": "Provincia di Al-Hoseyma", "text": "La provincia di Al-Hoseyma \u00e8 una delle province del Marocco, parte della regione di Tangeri-Tetouan-Al Hoceima.\nGeografia antropica.\nSuddivisioni amministrative.\nLa provincia di al-Hoseyma conta 4 municipalit\u00e0 e 32 comuni:"}
{"id": "1603274", "revid": "149727", "url": "https://it.wikipedia.org/wiki?curid=1603274", "title": "Berlino-Lichtenrade", "text": ""}
{"id": "1603275", "revid": "767487", "url": "https://it.wikipedia.org/wiki?curid=1603275", "title": "L'harem", "text": "L'harem \u00e8 un film del 1967 scritto e diretto da Marco Ferreri.\nTrama.\nMargherita, architetto, \u00e8 gelosa custode della propria indipendenza, in nome della quale respinge le richieste di stabile unione dei suoi diversi pretendenti: Gianni, ingegnere, Gaetano, avvocato, e Mike, un bohemien. Non vorrebbe, per\u00f2, perdere la loro amicizia.\nCos\u00ec, durante una vacanza a Dubrovnik, li riunisce con uno stratagemma nella sua villa, in una specie di harem alla rovescia, in cui le funzioni amministrative sono affidate ad un quarto amico, il gay Ren\u00e9, l'eunuco dell'harem. Dopo un iniziale periodo sperimentale in cui i tre, alternativamente, si \"concedono\" alla donna, la rinuncia al ruolo maschile, al diritto di possesso, diviene insopportabile.\nL'iniziale competizione tra i tre si trasforma in una solidariet\u00e0 nella difesa delle prerogative del maschio, cui si associa anche Ren\u00e9 (\"Sono anch'io un uomo\"). In un drammatico finale, dopo essere stata costretta a soggiacere al loro potere, cucinando e posando per loro, Margherita viene spinta nel vuoto, dalle scogliere della localit\u00e0 iugoslava.\nTema.\nA conclusione di questo processo di decantazione, in cui fu profondamente modificata la sceneggiatura, preparata con Rafael Azcona, i temi della crisi del rapporto di coppia, del matrimonio, della famiglia, costanti della produzione filmica di Ferreri, negli anni sessanta, da \"Una storia moderna: l'ape regina\" a \"Il seme dell'uomo\", trovano un esito necessario nella misoginia. Nel film \u00abl'unico elemento che viene negato e condannato \u00e8 la donna (e non il contesto, come negli altri film)\u00bb. Senza la comprensione del contesto storico (la societ\u00e0 tardo-capitalistica) e sociale (il consumismo, i nuovi movimenti sociali), che caratterizzer\u00e0 i film successivi - da \"Dillinger \u00e8 morto\" - non restano che le violente convulsioni del sistema patriarcale.\nCast.\nIn sintonia con questa sua riduttiva visione del ruolo dell'attore, Marco Ferreri utilizz\u00f2 come protagonista del film Carroll Baker, reduce da \"Jean Harlow, la donna che non sapeva amare\" (Gordon Douglas, 1965). Il ruolo di una donna alla ricerca di un proprio spazio in una societ\u00e0 maschilista fu affidato ad un'attrice proveniente da un contesto culturale completamente diverso e identificata, soprattutto, con i ruoli di \"bionda fatale, di vamp\", anche se lo stesso regista afferm\u00f2 di essere stato influenzato nella sua scelta soprattutto dalla visione di \"Baby Doll - La bambola viva\" (Elia Kazan, 1956) \u00abper questo insieme di ingenuit\u00e0, per questa faccia di sciocchina volitiva\u00bb, funzionali, in qualche modo, al suo personaggio. La diversit\u00e0 del personaggio, rispetto allo stereotipo di \"oggetto del desiderio\", fu sottolineata anche dalla coloritura in nero dei capelli dell'attrice.\nIn un brevissimo cameo appare Ugo Tognazzi nel ruolo di se stesso.\nColonna sonora.\nLa musica composta da Ennio Morricone \u00e8 stato diretta da Bruno Nicolai, con Bruno Battisti D'Amario e Gato Barbieri solisti, rispettivamente alla chitarra e al sassofono.\nAi margini del film.\nLe sequenze dei titoli di testa e di coda sono state realizzate dal pittore Mario Schifano. Curiosamente, in epoca successiva, l'attore William Berger, interprete del film, sarebbe stato protagonista di uno dei lavori girati dall'artista con la cinepresa a mano, vale a dire \"Carol+Bill\".\nAl film prese parte l'attore George Hilton in alcune scene con Carroll Baker poi tagliate al montaggio.\nIl film \u00e8 stato restaurato nel 2000 dalla Fondazione Scuola nazionale di cinema.\nCritica.\n\"\u00absingolare femminismo e feroce antimaschilismo... diseguale e squilibrato... \u00bb\" **"}
{"id": "1603276", "revid": "1318658", "url": "https://it.wikipedia.org/wiki?curid=1603276", "title": "D\u00e2rlos", "text": "D\u00e2rlos (in ungherese \"Darlac\", in tedesco \"Durles\") \u00e8 un comune della Romania di 3.423 abitanti, ubicato nel distretto di Sibiu, nella regione storica della Transilvania. \nStoria.\nIl comune \u00e8 formato dall'unione di 3 villaggi: Curciu (\"Kirtsch\"), D\u00e2rlos, Valea Lung\u0103 (\"Langenbach\"). Il principale monumento della citt\u00e0 \u00e8 il Tempio evangelico, costruito nel XVI secolo in stile tardo-gotico; si tratta di un edificio a navata singola con abside poligonale. D\u00e2rlos ha dato i natali a Visarion Roman (1833-1885), uomo politico e fondatore della Banca Albina di Sibiu."}
{"id": "1603278", "revid": "1590341", "url": "https://it.wikipedia.org/wiki?curid=1603278", "title": "Sondrio Calcio", "text": "La Nuova Sondrio Calcio S.S.D. a r.l., meglio noto come Sondrio, \u00e8 una societ\u00e0 calcistica italiana con sede nella citt\u00e0 di Sondrio.\nFondata nel 1932 con la denominazione \"Sondrio Sportiva\" (previa fusione di due preesistenti sodalizi), vanta quale maggior risultato della propria storia tre partecipazioni al campionato di Serie C nell'immediato secondo dopoguerra: ha perlopi\u00f9 militato nelle divisioni dilettantistiche a carattere regionale e interregionale. In termini di tradizione sportiva \u00e8 il maggior consorzio calcistico della Valtellina.\nRifondata nel 2021 per subentrare al \"Sondrio Calcio\" (che dopo aver disputato la Serie D 2019-2020 aveva cessato le attivit\u00e0 per il disimpegno della propriet\u00e0), milita nel campionato di Promozione Lombardia, sesto livello del sistema calcistico italiano.\nStoria.\nDalle origini agli anni quaranta.\nNel 1932 il podest\u00e0 di Sondrio Spartaco Gunella, obbedendo alle direttive governative in materia di societ\u00e0 sportive (che sollecitavano l'accorpamento delle molteplici realt\u00e0 basate in un singolo comune), decret\u00f2 la fusione di Unione Sportiva Sondrio e Sport Club Sondrio, ovvero i due club che fino ad allora avevano portato avanti la pratica calcistica nel capoluogo valtellinese. Nacque cos\u00ec la Sondrio Sportiva, il cui campo di gioco venne ricavato presso piazzale Attilio Valgoi, nell'adiacenza della civica Casa del Balilla.\nIl nuovo sodalizio venne subito affiliato alla FIGC, dando cos\u00ec inizio alla propria tradizione sportiva: inquadrato nel Direttorio Regionale Lombardo del campionato di Terza Divisione 1932-1933, il Sondrio chiuse la stagione d'esordio con un quinto posto finale nel girone N. \nA dispetto di tale buon risultato, gi\u00e0 nel 1933 le attivit\u00e0 subirono una battuta d'arresto: il mancato accordo per l'usufrutto del campo sportivo fece s\u00ec che fino al 1936 il club rimanesse quiescente, senza per\u00f2 perdere l'affiliazione federale. L'attivit\u00e0 agonistica riprese nel 1936-1937 con la ripartenza dal campionato di Seconda Divisione Lombarda, chiuso al quarto posto nel girone A. Nelle tre stagioni successive il Sondrio arriv\u00f2 quindi sempre nelle posizioni di testa, chiudendo dapprima al sesto posto nel girone E, poi nel 1939 terzo e infine nel 1940 ancora sesto nel gruppo A.\nGli anni quaranta.\nNel 1940, poi, la FIGC accolse la richiesta di ammissione in Prima Divisione presentata dalla societ\u00e0 azzurra, che pot\u00e9 quindi salire di categoria.\nIl debutto in Prima Divisione lombarda si rivel\u00f2 positivo: nel 1940-1941 il Sondrio fu infatti secondo nel girone F, poi quinto nel girone C del campionato successivo. Nel 1943 gli azzurri arrivarono nuovamente al secondo posto, giocandosi le finali per il titolo lombardo di categoria: l'obiettivo per\u00f2 sfum\u00f2 a seguito della sconfitta per 3-0 nella partita contro la Innocenti. Sempre nel 1943, l'inasprirsi della seconda guerra mondiale costrinse a una nuova interruzione delle attivit\u00e0.\nAll'inizio della stagione 1943-1944 (disputata tra gennaio e luglio 1944) la squadra partecip\u00f2 al \"Torneo Misto\" indetto dal Direttorio II Zona (Lombardia), incontrando tra le altre il \nNel 1945 alla ripartenza dei campionati il Sondrio, che aveva acquisito il diritto di iscriversi in Serie C quale finalista per il titolo regionale lombardo 1942-1943, venne inserito dalla FIGC nei quadri della Serie C. \nA tutta prima i biancazzurri (tali erano divenuti i colori sociali) seppero dimostrarsi all'altezza della categoria ottenuta: il punto massimo nella storia sociale si raggiunse nell'annata 1946-1947, quando il Sondrio concluse al quarto posto il girone E. Fu per\u00f2 un risultato estemporaneo: gi\u00e0 nel 1948 gli azzurri retrocedettero in Promozione e nel 1949 (dopo che per tre volte ebbero rinunciato a scendere in campo, facendo scattare l'estromissione automatica dal campionato) scesero ulteriormente in Prima Divisione.\nIl campionato 1949-1950 vide il Sondrio (guidato dall'allenatore-giocatore Egidio Capra e dal capitano Carluccio Redaelli) vincere il girone M della Prima Divisione e riguadagnare la Promozione: gli azzurri (all'epoca presieduti da Arturo Schena) dominarono il campionato segnando 90 reti a fronte di 25 sub\u00ecte.\nGli anni cinquanta.\nNelle due stagioni successive il Sondrio collezion\u00f2 due settimi posti consecutivi; allorch\u00e9 nel 1952 la Promozione venne declassata a lega regionale, gli azzurri chiusero il loro girone al sesto posto, dopo aver lungamente lottato per l'accesso alla IV Serie.\nNella stagione 1957-1958 il presidente Giovanni Rigamonti mise a disposizione dell'allenatore Aldo Ducceschi (proveniente dalla Pro Sesto) una rosa d'alto livello, che riusc\u00ec infine a vincere il proprio raggruppamento e a salire in IV Serie: i due giocatori pi\u00f9 rappresentativi furono l'attaccante Dell'Oro (autore di 24 reti) e il capitano Della Franca.\nLa prima stagione in IV Serie per il Sondrio si concluse con un buon settimo posto nel girone B e l'ammissione nella nuova Serie D voluta dalla Lega Semiprofessionisti.\nGli anni sessanta.\nNella stagione 1960-1961 i biancazzurri conquistarono la terza piazza in Serie D; nella stagione successiva, pur beneficiando delle 14 reti di Fus\u00e9 e delle buone prestazioni del giovanissimo Riccardo Innocenti, giunse un ottavo posto. Frattanto nel 1960 era stato inaugurato in localit\u00e0 La Castellina il nuovo stadio polifunzionale di propriet\u00e0 della sezione locale del CONI: il Sondrio aveva cos\u00ec potuto lasciare il vecchio campo di piazzale Valgoi.\nUn campionato molto controverso per i biancazzurri fu quello di Serie D 1963-1964: essendo giunti sedicesimi e penultimi nel proprio girone retrocedettero sul campo, ma vennero subito ripescati a completamento organici. Nella stagione successiva la panchina venne affidata ad Angelo Franzosi, che dopo una salvezza ottenuta all'ultima giornata non seppe evitare la retrocessione in Prima Categoria Lombarda al termine della stagione 1965-1966, dopo la quale venne esonerato.\nNel campionato di Prima Categoria 1967-1968 i valtellinesi, allenati da Nascimbeni, retrocedettero sul campo in Seconda Categoria, ma vennero successivamente ripescati dalla FIGC: contestualmente la societ\u00e0 pass\u00f2 dalle mani di Erminio Panella a quelle del nuovo presidente Bruno Galimberti.\nGli anni settanta.\nSeguirono alcuni campionati senza acuti in Prima Categoria, dopodich\u00e9 nella stagione 1972-1973 la gestione di Carlo Annovazzi condusse i biancazzurri al quattordicesimo posto finale nel loro girone; la retrocessione sul campo venne per\u00f2 nuovamente neutralizzata dalla FIGC, che decret\u00f2 un nuovo ripescaggio per completare gli organici.\nDal campionato successivo, poi, con Orazio Rancati allenatore-giocatore, arrivarono prima un quinto posto finale e un terzo posto nella stagione 1974-1975, e poi nella stagione 1975-1976 grazie a un ottimo girone di ritorno, il Sondrio centr\u00f2 il primo posto nel suo girone a pari punti con il Cesano Maderno ma il 30 maggio 1976, durante l'incontro per lo spareggio-promozione i biancazzurri persero per 3 a 1 sul campo di Lecco e videro sfumare il salto di categoria.\nL'undici sondriese, per\u00f2, non si diede per vinto e nel 1977 chiuse con un buon quinto posto, rimandando il salto in Promozione nella stagione 1977-1978 vincendo il girone C e approdando in Promozione con sette punti di vantaggio sul Canzo. I protagonisti di quell'annata erano il capocannoniere Cesare Del Gener, andato a segno 17 volte e il presidente Giacomo Frigerio, mentre in campo i giocatori pi\u00f9 prolifici furono: Enzo Tognini, Giordano Bruseghini, Claudio Giussani e il brianzolo Alcide Molteni che poi diventer\u00e0 sindaco di Sondrio.\nLe prime due stagioni del ritorno in Promozione, per il Sondrio furono molto positive terminando per due volte consecutive in terza posizione.\nGli anni ottanta.\nIl nuovo salto di categoria nel campionato Interregionale arriv\u00f2 puntuale nella stagione 1980-1981 sempre con Orazio Rancati in panchina e con le prodezze del bomber Del Gener che segn\u00f2 14 gol portando la societ\u00e0 del neo-presidente Enrico Rebai al primo posto nel girone A. Tra i giocatori che poi avranno una carriera anche tra i professionisti ci fu il giovane portiere Paolo Bordoni.\nDopo tre salvezze consecutive, nel campionato Interregionale, nella stagione 1984-1985, l'undici biancazzurro ridenominatosi Hard Sondrio Calcio e con il verde-bianco-azzurro come colore sociale si salv\u00f2 all'ultima giornata vincendo lo spareggio contro la Gallaratese davanti allo stadio Coni Castellina tutto esaurito vlncendo per 2 a 0 grazie alle reti di Ezio Tognini e Marco Pedretti.\nNel campionato successivo, per\u00f2, per il Sondrio cominci\u00f2 una nuova discesa agli inferi culminata con la conclusione nel girone B in quindicesima posizione e con la relativa retrocessione in Promozione. Anche nel campionato 1986-87 i verde-bianco-azzurri subirono una nuova retrocessione con un quindicesimo posto finale nel girone B di Promozione e tradito dalla classifica avulsa a causa degli scontri diretti sfavorevoli nei confronti del Morbegno. Al termine di questa stagione, lasci\u00f2 la panchina sondriese dopo tredici stagioni e dopo un quarto posto in Prima Categoria nel 1988, il Sondrio, allenato da Francesco Maraschi e guidato dal presidente Luigi Mescia, torn\u00f2 in Promozione vincendo a Lecco lo spareggio contro la Galbiatese ai calci di rigore per 5-3.\nGli anni novanta.\nDopo un decimo e un nono posto in Promozione, a cavallo tra il 1989 e il 1991, alla fine della stagione 1990-1991 il Sondrio venne ammesso nella nuova Eccellenza dove per\u00f2 milit\u00f2 per appena una stagione retrocedendo in Promozione a seguito di un sedicesimo posto finale causato da una grave crisi societaria che port\u00f2 l'ex presidente Enrico Rebai ad essere affiancato dal giovane imprenditore edile Oriano Mostacchi; nel mentre sul campo mister Maraschi raccoglieva magri risultati.\nNella stagione 1992-1993, la societ\u00e0 cambi\u00f2 denominazione in Sondrio Calcio e torn\u00f2 al bianco-azzurro come colore sociale. Sul campo, la squadra chiuse all'ottavo posto il campionato di Promozione; un anno dopo, con l'uscita di scena di Rebai e l'insediamento di Mostacchi alla presidenza, la squadra and\u00f2 pi\u00f9 volte a sfiorare la promozione in Eccellenza, mantenendosi sempre tra le posizioni di testa sfumando pi\u00f9 volte il salto di categoria: prima con Francesco Maraschi che nel 1994 chiuse al quarto posto a quattro punti dalla prima posizione, poi col duo Ambrosini-Chistolini che chiuse in quinta posizione e infine nel campionato 1995-96 con Cesare Cattaneo esonerato e sostituito a cinque giornate dal termine della stagione da Giuseppe Marozzi che port\u00f2 i bianco-azzurri al settimo posto.\nAltri tentativi di promozione in Eccellenza, e sfumati nelle giornate finali di campionato ci furono nel 1996-97 e nel 1997-1998 con Renzo Gobbo in panchina dove nella sua prima stagione la squadra rimase in vetta fino alla settima giornata di ritorno, per poi crollare e chiudere settima e con un secondo posto finale maturato a seguito della sconfitta contro il Sagnino nelle battute finali. Nel 1998, Gobbo lasci\u00f2 la panchina sondriese e la guida tecnica venne affidata a Roberto Arrigoni che per\u00f2 non and\u00f2 oltre il quinto posto.\nGli anni duemila.\nLa promozione in Eccellenza arriv\u00f2 al termine del campionato 2000-2001, a dieci anni di distanza dalla sua ultima partecipazione, dove il Sondrio con Roberto Arrigoni in panchina vinse il girone al termine di uno spareggio contro la Concorezzese vinto per 3 a 1 grazie alla doppietta da Aloisio e al gol di Codazzi.\nLa permanenza in Eccellenza per\u00f2 dur\u00f2 solo per una stagione, ch\u00e9 il quattordicesimo piazzamento nel girone B cost\u00f2 l'immediata ridiscesa in Promozione, la quale venne subito compensata con una nuova promozione in Eccellenza grazie ad un primo posto nel girone B, sempre con Roberto Arrigoni in panchina.\nIl ritorno in Eccellenza del Sondrio fu positivo, con un decimo posto finale maturato al termine della stagione 2003-2004 sempre con Arrigoni in panchina, poi nel 2005 con l'avvento di Flavio Ambrosini i biancazzurri conquistarono l'accesso ai play-off per la promozione in Serie D ma il sogno si ferm\u00f2 in semifinale dopo la sconfitta rimediata con la Tritium.\nNel campionato di Eccellenza Lombardia 2005-2006 in cui l'undici allenato da Ambrosini si salv\u00f2 in extremis grazie a un successo esterno sul Base '96 e un undicesimo posto finale. Al termine della stagione, con l'arrivo di Gilberto Del Nero, il Sondrio prima di salvarsi all'ultima giornata dopo aver vinto i play-out contro il Citt\u00e0 di Meda and\u00f2 una volta a sfiorare la promozione in Serie D prima nella stagione 2007-2008 dove il sogno promozione sfum\u00f2 il 10 maggio 2008, per una sconfitta per 2-1 ai supplementari sul campo del Ponte San Pietro.\nGli anni duemiladieci.\nNelle stagioni successive, gli azzurri arrivarono a salvezze tranquille e ad una salvezza ai play-out sempre contro il Citt\u00e0 di Meda nel 2010 vincendo prima per 2-0 in casa e poi in trasferta col risultato di 1-0.\nAl termine del campionato di Eccellenza Lombardia 2013-2014, il Sondrio, arrivato secondo nel suo girone si gioc\u00f2 l'accesso alla Serie D nei play-off nazionali perdendo contro lo Sporting Bellinzago; le varie rinunce all'iscrizione fecero per\u00f2 s\u00ec che all'inizio della stagione di Serie D 2014-2015 gli azzurri furono ammessi in sovrannumero dal CONI alla quarta serie (ritornandoci dopo 28 anni di assenza). Tale campionato si concluse con la salvezza.\nNella stagione 2015-2016 viene inserita ancora nel girone B, insieme a squadre dal passato glorioso come Monza e Piacenza; il campionato viene per\u00f2 trascorso costantemente nelle retrovie e si risolve nell'ultimo posto, con conseguente retrocessione in Eccellenza.\nDopo una stagione 2016-2017 interlocutoria, nel 2017-2018 il Sondrio si ripropone al vertice della massima categoria regionale e il 15 aprile 2018 ri-ottiene matematicamente la promozione in Serie D. Il successivo campionato vede gli azzurri attestarsi su un buon livello di rendimento e posizionarsi nella parte medio-alta della classifica del girone B: il settimo posto finale (con salvezza matematica conseguita un mese prima della fine della \"regular season\") costituisce il miglior risultato del calcio valtellinese dal 1982.\nAnche nel 2019-2020 il Sondrio centra la salvezza in quarta serie, nella stagione chiusa anzitempo a seguito dello scoppio della pandemia di COVID-19. Nell'estate 2020 il presidente Oriano Mostacchi, che gi\u00e0 da qualche tempo stava ragionando sul suo disimpegno, si risolve a \"passare la mano\" dopo 26 anni consecutivi di \"governance\": pur avendo egli pre-iscritto la societ\u00e0 alla successiva annata agonistica le trattative per la cessione non producono alcunch\u00e9 di concreto (anche per il rifiuto categorico di permettere la migrazione in altro comune del titolo sportivo), sicch\u00e9 il 28 agosto il club tri-stellato annuncia pubblicamente la rinuncia alla categoria e la cessazione dell'attivit\u00e0.\nGli anni duemilaventi.\nDopo un anno di quiescenza, nel maggio 2021 Mostacchi si accorda per la cessione di tutti gli asset societari all'imprenditore Michele Rigamonti, che d\u00e0 continuit\u00e0 alla tradizione sportiva cittadina attraverso la newco \"Nuova Sondrio Calcio Societ\u00e0 Sportiva Dilettantistica a r.l.\", che a seguito di delibera favorevole della Lega Nazionale Dilettanti s'iscrive al campionato lombardo di Promozione.\nColori e simboli.\nColori.\nTradizionalmente i colori sociali del Sondrio sono l'azzurro e il bianco.\nDurante la stagione di esordio, fino all'interruzione dell'attivit\u00e0 per mancanza di campo sportivo, la squadra gioc\u00f2 in maglia gialla. Alla ripresa dell'attivit\u00e0 agonistica, nella stagione 1936-1937, il Sondrio abbandon\u00f2 il colore giallo in favore dell'azzurro, che ancora oggi caratterizza la squadra.\nAllenatori e presidenti.\nDi seguito l'elenco degli allenatori e dei presidenti del Sondrio Calcio, dall'anno di fondazione ad oggi.\nStatistiche e record.\nStatistiche individuali.\nI primatisti di reti segnate in gare ufficiali con la maglia del Sondrio sono Michele Pedroli e Alex Della Cristina, autori di 116 goal a testa. Lo stesso Della Cristina detiene il record di presenze (oltre 300 in 14 anni di militanza in azzurro).\nTifoseria.\nStoria.\nDal 2015, la tifoseria sondriese \u00e8 retta dal \"Grupp Sas\u00e8la\"."}
{"id": "1603279", "revid": "287204", "url": "https://it.wikipedia.org/wiki?curid=1603279", "title": "Darlos", "text": ""}
{"id": "1603280", "revid": "709565", "url": "https://it.wikipedia.org/wiki?curid=1603280", "title": "Omega Flight", "text": " Omega Flight \u00e8 il supergruppo di supereroi dei fumetti, creato da John Byrne (testi e disegni), pubblicato dalla Marvel Comics. La sua prima apparizione avviene in \"Alpha Flight\" (prima serie) n. 11, mentre la seconda apparizione avviene in \"Alpha Flight\" (prima serie) n. 110 (luglio 1992), creato da Simon Furman (testi) e Patrick R. Broderick (disegni).\nI primi sono dei criminali, i secondi sono dei supereroi rinati come nuovi Alpha Flight. Dopo Civil War, l'Iniziativa Omega Flight narra la nuova storia in \"Omega Flight\" n. 1 (giugno 2007).\nStoria del gruppo.\nOmega Flight originali.\nGli Omega Flight originali erano stati creati da Jerome Jaxon, un ex funzionario canadese, licenziato, secondo lui, a causa di James Mcdonald Hudson. Jaxon cos\u00ec, assembl\u00f2 un gruppo fatto con dei supercriminali canadesi, con il preciso scopo di assassinare gli Alpha Flight. Il gruppo, costituito da Wild Child, Box (controllato da Jerome Jaxon), Smart Alec, Guardian oscuro, Diamond Lil e Flashback, fu sconfitto dagli Alpha Flight.\nNuovi Omega Flight.\nI nuovi Omega Flight furono creati da Iron Man (con l'aiuto del governo canadese) come divisione Canadese dei Potenti Vendicatori. I componenti del gruppo sono:\nGli Omega Flight compaiono la prima volta in \"L'Iniziativa\" dove vengono presentati al pubblico. In questa breve storia, gli Omega Flight affrontano la Squadra Distruttrice."}
{"id": "1603281", "revid": "287204", "url": "https://it.wikipedia.org/wiki?curid=1603281", "title": "Tradizione, Famiglia e Propriet\u00e0", "text": "Tradizione, Famiglia e Propriet\u00e0 (TFP) \u00e8 una famiglia di associazioni tradizionaliste di ispirazione cattolica, distinte su base nazionale e diffuse soprattutto in America Latina, Stati Uniti, Europa, Australia e Africa del Sud.\nFondazione.\nLa capostipite brasiliana, denominata \"Sociedade Brasileira de Defesa da Tradi\u00e7\u00e3o, Fam\u00edlia e Propriedade\" (TFP), fu fondata nel 1960 dal pensatore e leader cattolico Plinio Corr\u00eaa de Oliveira con lo scopo di combattere il comunismo marxista e difendere la propriet\u00e0 privata, considerata parte del diritto naturale, e la continuit\u00e0 delle istituzioni politiche e familiari tradizionali, nelle quali riteneva che si incarnasse la dottrina sociale della Chiesa cattolica. Ispirate a de Oliveira sono state poi fondate altre TFP e associazioni affini in tutto il mondo.\nDopo la morte del fondatore, nel 1995, il movimento si \u00e8 in parte sfaldato, dando origine a diversi gruppi. In Italia esiste l'Associazione Tradizione Famiglia Propriet\u00e0, con sede a Roma, il cui presidente \u00e8 Julio Loredo. \nPensiero.\nLa visione del mondo delle associazioni \u00e8 descritta nell'opera programmatica del fondatore, \"Rivoluzione e Contro-Rivoluzione\", pubblicata nel 1959. La tesi sostenuta \u00e8 che dal XV secolo la cristianit\u00e0 ha subito una drammatica decadenza spirituale (definita genericamente \"Rivoluzione\") a causa della diffusione dell'egualitarismo sociale e del liberalismo morale, che ha messo fine alla rettitudine che aveva caratterizzato la societ\u00e0 medievale. Secondo questa visione, da allora l'ordine sociale \u00e8 stato minato in particolare da quattro eventi: dapprima il Rinascimento e la \"pseudo-riforma protestante\", poi l'Illuminismo con la rivoluzione francese, la rivoluzione comunista, e infine la rivoluzione culturale esplosa col maggio 1968.\nPertanto, le molteplici crisi del mondo contemporaneo non sono isolate, ma hanno in comune un'unica radice antropologica: il tentativo \"neopagano\" di sradicare la Chiesa e la civilt\u00e0 cristiana mediante un egualitarismo ancora pi\u00f9 radicale. Di fronte a questo processo di decadenza che cerca di sradicare qualsiasi influenza dello spirito cattolico nell'uomo e nella societ\u00e0, Plinio Corr\u00eaa de Oliveira propone una \"Contro-Rivoluzione\" basata sulla restaurazione dell'ordine, la \"Civilt\u00e0 cristiana\".\nFinalit\u00e0.\nLe finalit\u00e0 del movimento sono descritte dallo stesso fondatore, Plinio Corr\u00eaa de Oliveira, nel saggio programmatico \"La Crociata del secolo XX\".\nObiettivo dell'associazione \u00e8 la restaurazione integrale della civilt\u00e0 cristiana attraverso il ripristino delle gerarchie sociali, dei titoli aristocratici, lo scioglimento dei partiti socialisti, il rovesciamento dei \"bastioni del marxismo\" in particolare in America Latina, la censura di libri, film e trasmissioni televisive che attentano ai valori morali dell'Occidente, l'opposizione ad eutanasia, aborto, omosessualit\u00e0 e ricerca genetica sugli embrioni.\nStoria.\nGli interventi sulla vita pubblica nazionale e internazionale della TFP brasiliana, nonch\u00e9 delle altre associazioni autonome e consorelle, sono numerosi e consistenti. Eccone alcuni esempi:\nRiforma agraria. Parte cospicua dell'azione anticomunista della TFP brasiliana \u00e8 stata la difesa del principio di propriet\u00e0 privata, fondato, oltre che nel diritto naturale, in due comandamenti della Legge di Dio, in opposizione al tentativo di imporre il socialismo in Brasile tramite una \"riforma agraria\" di tipo rivoluzionario. Nel 1960, insieme a due vescovi e a un economista, il prof. Plinio Corr\u00eaa de Oliveira pubblica il libro Riforma \"agraria questione di coscienza\". Sar\u00e0 l'inizio di una lunga serie di interventi pubblici in merito. Sul tema egli ha scritto diversi libri: \"Dichiarazione di Morro Alto\" (1964); \"Sono cattolico, posso essere contro la Riforma agraria?\" (1981); \"La propriet\u00e0 privata e la libera iniziativa nella bufera agro-riformista\" (1985); \"In Brasile, la Riforma agraria fonte di miseria per le campagne e le citt\u00e0\" (1986).\nLa libert\u00e0 della Chiesa nello Stato comunista. Trovandosi a Roma per assistere al Concilio Vaticano II, Plinio Corr\u00eaa de Oliveira scrive \"La libert\u00e0 della Chiesa nello Stato comunista\" (1963). Tradotta in 10 lingue, l'opera ha avuto ben 79 edizioni. Oltre Cortina di ferro, e concretamente in Polonia, il saggio produce molto impatto, innescando una polemica dottrinale con l'Autore, nella quale intervengono noti esponenti del mondo cattolico polacco, come Tadeusz Mazowiecki, futuro Primo ministro sotto Lech Walesa. La polemica muove Plinio Corr\u00eaa de Oliveira a scrivere un nuovo libro \"Trasbordo ideologico inavvertito e dialogo\" (1965), anch'esso tradotto in diverse lingue.\nTeologia della liberazione. Un punto focale dell'azione della TFP brasiliana nonch\u00e9 delle altre TFP latino-americane, sar\u00e0 la denuncia dell'infiltrazione sinistrorsa in ambienti cattolici, specie tramite quella teologia della liberazione condannata dal Vaticano nel 1984. Il prof. Plinio Corr\u00eaa de Oliveira ha scritto diverse libri in merito: \"Gruppi occulti tramano la sovversione nella Chiesa\" (1969); \"La Chiesa di fronte alla montante minaccia comunista. Appello ai vescovi silenziosi\" (1976); \"Tribalismo indigeno: ideale comuno-missionario per il Brasile del secolo XXI?\" (1977); \"Incitamento alla guerriglia rivolto dai sandinisti \u2018cristiani\u2019 alla sinistra cattolica dell'America Latina\" (1980); \"Le CEB... molto se ne parla, nessuno le conosce. La TFP rivela cosa sono\" (1982). Nel 1968 le TFP di Brasile, Argentina e Uruguay raccolgono oltre due milioni di firme in sostegno di un messaggio a Papa Paolo VI con il quale gli si chiedeva di intervenire contro questa infiltrazione.\nSocialismo autogestionario. Nel 1982, l'elezione di Fran\u00e7ois Mitterrand alla presidenza di Francia porta alla ribalta mondiale il \"socialismo autogestionario\", del quale si era fatto l'alfiere. Corr\u00eaa de Oliveira scrive a tale riguardo al manifesto intitolato \"Il socialismo autogestionario rispetto al comunismo: barriera o testa di ponte?\" (1981), oggetto di una campagna pubblicitaria delle TFP in 55 Paesi con un totale di 33,5 milioni di copie.\nPro Lituania libera. Nel marzo 1990 vince le elezioni in Lituania la coalizione di centro-destra \"Sayudis\", portando alla presidenza Vytautas Landsbergis. La prima mossa del governo \u00e8 dichiarare l'indipendenza dall'URSS. Plinio Corr\u00eaa de Oliveira decide di lanciare la TFP brasiliana nella campagna \"Pro Lituania libera\", ricevendo l'adesione calorosa delle varie TFP. In tre mesi si raccolgono 5.212.580 firme. Si tratta della maggiore sottoscrizione politica della storia, stando a quanto attesta il \"Guinness dei Primati\".\nRapporti con la gerarchia cattolica.\nDopo la conclusione del Concilio Vaticano II, le cui deliberazioni in materia liturgica e dottrinaria furono veementemente avversate dal TFP, il movimento prese contatto con l'arcivescovo Marcel Lefebvre (poi scomunicato), decidendo tuttavia di non rompere le relazioni con la gerarchia cattolica.\nIn realt\u00e0 le TFP sono associazioni civiche e non ecclesiali. Il campo liturgico e teologico resta dunque al di fuori della loro natura. Nessuna TFP ha mai emesso un giudizio in materia liturgica o teologica sul Concilio Vaticano II. La posizione delle TFP in merito \u00e8 stata ufficialmente enunciata in diverse opere, alle quali i ricercatori possono riferirsi.\nL'unica critica al Concilio, contenuta nella Parte III di \"Rivoluzione e Contro-Rivoluzione\", scritta nel 1977, riguarda la sua scelta pastorale (quindi non liturgica n\u00e9 teologica) di non condanna al comunismo, giudizio esternato allora anche da molti prelati, compresi cardinali di Curia come Antonio Bacci e Silvio Oddi.\nRiguardo ai contatti con l'arcivescovo Marcel Lef\u00e8bvre, essi si svilupparono durante il Concilio, quando il prelato era Superiore Generale della Congregazione del Santo Spirito. I contatti andarono, per\u00f2, affievolendosi ed erano del tutto scomparsi gi\u00e0 all'epoca in cui egli fu sospeso \"a divinis\" (1976) e, \"a fortiori\", all'epoca della sua scomunica (1988). La posizione ufficiale delle TFP nei confronti del caso di mons. Marcel Lef\u00e8bvre \u00e8 espressa in un comunicato del maggio 1988.\nPeraltro, i rapporti con alcuni vescovi latinoamericani sono sempre stati problematici. Durante gli anni settanta, nei quali il marxismo prese piede in diversi Paesi latinoamericani, la TFP critic\u00f2 l'infiltrazione social-comunista nel clero cattolico.\nIl 18 aprile 1985, la Conferenza Episcopale Brasiliana dichiar\u00f2 ufficialmente che per \"il carattere esoterico, il fanatismo religioso, il culto nei confronti del capo e fondatore, l'abuso del nome di Maria Santissima\" il movimento non era in comunione con la Chiesa; con ci\u00f2 la Chiesa cattolica brasiliana negava ufficialmente qualunque legame con l'associazione (sebbene non con i suoi membri) ed esortava i fedeli a non iscriversi ad essa n\u00e9 a collaborare.\nLa Nota della CNBB fu resa pubblica il 19 aprile 1985 con la veste di comunicato stampa e non di decreto ecclesiastico. Il giorno dopo, la TFP brasiliana pubblic\u00f2 una risposta alla Nota nella quale faceva presente, in modo rispettoso, che per convalidarne il contenuto \"\u00e8 indispensabile specificare fatti ed esibire prove\", il che non fu mai fatto. In Brasile, l'episodio fu presto dimenticato.\nIn seguito, tuttavia, la Chiesa cattolica ha riconosciuto una parte dei gruppi nati dallo sfaldamento del movimento, tanto che nel 1995 quando in Francia una commissione parlamentare di inchiesta ha formalmente incluso la propaggine locale nell'elenco delle sette religiose, il cardinale Jorge Medina Est\u00e9vez manifest\u00f2 pubblica solidariet\u00e0 al presidente di quel movimento.\nIl rapporto della Commissione parlamentare di inchiesta, chiamato \"Rapport Guyard\" dal nome del suo artefice, il deputato socialista Jacques Guyard, fu impugnato all'epoca da diverse personalit\u00e0 che ne dimostrarono l'infondatezza."}
{"id": "1603282", "revid": "439868", "url": "https://it.wikipedia.org/wiki?curid=1603282", "title": "Chapec\u00f3", "text": "Chapec\u00f3 \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1603283", "revid": "1714743", "url": "https://it.wikipedia.org/wiki?curid=1603283", "title": "Rodolfo di Anhalt-Zerbst", "text": "Biografia.\nEra figlio primogenito del principe Gioacchino Ernesto di Anhalt e di sua moglie, la principessa Eleonora di W\u00fcrttemberg. Suoi fratelli furono i principi Luigi I di Anhalt-K\u00f6then, Giovanni Giorgio I di Anhalt-Dessau, Cristiano I di Anhalt-Bernburg e Augusto di Anhalt-Pl\u00f6tzkau.\nTra il 1596 ed il 1597 studi\u00f2 alla Regia accademia di Copenaghen.\nNel 1600 inizi\u00f2 il suo Grand Tour e si rec\u00f2 in Sicilia. Con il fratello Luigi pass\u00f2 poi un anno a Firenze. Il 21 novembre 1601 si iscrisse all'Universit\u00e0 di Siena. L'anno successivo, lasciata l'Italia, si diresse in Svizzera e quindi torn\u00f2 a Dessau. Dal 1603 studi\u00f2 al \"Gymnasium Francisceum\" di Zerbst, dove ebbe modo di consultare la famosa biblioteca.\nNel 1618 ader\u00ec alla Societ\u00e0 dei Carpofori, un circolo letterario fondato dal fratello, il principe Luigi I di Anhalt-K\u00f6then\nMor\u00ec a 45 anni, il 20 agosto 1621, a Zerbst.\nMatrimonio e figli.\nA Zerbst, il 29 dicembre 1605 spos\u00f2 Dorotea Edvige di Brunswick-Wolfenb\u00fcttel, la quale per\u00f2 mor\u00ec il 16 ottobre 1609, gettandolo in una forte depressione. Da questo matrimonio nacquero i seguenti eredi:\nSi rispos\u00f2 in seconde nozze il 31 agosto 1612 con Maddalena di Oldenburg, signora di Jever e figlia del conte Giovanni VII (1540-1603), dalla quale ebbe il successore:"}
{"id": "1603284", "revid": "11959", "url": "https://it.wikipedia.org/wiki?curid=1603284", "title": "Al Hoceima", "text": ""}
{"id": "1603285", "revid": "110157", "url": "https://it.wikipedia.org/wiki?curid=1603285", "title": "Revolution Roulette", "text": "Revolution Roulette \u00e8 il terzo album del gruppo rock finlandese Poets of the Fall, uscito il 26 marzo 2008 in tutto il mondo.\nIl primo singolo estratto \u00e8 stato \"The Ultimate Fling\", pubblicato il 6 febbraio 2008."}
{"id": "1603289", "revid": "767487", "url": "https://it.wikipedia.org/wiki?curid=1603289", "title": "Imzouren", "text": "Imzouren \u00e8 una citt\u00e0 del Marocco, nella provincia di Al-Hoseyma, nella regione di Tangeri-Tetouan-Al Hoceima.\nLa citt\u00e0 \u00e8 anche nota come Imz\u016bran, Imzo\u00fbrene, A\u00efn Zor\u00e8n, Im Zouren, Ain Zoren."}
{"id": "1603291", "revid": "144796", "url": "https://it.wikipedia.org/wiki?curid=1603291", "title": "Giorgio III di Anhalt-Pl\u00f6tzkau", "text": ""}
{"id": "1603294", "revid": "15756", "url": "https://it.wikipedia.org/wiki?curid=1603294", "title": "Castello Eggenberg", "text": "Schlo\u00df Eggenberg \u00e8 il castello barocco pi\u00f9 famoso e importante della Stiria, in Austria.\nIl castello si trova alla periferia occidentale della citt\u00e0 di Graz. Oggi fa parte del \"Museo regionale della Stiria\" (Landesmuseum Joanneum).\nA Eggenberg si pu\u00f2 visitare il giardino inglese, l'interno del castello, la pinacoteca, la collezione numismatica e il lapidario.\nIl castello.\nIl committente del palazzo fu il principe Hans Ulrich von Eggenberg (1568-1634)che nel 1625 l'Imperatore elev\u00f2 da Barone alla dignit\u00e0 di Principe, senza dotarlo per\u00f2 del diritto di voto alla Dieta Imperiale, in quanto non ancora in possesso di un territorio direttamente soggetto all'Impero.\nIl maestoso castello, eretto da Giovanni Pietro de Pomis secondo il modello dell'Escorial spagnolo e del palazzo Thiene, fu espressione della posizione potente e allo stesso tempo espressione simbolica del pensiero umanista proprio dal principe.\nEgli ordin\u00f2 la costruzione del castello come riproduzione architettonica dell'universo secondo le idee filosofiche sull'armonia cosmica divulgate dagli studiosi del tempo come Keplero o Giordano Bruno.\nLa costruzione fu l'utopia perfetta di un luogo ideale in cui tutto avrebbe dovuto trovare il suo posto giusto. Nel castello e nell'arredamento interno trovano espressione simbolica il passare del tempo, la meccanica celeste, la gerarchia terrestre, la forza della fede, la storia universale, nonch\u00e9 le idee alchimistiche e astrologiche concernenti la struttura misteriosa dell'universo.\nL'edificio venne progettato e iniziato nel 1625 dal De Pomis, che ne port\u00f2 avanti la costruzione fino alla sua morte nel 1631. Per i due anni successivi il cantiere sar\u00e0 diretto dal fiammingo Laurenz van de Syppei. In seguito, l'involucro esterno, venne portato a termine da Pietro Valnegro e Antonio Pozzo nel 1635-36. Dal 1641 al 1646 si prosegue con l'allestimento degli interni e fra il 1666 e il 1685 si esegue la fastosa decorazione barocca delle sale.\nIl conte Johann Leopold Herberstein, marito dell'ultima principessa Eggenberger, intraprese una completa ristrutturazione del castello fra il 1754 e il 1762 secondo, l'allora in voga, stile rococ\u00f2. In particolare si intervenne sul mobilio e le sale dell'ala nord, rivestite di boiserie . L'intervento pi\u00f9 massiccio si deve all'architetto Joseph Hueber, allievo di von Hildebrandt, che demol\u00ec il teatro per costruirvi la cappella del castello.\nIl piano nobile.\nIl piano nobile, formato da 24 stanze fastose con ricco arredamento originale, possiede un ciclo formato da pi\u00f9 di 600 dipinti racchiusi da sofisticate cornici di stucco, il pi\u00f9 vasto di tutto il paese. Si tratta di un pot-pourri barocco della storia universale in cui appaiono contemporaneamente scene della mitologia classica, scene bibliche, eventi memorabili della civilt\u00e0 occidentale e fiabe orientali.\nL'arredamento della stanze, un insieme prezioso di decorazioni murali, stufe e mobili, risale a un periodo pi\u00f9 tardo, il rococ\u00f2. Dopo l'estinzione dei principi di Eggenberg nel 1717, l'arredamento fu infatti commissionato, tra il 1758 e il 1765, dai nuovi signori del castello, la famiglia Herberstein.\nDi particolare bellezza sono, oltre alle tre stanzette in stile orientale con dipinti cinesi su seta e con quadri giapponesi su carta, le cinque stanze con rivestimenti murali del pittore Johann Anton Baptist Raunacher. Tali rappresentazioni mostrano la societ\u00e0 del tempo che si dedica ai suoi divertimenti preferiti: la caccia, il gioco d'azzardo, il teatro, la vita in campagna.\nLa sala dei pianeti.\nLa sala dei pianeti, contenente un ciclo di dipinti del primo barocco, \u00e8 opera del pittore salisburghese Hans Adam Weissenkircher, che l'esegu\u00ec tra il 1678 e il 1685.\nI dipinti, di valore simbolico, collegano i 7 pianeti conosciuti all'epoca con i 12 segni zodiacali che dominano il destino umano e il tempo e con le idee filosofiche riguardanti lo sviluppo dell'anima umana che viene purificata dal piombo di Saturno diventando l'oro del Sole e con i membri della famiglia degli Eggenberg che, rappresentati insieme ai simboli del loro stemma, regnano sul cielo e sulla terra nell'universo da essi creato.\nIl giardino.\nIl giardino alla francese barocco, che nel XVIII secolo circondava il castello con ricche aiuole ornamentali, labirinti ed alte siepi, conserva oggi solo alcune statue decorative e un grazioso padiglione.\nAttualmente il castello si trova in mezzo ad un ampio giardino all'inglese che fu impiantato dopo il 1820 e che con il suo ricco patrimonio arboreo \u00e8 uno dei monumenti naturali pi\u00f9 preziosi del paese.\nUn progetto a lungo termine per il restauro del parco mira al completamento di ci\u00f2 che nel corso dei secoli \u00e8 andato perso."}
{"id": "1603297", "revid": "1573940", "url": "https://it.wikipedia.org/wiki?curid=1603297", "title": "Bni Bouayach", "text": "Bni Bouayach o A\u00eft Bouayach \u00e8 una citt\u00e0 del Marocco, nella provincia di Al-Hoseyma, nella regione di Tangeri-Tetouan-Al Hoceima."}
{"id": "1603306", "revid": "2037899", "url": "https://it.wikipedia.org/wiki?curid=1603306", "title": "Targuist", "text": "Targuist \u00e8 una citt\u00e0 del Marocco, nella provincia di Al-Hoseyma, nella regione di Taza-Al Hoceima-Taounate.\nLa citt\u00e0 \u00e8 anche nota come Tarj\u012bst e prende il nome dall'omonima trib\u00f9 berbera che la abitava."}
{"id": "1603312", "revid": "110157", "url": "https://it.wikipedia.org/wiki?curid=1603312", "title": "Itaja\u00ed", "text": "Itaja\u00ed \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed.\n\u00c8 il primo porto peschereccio di Santa Caterina, il secondo del Brasile."}
{"id": "1603317", "revid": "88740", "url": "https://it.wikipedia.org/wiki?curid=1603317", "title": "L'ultimo guerriero (film 2001)", "text": "L'ultimo guerriero (\"Just Visiting\", in Francia conosciuto come \"Les Visiteurs en Am\u00e9rique\"; in Italia diffuso anche con il titolo I visitatori - Alla conquista dell'America) \u00e8 un film del 2001 diretto da Jean-Marie Poir\u00e9 (come Jean-Marie Gaubert), con protagonista Jean Reno: \u00e8 il remake statunitense del film francese del 1993 \"I visitatori\".\nTrama.\nXXI secolo: al museo delle belle arti di Chicago \u00e8 in corso l'inaugurazione della mostra medievale dove Julia Malfete direttrice della sezione medievale, ha appena donato una stanza del castello Malfete, ereditata da un suo lontano cugino francese, recentemente scomparso in mare durante una regata per l'Admirals Cup.\nXII secolo: il conte Thibault di Malfete con il suo fido scudiero Andr\u00e9 le Pat\u00e9 si sta recando alla corte del re d'Inghilterra per impalmare la principessa Rosaline, sua promessa sposa. Nel frattempo l'infido conte di Warwick, che mira a sbarazzarsi di Thibault per sposare la principessa, ordisce un complotto; con l'aiuto di una strega, durante il banchetto di fidanzamento fa versare nella coppa della principessa una pozione magica con l'intento di stregarla ed indurla ad uccidere il suo promesso sposo. Per una tragica fatalit\u00e0 la coppa con la pozione viene scambiata ed invece bevuta da Thibault che in preda a un raptus uccide Rosaline, credendola un mostro.\nNell'istante in cui affonda la spada nel petto di quest'ultima il sortilegio si spezza e il conte si rende conto di aver ucciso la sua amata. Subito viene arrestato e condannato a morte. Il suo destino sembra ormai segnato, ma il suo scudiero in compagnia di un misterioso mago inglese riescono, travestiti da monaci, a raggiungere Thibault nella sua prigione; qui il mago prepara una pozione in grado di riportare Thibault e Andr\u00e9 indietro nel tempo, in modo da evitare la morte di Rosaline. Tuttavia, a causa di un errore durante la preparazione della pozione da parte del mago, i due si ritrovano catapultati nel 2000 e precisamente nel museo delle belle arti di Chicago, dove \u00e8 in allestimento una mostra di storia medievale.\nThibault e Andr\u00e9 si risvegliano nella stanza, all'interno del museo, e frastornati dal viaggio nel tempo non si rendono conto immediatamente di essere giunti nel futuro; credendo di trovarsi all'inferno si cacciano presto nei pasticci e scambiati per ladri vengono arrestati. Julia, avvisata della faccenda dal direttore del museo, chiede di vederli e, data l'impressionante somiglianza, viene scambiata da Thibault per la sua amata Rosaline. Julia crede che Thibault sia quel suo cugino scomparso in mare, ora in preda ad un'amnesia, e convince la polizia a rilasciarli offrendosi di ospitarli. Thibault non tarda molto a capire che il mago li ha spediti per errore nel futuro.\nGiunti a casa di Julia, i due fanno la conoscenza di Hunter, il cinico e avido fidanzato di Julia, interessato solo all'eredit\u00e0 di Julia, il quale li porta tutti a cena al \u201cLatour\u201d, un ristorante di gran classe dove Thibault e Andr\u00e9 danno sfoggio della loro un'etichetta tipicamente medievale. Thibault, risoluto a tornare a casa, il giorno successivo si reca in citt\u00e0 con Julia alla ricerca di un mago, mentre il servitore Andr\u00e9 incontra Angelique che lo affascina con i suoi modi e se ne innamora presto decidendo di rimanere nel futuro con lei.\nLa ricerca di Thibault ha infine buon esito: finalmente rintraccia il mago appena giunto dal passato; a questo punto Julia si rende conto che la storia di Thibault \u00e8 vera e che non si tratta del suo scomparso cugino francese.\nFrattanto Hunter, intenzionato a mettere le mani sulla ricca eredit\u00e0 di Julia, ingaggia un investigatore privato per scoprire la vera identit\u00e0 di Thibault, che si rivela non essere il cugino francese disperso in mare, cos\u00ec chiama la polizia per farlo arrestare. Il mattino successivo, il mago si presenta a casa di Julia per cominciare i preparativi per il loro ritorno a casa, ma Andr\u00e9 \u00e8 determinato a rimanere nel XXI secolo, dove per lui si prospetta la possibilit\u00e0 di una vita felice accanto ad Angelique. Quindi affronta Thibault e quest'ultimo a malincuore cede alla fine alla richiesta di Andr\u00e9.\nJulia scopre grazie ad Andr\u00e9 che Hunter ha una relazione segreta con Amber, la sua segretaria, e che peraltro \u00e8 interessato solo ai soldi. Con un coraggio degno di una Malfete gli impartisce una sonora lezione.\nI tempi stringono e la polizia sta arrivando; il mago ha terminato a casa di Julia la pozione per il ritorno nel XII\u00b0 secolo, ma la magia deve essere ultimata proprio nel luogo del loro arrivo: il museo di Chicago. Inizia cos\u00ec una fuga rocambolesca prima in taxi e poi a cavallo.\nFinalmente Thibault e il mago raggiungono il museo, e in men che non si dica ritornano nel loro tempo, proprio durante il banchetto al castello inglese in tempo per impedire il tragico evento. Una volta l\u00ec, Thibault, sapendo chi c'era dietro il complotto, offre il calice avvelenato al conte di Warwick, in segno di pace, ma quest'ultimo terrorizzato dall'idea di berlo si lancia da una finestra.\nNel frattempo a Chicago Hunter per errore beve la pozione e finisce malauguratamente nel XII\u00b0 secolo, mentre Andr\u00e9 e Angelique, da poco sposati, sono in viaggio a Las Vegas.Julia. invece, in visita al castello dei suoi avi di Malfete in Francia fa la conoscena di un distinto giovanotto francese.\nDistribuzione.\nHome video.\nNell'edizione DVD, i titoli di coda si aprono con Hunter che, a causa della pozione ingerita, viene catapultato in un borgo medievale del XII secolo. La scena si interrompe inaspettatamente quando Matt Ross, che interpreta Hunter stesso, comincia a litigare animatamente con il regista (Jean-Marie Poir\u00e9) e la troupe proprio nel bel mezzo delle riprese a causa del finale del film e sul ruolo del suo personaggio. Di l\u00ec a poco l'attore abbandona il set inseguito da diverse comparse con ancora indosso gli abiti di scena e dall'aiuto regista che gli intimano di tornare indietro."}
{"id": "1603318", "revid": "1573940", "url": "https://it.wikipedia.org/wiki?curid=1603318", "title": "Gorgoniidae", "text": "Le gorgonie (Gorgoniidae ) sono una famiglia di coralli dell'ordine Alcyonacea.\nDescrizione.\nLa famiglia comprende octocoralli coloniali caratterizzati dalla presenza di spicole calcaree lunghe meno di 0,3\u00a0mm, che esibiscono complesse sculture verrucose disposte in serie ordinate. I polipi sono retrattili e possiedono uno stelo proteico di gorgonina.\nI vari generi si differenziano per la quantit\u00e0 e la morfologia delle spicole, oltrech\u00e9 per la forma delle colonie, che pu\u00f2 essere a frusta, ramificata, reticolata o frondosa.\nDistribuzione e habitat.\nLa famiglia ha una distribuzione cosmopolita. La maggior parte delle specie \u00e8 diffusa nelle acque calde dell'ecozona neotropicale, ma alcuni generi, come per esempio \"Eunicella\", \"Leptogorgia\" e \"Lophogorgia\", si trovano nelle acque temperate dell'Atlantico orientale e del mar Mediterraneo.\n\u00c8 diffusa dal piano infralitorale a quello batiale.\nTassonomia.\nLa famiglia comprende i seguenti generi:"}
{"id": "1603322", "revid": "1104133", "url": "https://it.wikipedia.org/wiki?curid=1603322", "title": "Societ\u00e0 Sportiva Villacidrese Calcio", "text": "La Societ\u00e0 Sportiva Villacidrese Calcio, meglio nota come Villacidrese, \u00e8 una societ\u00e0 calcistica italiana con sede nella citt\u00e0 di Villacidro, in provincia del Sud Sardegna.\nFondata nel 1979 col nome di \"Fenalc\" la societ\u00e0 \u00e8 partita dalla Terza Categoria riuscendo a raggiungere il professionismo con la promozione in Lega Pro Seconda Divisione al termine della stagione 2008-2009.\nNella stagione 2010-2011, dopo la retrocessione in Serie D, la squadra non si \u00e8 iscritta a nessun campionato ed \u00e8 successivamente fallita.\nUna nuova societ\u00e0, con lo stesso nome, dalla stagione 2011-2012 ne ha ripreso la storia, ripartendo dalla Terza categoria. Nella stagione 2021-2022 milita nel campionato di Eccellenza Sardegna.\nI colori sociali sono il giallo e il blu in seguito alla fusione societaria con la S.S. Riunite Villacidro, sostituendo i precedenti bianco e celeste. Disputa le partite di casa allo stadio Comunale di Villacidro.\nStoria.\nLa \"Societ\u00e0 Sportiva Villacidrese Calcio\" \u00e8 stata fondata nel 1979, in corrispondenza alla fusione fra le due squadre principali di Villacidro, il Sa Spendula e il Villacidro.\nNei primi anni la societ\u00e0 \u00e8 stata denominata \"Fenalc\", poi successivamente nel 1981-1982 ottenne il cambio di colore delle maglie che passarono da viola a bianco-celeste.\nNel 1981-1982 il nome venne cambiato in \"Villacidrese\".\nLa \"Villacidrese\" pass\u00f2 molti anni nelle basse categorie, fin quando nella stagione 1998-1999 vinse il campionato di Eccellenza che la port\u00f2 alla prima storica promozione in Serie D.\n2008-2009: la storica promozione in Lega Pro.\nIl 10 maggio 2009 vincendo 2-0 in casa del Gaeta, vince il proprio girone di Serie D con una giornata d'anticipo conquistando la sua storica prima promozione in Lega Pro Seconda Divisione.\nIl cammino in Coppa Italia Dilettanti.\nDopo un ottimo cammino nella Coppa Italia Dilettanti nel 2008-2009 condito dal 4-0 inflitto al Rieti, dal 5-0 rifilato al Castelsardo e dal 2-0 al Tavolara, diretta concorrente per la promozione in Lega Pro Seconda Divisione, la \"Villacidrese\" sconfigge in semifinale la Sacilese. La finale giocata contro il Sapri Calcio vide i biancocelesti vincenti sul proprio campo per 1-0 con gol di Alessio Figos; la partita di ritorno si chiuse con un pareggio a reti bianche.\nNonostante la vittoria sul campo, la \"Villacidrese\" risult\u00f2 ufficialmente sconfitta per 3-0 a tavolino nella partita d'andata per aver mandato in campo Vittorio Cammarosano nonostante la squalifica per diffida subita qualche anno prima in una differente societ\u00e0; squalifica mai scontata. Dopo questo fatto, la Villacidrese chiude la Coppa Italia Dilettanti in seconda posizione.\nIl professionismo.\nDopo una sofferta salvezza nella prima stagione, la squadra si iscrive con enormi difficolt\u00e0 alla Lega Pro Seconda Divisione 2010-2011 e inserita nel girone B retrocede all'ultimo posto malgrado un buon campionato. Fatali i ben 13 punti di penalizzazione inflitti nell'arco del campionato che l'hanno distanziata dal Fano e dalla Sangiovannese.\nIl fallimento e la rifondazione.\nIl 28 luglio 2011 il consiglio direttivo della Lega Dilettanti comunica l'esclusione dal campionato per non aver presentato ricorso contro la bocciatura della CovisoD. In verit\u00e0, come poi accertato successivamente, \u00e8 stata la stessa Villacidrese a rifiutare l'iscrizione al campionato nonostante le insistenze della FIGC .\nLa Villacidrese viene immediatamente rifondata e iscritta al campionato 2011-2012 Terza Categoria Medio Campidano, militando nel girone G. Diviene cos\u00ec la seconda squadra di Villacidro dopo la \"S.S.\" \"Riunite Villacidro\" (con i colori sociali gialli e blu) in Eccellenza Sardegna. Nel campionato 2012-2013 ritorna la prima squadra di Villacidro, visto il fallimento del S.S. \"Riunite Villacidro\", ottenendo la promozione al campionato di Seconda Categoria 2013-2014.\nNel 2013-2014 si \u00e8 classificata al secondo posto in classifica, ottenendo poi la promozione in Prima Categoria attraverso gli spareggi play-off.\nNel campionato seguente, 2014-2015, la Villacidrese arriva prima insieme al Senorb\u00ec nel girone B di Prima Categoria, rendendo necessario lo spareggio per determinare la vincitrice del torneo. Lo spareggio con il Senorb\u00ec vede vincitrice quest'ultima per 1-0, costringendo la formazione villacidrese ad affrontare i play-off per la promozione, nei quali ottiene la vittoria per 2-1 contro l'Orione 96, formazione cagliaritana qualificatasi seconda nel girone A, ottenendo cos\u00ec il lasciapassare per la Promozione.\nLa fusione societaria con la S.S. Riunite Villacidro.\nNel 2018 si ha notizia della fusione societaria con la \"S.S. Riunite Villacidro\", che per anni \u00e8 stata l'altra sponda calcistica di Villacidro. La cittadina viene cos\u00ec rappresentata da una sola societ\u00e0, che mantiene il nome della Villacidrese Calcio e adotta i colori sociali della \"S.S. Riunite Villacidro\", il \"giallo\" e il \"blu\", al posto dello storico binomio \"bianco-celeste\".\nNel campionato 2020-2021 milita nel campionato di Promozione ed \u00e8 prima in classifica al momento della sospensione del campionato per via delle conseguenze della pandemia di Covid-19.\nNel campionato 2021-2022 milita nel campionato di Eccellenza Sardegna dopo il ripescaggio ottenuto per meriti sportivi, in virt\u00f9 della riforma dei campionati regionali varata dalla FIGC Sardegna.\nColori e simboli.\nColori.\nIl colore sociale della \"Fenalc\" all'atto della sua fondazione fu il viola che venne sostituito nel 1981 dal bianco e dal celeste. In seguito alla fusione societaria con la S.S. Riunite Villacidro, avvenuta nel 2018, i colori sociali divengono il \"giallo e il blu\". \nSimboli ufficiali.\nStemma.\nLo stemma della societ\u00e0 \u00e8 uno scudo. \nSulla parte superiore viene indicato il nome della societ\u00e0, sulla parte inferiore \u00e8 invece indicato l'anno 1979, anno di fondazione della S.S. Villacidrese. Al centro dello scudo una V con al centro l'isola di Sardegna e un pallone, su sfondo a bande verticali gialle e blu.\nInno.\nL'inno della Villacidrese si intitola \"Villacidrese Ol\u00e8\", cantato da Massimo Zaccheddu. \nStrutture.\nStadio.\nLa Villacidrese gioca le partite casalinghe all\"'impianto sportivo Comunale\".\nL'impianto presenta le seguenti caratteristiche:"}
{"id": "1603333", "revid": "110157", "url": "https://it.wikipedia.org/wiki?curid=1603333", "title": "\u00c1gua Branca (Para\u00edba)", "text": "\u00c1gua Branca \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione della Serra do Teixeira."}
{"id": "1603334", "revid": "1573940", "url": "https://it.wikipedia.org/wiki?curid=1603334", "title": "Leptogorgia", "text": "Leptogorgia \u00e8 un genere di ottocoralli della famiglia Gorgoniidae.\nTassonomia.\nComprende le seguenti specie:"}
{"id": "1603337", "revid": "1573940", "url": "https://it.wikipedia.org/wiki?curid=1603337", "title": "Corydoras schwartzi", "text": "Corydoras schwartzi () \u00e8 un pesce osseo d'acqua dolce, appartenente alla famiglia Callichthyidae.\nDistribuzione e habitat.\nendemico del Rio Purus, in Brasile.\nDescrizione.\nMisura fino a 3,9\u00a0cm.\nRiproduzione.\nLa femmina depone fino a 100 uova. Queste vengono fecondate a gruppi di 2-4 mentre si trovano tra le pinne ventrali della femmina, quindi vengono deposte e si attaccano al substrato. Il processo viene ripetuto fino a che non sono state deposte tutte le uova.\nAcquariofilia.\nSi pu\u00f2 allevare in acquario."}
{"id": "1603341", "revid": "110157", "url": "https://it.wikipedia.org/wiki?curid=1603341", "title": "Alagoa Grande", "text": "Alagoa Grande \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Brejo Paraibano."}
{"id": "1603344", "revid": "125916808", "url": "https://it.wikipedia.org/wiki?curid=1603344", "title": "Amici di Maria De Filippi (seconda edizione, fase serale)", "text": "La fase finale della seconda edizione di Amici di Maria De Filippi and\u00f2 in onda dal 25 marzo al 27 maggio 2003 su Italia 1. La vincitrice di questa edizione fu la cantante Giulia Ottonello, mentre il Premio della Critica fu assegnato a Timothy Snell.\nRegolamento.\nIl regolamento di questa edizione non subisce rilevanti modifiche rispetto all'edizione precedente e prevede una serie di sfide \"uno contro uno\".\nIl primo sfidante viene decretato dalla classifica di gradimento: l'ultimo in classifica deve quindi scegliere uno tra i due nomi proposti dalla commissione come possibili sfidanti.\nLa classifica di gradimento rende insfidabile il primo in classifica. In alcuni casi, il concorrente sconfitto nella sfida pu\u00f2 regalare i propri voti ad uno dei compagni ancora in gara modificando la classifica di gradimento.\nLa puntata serale finale si svolge tra 6 sfidanti secondo il consueto meccanismo per cui l'ultimo in classifica ha diritto a scegliere il proprio sfidante, il vincitore sceglie il successivo sfidante fino alla sfida finale per la vittoria.\nConcorrenti.\nI ragazzi ammessi alla fase finale sono 20. Cinque di essi vengono eliminati dal \"semaforo rosso\" nella prima puntata del serale.\nSvolgimento del serale.\nTabella dello svolgimento del serale.\nNel tabellone sono indicati la classifica di accesso al serale, gli esiti delle sfide e le candidature per gli sfidanti.\nLegenda:\nTabellone delle esibizioni.\nPuntata 1.\nLa prima puntata \u00e8 stata trasmessa il 25 marzo 2003 e sono stati determinati i 15 concorrenti che hanno avuto accesso alla fase serale tramite il televoto: sono stati cos\u00ec eliminati gli ultimi 5 della classifica, mentre il quindicesimo, Leonardo, \u00e8 stato direttamente mandato in sfida contro la ballerina Jennifer. La sfida ha visto la vittoria del cantante Leonardo con il 57% dei voti e l'uscita della ballerina Jennifer.\nPuntata 2.\nLa seconda puntata \u00e8 stata trasmessa il 1\u00ba aprile 2003 e ha visto la vittoria del ballerino Federico con il 59% dei voti e l'uscita del ballerino Danilo.\nPuntata 3.\nLa terza puntata \u00e8 stata trasmessa l'8 aprile 2003 e ha visto la vittoria dell'attore Enrico con il 51% dei voti e l'uscita del ballerino Gugu.\nPuntata 4.\nLa quarta puntata \u00e8 stata trasmessa il 15 aprile 2003 e ha visto la vittoria della cantante Marta con il 59% dei voti e l'uscita del ballerino Stefano.\nPuntata 5.\nLa quinta puntata \u00e8 stata trasmessa il 22 aprile 2003 e ha visto la vittoria della cantante Lidia con il 59% dei voti e l'uscita del cantante Daniele.\nPuntata 6.\nLa sesta puntata \u00e8 stata trasmessa il 29 aprile 2003 e ha visto la vittoria del ballerino Michele con il 55% dei voti e l'uscita del cantante Leonardo.\nPuntata 7.\nLa settima puntata \u00e8 stata trasmessa il 6 maggio 2003 e ha visto la vittoria della cantante Giulia con il 56% dei voti e l'uscita dell'attore Enrico.\nPuntata 8.\nL'ottava puntata \u00e8 stata trasmessa il 13 maggio 2003 e ha visto la vittoria del cantante Timothy con il 52% dei voti e l'uscita della ballerina Maria Stefania.\nSemifinale.\nLa semifinale \u00e8 stata trasmessa il 20 maggio 2003 e ha visto la vittoria della ballerina Anbeta con il 59% dei voti e l'uscita della cantante Marta.\nFinale.\nLa finale \u00e8 andata in onda il 27 maggio 2003 ed ha visto vincitrice di questa edizione Giulia Ottonello.\nNel tabellone vengono indicate le singole sfide disputate nel corso della puntata finale. Laddove le singole sfide sono contrassegnate da un colore, si indica chi in quel momento \u00e8 in vantaggio nel televoto. I colori rispecchiano le divise indossate da ogni singolo componente nella puntata finale.\nLegenda:\nCommissione della Critica.\nNell'ultima puntata \u00e8 presente una commissione di giornalisti per assegnare tra i finalisti il premio della critica. La commissione \u00e8 composta da:\nAscolti.\nTutte le puntate sono andate in onda in prima serata su Italia 1.\nFonti: sala stampa mediaset http://www.mediaset.it/corporate/salastampa/2003/comunicatiascolti_it.shtml?22#page"}
{"id": "1603345", "revid": "599013", "url": "https://it.wikipedia.org/wiki?curid=1603345", "title": "Via Ostiense", "text": "La via Ostiense (in latino: \"via Ostiensis\") era una strada romana che portava da Roma ad Ostia, dopo aver percorso 24 chilometri (16 miglia).\nPercorso.\nLa via Ostiense originale iniziava dalla porta Trigemina delle Mura serviane, percorreva le pendici occidentali dell'Aventino da nord a sud e riceveva un ramo che si originava dalla porta Lavernalis e un secondo, poco dopo la Piramide Cestia con la quale si allineava, originantesi dalla porta Raudusculana. Con la costruzione delle Mura aureliane, la via Ostiense fu fatta passare attraverso porta San Paolo, che prende il nome dalla basilica di San Paolo fuori le mura, raggiungibile percorrendo l'Ostiense e posta poco fuori le mura stesse.\nA 6\u00a0km (4 miglia) da Roma, all'altezza del \"vicus Alexandri\", dalla via Ostiense si separava la via Laurentina, verso Lavinio.\nLa via Ostiense e la via Campana erano entrambe sotto un \"curator\" appartenente all'ordine equestre.\nLa moderna via Ostiense connette Roma al sobborgo di Ostia.\nLungo il percorso la via Ostiense attraversava diversi corsi d'acqua prossimi a confluire nel Tevere. Il primo provenendo da Porta San Paolo e forse il pi\u00f9 importante era il fiume Almone oggi intubato e deviato ed il cui tratto finale dell'alveo era corrispondente in larga parte alla attuale Circonvallazione Ostiense e che veniva superato con il ponte noto in passato come ponte della Travicella.\nStoria.\nLe origini.\nLa via Ostiense era una delle vie extraurbane pi\u00f9 antiche di Roma, che la univa al suo porto naturale alla foce (\"Ostium\") del Tevere prima noto con il nome di \"Albula\", nel luogo dove secondo la mitologia Enea sbarc\u00f2 dando il nome di Troia al suo primo accampamento posto alla distanza di 4 stadi dalla foce, nel territorio di \"Laurentum\" e nei cui pressi secondo la tradizione, il re Anco Marzio nel 633 a.C. fond\u00f2 sulla riva sinistra nota come \"ripa latina\" o \"romana\" poi \"ripa graeca\", la colonia che dal luogo prese il nome di Ostia, impiantandovi anche le saline, quando il \"littus tuscus\" o \"ripa veiens\" cio\u00e8 il versante settentrionale del Tevere e le sue saline, di molto anteriori a quelle ostiensi, erano state tolte solo da circa un secolo dai romani, secondo la tradizione guidati da Romolo, agli Etruschi Veienti.\nNon essendo stati rinvenuti nel sito archeologico attuale reperti anteriori all'et\u00e0 repubblicana, sembra ancora dibattuta la esatta localizzazione della originaria colonia fondata da Anco Marzio, posto che la foce del Tevere dall'VIII-IX secolo fino al IV a.C. sub\u00ec una diversione da nord a sud verso l'attuale foce e considerato il grado di avanzamento della linea di costa pari a circa 3700 metri dal 633 a.C. al 1874, ritenendosi questa collocata tra la biforcazione del braccio artificiale traianeo noto come canale di Fiumicino e i dintorni del borgo di \"Gregoriopoli\" sorto nel IX secolo (attuale localit\u00e0 di Ostia Antica), dove sono stati ritrovati reperti di et\u00e0 villanoviana.\nLa via era parte di un ben pi\u00f9 esteso asse viario utilizzato fin dalla pi\u00f9 remota antichit\u00e0 per il traffico del sale (via Salaria), che collegava le saline del \"mare inferum\" (Tirreno) a quelle del \"mare superum\" (Adriatico).\nLa via Ostiense originaria aveva inizio dalla porta Trigemina posta presso l'argine del Tevere a nord-ovest del colle Aventino, non lontano dalla localit\u00e0 destinata allo stoccaggio del sale nota come \"Salara\" e dal Foro Olitorio, dove confluiva, per mezzo del passaggio sull'Isola Tiberina anche la via Campana, per inoltrarsi, dopo aver costeggiato al suo principio la zona portuale dei \"Navalia\" e dell\u2019\"Emporium\" alla Marmorata edificati a prolungamento del Foro Boario, tra il fiume e il monte Testaccio seguendo poi verosimilmente il corso del Tevere fino alla sua foce, venendo utilizzata sin dal principio come strada di servizio all'utilizzo del fiume principalmente come via commerciale per l'approvvigionamento della citt\u00e0, e in funzione dell'attivit\u00e0 di alaggio delle navi \"onerarie\" e \"caudicarie\" che risalendo il fiume utilizzavano per il carico e lo scarico delle merci i vari scali fluviali posti lungo il suo corso (tra questi il molo detto della Pozzolana, noto nel medioevo come \"portus Grapigliani\", presso il \"Vicus Alexandri\") e lo scalo noto come Darsene di Pietra Papa presso l'attuale Ponte Guglielmo Marconi attivo tra I sec. a.C. e II d.C.\nPer quanto riguarda la sua lunghezza, gran parte degli storici tra i quali Plinio il Vecchio e Cassiodoro, oltre alla tavola Peutingeriana e l'Itinerario Antonino, erano concordi nel fissarla in circa 16 miglia pari a poco meno di km 24; diversamente Strabone misurava la distanza percorsa dalle barche che risalivano il fiume in 190 stadi pari a miglia 23 e \u00be, pari a poco pi\u00f9 di km 35, pienamente coerente con la lunghezza del fiume anteriormente alle rapide trasformazioni avvenute in prossimit\u00e0 della foce nel 1557, con la perdita di un breve tratto di corso denominato poi per qualche tempo come \"Braccio\" o \"Fiume morto\". Dionigi di Alicarnasso nel suo \"Antichit\u00e0 romane\", dava invece una distanza in linea retta di Roma dal lido di 120 stadi pari a circa km 22,200. \u00c8 da sottolineare come la lunghezza della via sub\u00ec variazioni, anche se contenute, nel tempo dovute alle ripetute e testimoniate modifiche dell'alveo del Tevere\nSecondo Plinio il Giovane, nel descrivere il percorso che faceva per portarsi alla sua villa presso Laurentum, si doveva lasciare la via Ostiense all'XI miglio per inoltrarsi sul diverticolo che vi conduceva, riferimento a questo miliario citato anche da Festo per indicare presso quei dintorni la presenza dell'antico scalo fluviale noto come \"Puilia Saxa\", sito presso l'antica Ficana; tale distanza coincide ancora in modo evidente se alla via si fa percorrere in modo aderente tutto l'argine sinistro del fiume a partire dalla citata porta Trigemina.\nProcopio di Cesarea nel suo \u201cDe Bello Gothico\u201d nel VI secolo d.C. descriveva la via come tortuosa, ma non \u00e8 da escludere che la via fosse gi\u00e0 stata oggetto prima di allora di cospicue opere di rettificazione e risanamento soprattutto nel suo tratto terminale sia per velocizzare i trasporti su terra anche a fini militari, in concomitanza dell'espandersi di Roma a partire dalle Guerre puniche, che per superare estese aree acquitrinose come lasciano pensare i reperti del tratto viario in localit\u00e0 Acilia, dove la strada veniva fatta passare su un viadotto ad archi risalente al II-III secolo a.C., tagliando cos\u00ec il tratto viario che divergendo a destra prima del ponte detto della Refolta, e cronologicamente anteriore a questo, percorreva tutta l'ansa del Tevere, giungendo ad Ostia dopo aver lambito il monte Cugno e poi a nord il lago o stagno di levante, attraversando aree note ancora nel XIX secolo come \"Risacco di Dragoncello\" e \"Larghi di Ostia\". Non \u00e8 altres\u00ec da escludere che la strada intorno al secolo III a.C. sia stata interamente ricostruita nel tratto finale per adeguarla alle conseguenze delle disastrose inondazioni che mutarono il corso del Tevere tra IV e VIII secolo a.C. con la probabile rifondazione della colonia ostiense rispetto al primitivo sito di et\u00e0 regia. La strada tuttavia perse notevolmente di importanza con la costruzione nel I secolo d.C. del Porto claudiano-traianeo sull'argine destro del Tevere servito dalla nuova via Portuense che soppiant\u00f2 in larga parte l'Ostiense nelle sue funzioni di via commerciale e portuale, causandone la avanzata decadenza gi\u00e0 dall'alto medioevo quando lo stesso Procopio la descriveva selvosa e priva di manutenzione.\nLa breve citazione data da Agostino nelle sue Confessioni (lib. IX, cap. 9) riguardo alla morte della madre Monica, forse per febbre malarica, sopraggiunta nell'agosto del 387 durante l'attesa di una nave che la riconducesse in Africa, descriverebbe Ostia \"Tiberina\" come affollata quindi non ancora in decadenza, cos\u00ec come farebbe pensare che il porto della citt\u00e0 fosse ormai destinato quasi esclusivamente a scalo dei passeggeri e che l'Ostiense fosse ancora utilizzata essenzialmente per il transito delle persone.\nCon la costruzione delle Mura Aureliane nel III secolo d.C., la via Ostiense originaria venne deviata nel primo tratto facendole percorrere l'attuale via Marmorata per uscire dalla porta che prese il suo nome altrimenti nota come Porta San Paolo nei pressi della Piramide Cestia, per percorrere nel suo primo tratto quella che doveva essere parte della preesistente via Laurentina in uscita dalla Porta Raudusculana con la quale venne a confondersi, assumendo probabilmente il suo definitivo assetto topografico.\nTra il secondo miglio e il terzo dalla Porta Ostiense, secondo quanto riferito da Pirro Ligorio, la via prendeva anche il nome di Gordiana Ostiense cos\u00ec chiamata dalla famiglia imperiale dei Gordiani che la lastricarono e vi fondarono il \"vicus\" omonimo che probabilmente doveva coincidere con il \"vicus Alexandri\", pi\u00f9 verosimilmente situato dove oggi \u00e8 costruito il Forte Ostiense sopra l'altura che domina il primo gomito del Tevere, dove sarebbe anche avvenuto il miracolo dello sradicamento dell'albero consacrato agli dei per opera di San Felice che di l\u00ec a poco venne martirizzato e sepolto nelle vicine catacombe di Commodilla sulla attuale via delle Sette Chiese\nDalla via prese nome la basilica sorta dove la consolidata tradizione vuole che Timoteo, discepolo di San Paolo decapitato nella non lontana localit\u00e0 nota come Acque salvie, abbia sepolto il suo corpo in un'area sepolcrale ivi esistente dal II secolo a.C. al IV d.C. nota come \"praedio Lucinae\" non di rado resa acquitrinosa dalle esondazioni del non lontano Tevere. Costantino sul luogo del \"Trophaeum\" eresse un primo edificio di ridotte proporzioni nel 324 vivente papa Silvestro I, che si dimostr\u00f2 ben presto insufficiente per contenere il crescente afflusso di fedeli, al punto che gi\u00e0 nel 386 gli imperatori Teodosio, Arcadio e Valentiniano III ordinarono al prefetto di Roma di prendere accordi con il Senato ed il vescovo di Roma, per iniziare la costruzione di una nuova e pi\u00f9 grande basilica che venne consacrata nel 390-391 nella parte del transetto e completata negli anni successivi, con l'abside posto sulla moderna via Ostiense che precedentemente passava lungo l'argine del fiume. Nelle vicinanze della basilica Ostiense si ritrovarono alcune catacombe legate al culto dell'apostolo tra cui la pi\u00f9 nota \u00e8 la catacomba di Santa Tecla ricordata gi\u00e0 nella Notitia ecclesiarum urbis Romae del VII secolo d.C. e le catacombe di Commodilla.\nIl Medioevo.\nIn et\u00e0 non precisata tra periodo tardo antico e altomedievale, la basilica ostiense come quella vaticana e quella di S. Lorenzo al Verano, venne dotata di un portico colonnato con volta ricoperta di piombo, che dalla porta Ostiense si protendeva, parallelamente alla via, fino all'edificio sacro per dare riparo ai pellegrini che vi si recavano; di questo portico, ritenuto il pi\u00f9 insigne di Roma per la sua magnificenza, si sa che avesse inizio dalla chiesa del S. Salvatore detto della Porta per essere ubicato presso porta San Paolo, e che l'ultimo papa che lo restaur\u00f2 nel 855 fu papa Benedetto III. Prima di raggiungere la basilica, lungo il portico sorgevano diverse chiese e cappelle di antica memoria tra cui la chiesa di S. Menna ricordata fino al X secolo e la cappella dei Santi Pietro e Paolo; cos\u00ec come nei dintorni della basilica sorgevano altre chiese tra le quali quella di S. Stefano dove si venerava una delle pietre con cui secondo la tradizione fu lapidato il protomartire. Di questo portico ancora se ne vedevano dei ruderi ai tempi di Pompeo Ugonio e di Urbano VIII.\nPer proteggere la basilica dalle continue scorrerie culminate con quella dei Saraceni che la saccheggiarono nell'847 risalendo il Tevere con le loro navi di ridotto pescaggio, negli immediati pressi Giovanni VIII vi fece erigere una fortezza che da lui prese il nome di Giovann\u00ecpoli con un perimetro delle mura di circa due miglia, che rimase in opera come sembra fino al terremoto del 1348, di cui nulla rimane della sua struttura e della sua disposizione lungo la via Ostiense e dell'eventuale fortificazione dell'adiacente \"Rupe\" detta di San Paolo.\nNei pressi del VII miglio dalla Porta Ostiense, subito dopo aver oltrepassato il \"fosso\" detto di Mezzocamino, era testimoniato sin dal V secolo il cimitero in cui vennero tumulati da Lucina i corpi dei santi Ciriaco di Roma, Largo, Crescenziano, Memmia, Giuliana e Smaragdo i cui resti furono definitivamente identificati nel 1915, e il cui terreno circostante formante la tenuta detta di S. Ciriaco era propriet\u00e0 della cappellania di S. Paolo istituita dai Capizucchi sin dal 1390 nella chiesa di S. Maria in Campitelli.\nA partire dall'alto medioevo i territori adiacenti alla via Ostiense, soprattutto per mezzo della Camera Apostolica e dell'Abbazia Ostiense, appaiono largamente appartenenti alla Chiesa di Roma che utilizz\u00f2 come fondi destinati all'impianto delle prime \"domuscultae\" e ad uso residenziale in zona di Dragona per lo stesso vescovo di Roma.\nEt\u00e0 moderna e contemporanea.\nNella seconda met\u00e0 del secolo XVI Michel de Montaigne nel suo \"Viaggio in Italia\" descriveva la strada ancora pavimentata per due terzi del suo percorso con i grandi blocchi neri di et\u00e0 romana e fiancheggiata da numerosi ruderi di acquedotti e ville romane.\nNel prato antistante il portico gregoriano della basilica adiacente alla via oggi noto come Parco Ildefonso Schuster ed in passato come \"Prato dell'Imperatore\" secondo quanto descritto nel Catasto Alessandrino del secolo XVII, vennero tumulati almeno 15.000 defunti che persero la vita nella pestilenza che infest\u00f2 Roma e il centro Italia nel 1656, l\u00ec trasportati con le barche provenienti in gran parte dal lazzaretto istituito presso l'Isola Tiberina.\nIn et\u00e0 post-unitaria sotto la guida della giunta comunale guidata da Ernesto Nathan, il quadrante sud della citt\u00e0, interessato da importanti percorsi di transito delle merci quali il fiume e la linea ferroviaria di origine pontificia passante per il ponte dell\u2019Industria che collegava la linea Roma Civitavecchia alla originaria stazione Termini, oltre alla gi\u00e0 progettata linea ferroviaria di collegamento con Ostia, venne individuato come il pi\u00f9 idoneo ad accogliere il nuovo polo industriale di cui il primo tratto della via Ostiense divenne l'asse centrale, attorno al quale gravitavano i nuovi insediamenti industriali e che nell'arco di un decennio entrarono in funzione: i Magazzini generali (1910), le officine per la produzione del gas della Societ\u00e0 Anglo-Romana che install\u00f2 il Gazometro (1910), il Porto e la Dogana fluviale (1912), la centrale Montemartini (1912), il Consorzio agrario cooperativo (1919), i nuovi Mercati generali (1922-1927) e la linea ferroviaria Roma-Ostia Lido (1924), a cui si aggiunse successivamente la stazione di Roma Ostiense; divenendo in breve il principale nucleo produttivo e di servizi della citt\u00e0 durante tutta la prima met\u00e0 del secolo XX, e la via asse principale del nuovo quartiere Ostiense che andava sviluppandosi.\nIl 10 settembre 1943, due giorni dopo l'annuncio dell'Armistizio di Cassibile dato dal Maresciallo Pietro Badoglio, Porta San Paolo fu teatro dell'estremo tentativo dell'esercito italiano e di parte della popolazione di evitare l'occupazione tedesca di Roma, che dovette arrendersi alle ore 16.00 di quel giorno, che fu una delle prime azioni dei gruppi partigiani combattenti per la Resistenza, a cui parteciparono, tra i pi\u00f9 noti, Sandro Pertini, Bruno Buozzi, Adriano Ossicini e Raffaele Persichetti, che vi perse la vita ed a cui fu dedicata una via nei pressi della piazza, adiacente alla Piramide Cestia. Gli scontri, che si svolsero il giorno dopo la fondazione del CLN, interessarono gran parte del quadrante sud della citt\u00e0.\nAltri progetti.\n "}
{"id": "1603347", "revid": "123493257", "url": "https://it.wikipedia.org/wiki?curid=1603347", "title": "Teatro comunale (Ferrara)", "text": "Il teatro comunale di Ferrara \u00e8 il pi\u00f9 importante teatro di Ferrara, costruito tra il 1773 ed il 1797 su progetto di Antonio Foschini e Cosimo Morelli. Si trova in corso Martiri della Libert\u00e0, in pieno centro storico a pochi metri dal Castello Estense.\nIl 21 marzo 2014 il teatro \u00e8 stato dedicato alla memoria di Claudio Abbado, che ne fu direttore artistico per molti anni.\nStoria.\nFerrara possedeva gi\u00e0 dal XV secolo una ricca tradizione di spettacoli e rappresentazioni teatrali fino a quando, verso i primi anni del Seicento, alcune famiglie di patrizi eressero i primi teatri della citt\u00e0: si ebbero cos\u00ec il \"Teatro degli Intrepidi\", il \"Teatro della Sala Grande\", il \"Teatro in Cortile\", il \"Teatro Bonacossa\" (primo teatro pubblico a pagamento della citt\u00e0) e il \"Teatro Scroffa\".\nAlla fine del settecento l'offerta teatrale \u00e8 ormai inadeguata a una societ\u00e0 in evoluzione: anche a Ferrara sta emergendo una classe borghese in grado di orientare le scelte della pubblica amministrazione. Matura cos\u00ec la richiesta di un teatro capace ed elegante, costruito per volont\u00e0 e con finanziamenti pubblici, che integri le attivit\u00e0 dei due teatri in funzione. Verso il 1773 il Cardinale Legato Borghese commissiona a Antonio Foschini e Cosimo Morelli il progetto del nuovo teatro, del quale era gi\u00e0 stata individuata l'area per la sua costruzione: si trattava di un'area centrale denominata \"Isola del Cervo\" che ospitava alcune stalle e botteghe e aveva il vantaggio di essere poco popolosa e di essere collocata di fronte al Castello Estense, all'incrocio con Corso Giovecca. Nel 1778 i lavori del teatro subiscono svariati ritardi fino a fermarsi completamente quando il Cardinale Carafa affida a Giuseppe Campana un nuovo progetto che non viene ben accolto all'arrivo del nuovo Cardinal Legato, lo Spinelli, che mette sotto inchiesta l'operato di Campana con pesanti accuse riguardanti la mancanza di finanziamenti e l'incompetenza dell'operato di Campana e della fabbrica.\nSeguirono numerose liti fra i progettisti e gli interessati alla fabbrica arrivando anche alle vie legali e giudiziarie mentre i lavori del teatro continuavano a restare fermi. Qualche tempo dopo si arriv\u00f2 alla decisione di riprendere in mano una parte del progetto di Campana gi\u00e0 realizzato e di coinvolgere nuovamente Cosimo Morelli e Antonio Foschini: a Morelli viene affidata la realizzazione della \"Rotonda\" (che verr\u00e0 in seguito nominata \"Rotonda Foschini\") e del completamento della facciata mentre a Foschini spetter\u00e0 la costruzione del vestibolo anteriore con le botteghe, lo scalone d'onore e le stanze del piano nobile.\nFinalmente, a lavori ultimati, dopo tante diatribe anche proveniente da Morelli e Foschini che non ebbero mai accettato appieno i propri incarichi, il Teatro Comunale venne inaugurato il 2 settembre 1798 con l'opera \"Gli Orazi e i Curiazi\" di Cimarosa nella versione di Marco Portogallo.\nDopo la sua ultimazione furono numerosi i restauri e gli interventi fatti al teatro. Nel corso del 1825-1826 vennero eseguiti i primi restauri atti a sostituire le attuali decorazioni oltre che all'abbellimento della volta con una rappresentazione dell'Apoteosi dell'Ariosto.\nNegli anni '40 del Novecento il teatro cade in disuso per via dell'occupazione di alcuni locali da parte delle truppe tedesche e dagli sfollati che decretarono il degrado dell'edificio. Venne successivamente riaperto nel 1956 fino a quando fu decretato inagibile e quindi chiuso. Successivamente dal 1961 al 1964 il teatro sub\u00ec una ristrutturazione completa ad opera di Carlo Savonuzzi che, nonostante fosse attivo nell'architettura razionalista, seppe ridare slancio e vigore agli ambienti ormai degradati riportandoli all'antico splendore.\nDopo le ultime riqualificazioni degli interni nel 1987, \u00e8 stato necessario migliorare l'acustica della sala, peraltro gi\u00e0 buona, dopo che il maestro Claudio Abbado decise di insediarvi la Chamber Orchestra of Europe.\nArchitettura.\nIl teatro segue le linee generali del cosiddetto \"teatro all'italiana\" e rappresenta l'architettura teatrale pi\u00f9 armonica d'Italia, nonostante la sua burrascosa costruzione. L'importanza architettonica viene in primo luogo rappresentata dalla collocazione urbanistica dell'edificio, situato all'incrocio fra due strade cittadine importanti, il quale riesce perfettamente ad inserirsi senza stravolgere o sacrificare le aree dei palazzi limitrofi. Altro elemento di rilievo risulta l'architettura stessa della facciata che appare sobria e non particolarmente ricercata e decorata, costituita da sette archi che rifiutano la monumentalit\u00e0 preferendo uno stile sobrio. La particolarit\u00e0 dell'edificio \u00e8 accentuata dalla presenza della cosiddetta \"Rotonda Foschini\", ovvero un piccolo cortile interno a forma ellittica che permetteva un tempo alle carrozze di entrare dal porticato di fronte al Castello Estense e di raggiungere Corso Giovecca. Il rapporto fra teatro e spazio urbano trova completamento con la facciata d'angolo che regala slancio alla struttura e ne sminuisce le caratteristiche strutturali.\nMa se all'esterno il teatro sembra rifiutare le proprie funzioni architettoniche, all'interno \u00e8 costituito da un'organizzazione ben distribuita degli spazi.\nAll'interno la struttura \u00e8 caratterizzata da un ampio vestibolo che porta allo scalone d'onore che d\u00e0 accesso alla platea. La pianta ha forma ellittica o a ferro di cavallo e caratterizzata dalle presenza dei cinque ordini di palchi che salgono fino al soffitto a volta ribassata. Il palcoscenico, ancora oggi di notevoli dimensioni, era invece dotato di un proscenio architettonico che serviva a non separare nettamente il palco dalla sala.\nRotonda Foschini.\nParte integrante dell'architettura del teatro, rappresenta un piccolo cortile ovale interno anche se \u00e8 da sempre stato progettato per il transito delle carrozze da Corso Martiri della Libert\u00e0 a Corso Giovecca. Oggi la Rotonda, dedicata ad Antonio Foschini, \u00e8 stata riqualificata con il rifacimento delle pareti ovali e con l'aggiunta di un'adeguata illuminazione. Non \u00e8 pi\u00f9 aperta al traffico ed \u00e8 adibita a zona pedonale nella quale vengono svolte anche manifestazioni o convegni di ogni sorta. Vi si pu\u00f2 accedere attraverso due sottopossaggi aperti sulle due strade sulle quali si ergono le pareti del teatro.\nAttivit\u00e0 teatrali.\nIl teatro offre un ampio scenario di opere e rappresentazioni di prosa, danza, lirica, concerti e teatro sperimentale per un insieme di oltre 160 spettacoli all'anno registrando pi\u00f9 di 25.000 presenze. Possono essere ricordate le seguenti rappresentazioni degne di importanza:\nTra le prime assolute che hanno avuto luogo c'\u00e8 il \"Ciro in Babilonia\" di Gioachino Rossini (14 marzo 1812) con Marietta Marcolini ed Elisabetta Manfredini. \nIl 21 marzo 1813 fu rappresentata per la prima volta il \"Tancredi\" di Rossini nella sua seconda versione."}
{"id": "1603348", "revid": "767487", "url": "https://it.wikipedia.org/wiki?curid=1603348", "title": "The Perceptionists", "text": "The Perceptionists sono un gruppo Hip hop statunitense."}
{"id": "1603349", "revid": "110157", "url": "https://it.wikipedia.org/wiki?curid=1603349", "title": "Alagoa Nova", "text": "Alagoa Nova \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Brejo Paraibano."}
{"id": "1603351", "revid": "2066961", "url": "https://it.wikipedia.org/wiki?curid=1603351", "title": "Veronika Goi", "text": "Attivit\u00e0 scacchistica.\nHa partecipato a due olimpiadi: \u0116lista 1998 ed a Torino 2006. In occasione di quest'ultima ha eseguito una simultanea sul treno ad alta velocit\u00e0, riscuotendo un grande successo.\nNel 1997, a soli 16 anni si \u00e8 laureata campionessa italiana assoluta, nel torneo di Porto San Giorgio.\nCon la squadra \"Caissa Italia Pentole Agnelli\" ha vinto il Campionato Italiano Femminile a Squadre 2017.\nAttualmente \u00e8 presidente del circolo di scacchi di Mestre \"Capablanca\", carica che ricopre dal 2006. Dal dicembre 2020 fa parte del Direttivo della Federazione Scacchistica Italiana. \nVeronika \u00e8 sposata con il Grande Maestro Kenny Solomon, con il quale ha due figlie e un figlio. "}
{"id": "1603352", "revid": "2014155", "url": "https://it.wikipedia.org/wiki?curid=1603352", "title": "Storia di Ragusa", "text": "Miti e Leggende.\nDafni figura della mitologia greca, era un pastore di Ragusa. Fu l'inventore del canto bucolico con l'aiuto della zampogna. Molti scrittori antichi definirono la terra dei lotofagi descritta nell'Odissea compresa tra il fiume Ippari e la citt\u00e0 di Kamarina: sub-colonia degli antichi siracusani, fondata nel VI sec. a.C.\nPreistoria.\nIl nucleo abitativo di Ragusa ha origini antichissime, nella zona di Fontana Nuova, nei pressi di Marina di Ragusa, spetta il primato del pi\u00f9 antico ritrovamento di testimonianze umane finora scoperto in Sicilia: in una grotta sono state ritrovate alcuni raschiatoi e lame da taglio in pietra scheggiata, risalenti a 60.000 anni fa. Sono presenti inoltre a Ragusa numerose tracce di frequentazione in et\u00e0 neolitica. Sono presenti nel territorio dei villaggi preistorici risalenti alla Facies Castellucciana, probabilmente abitati dagli antichi sicani. Sono state trovate le prove dell'attivit\u00e0 mineraria dei castellucciani; gallerie scavate con l'uso delle mazze di basalto permettevano l'estrazione e la produzione delle richiestissime selci. Queste popolazioni autoctone furono probabilmente sterminate dai siculi, popolo molto pi\u00f9 avanzato che colonizz\u00f2 la Sicilia orientale nel 1000 a.C.\nOrigini del territorio ragusano. Il periodo siculo e greco-siceliota.\nNonostante il nome di \"Ragusa\" appaia solamente dall'epoca bizantina, antiche necropoli d'epoca arcaica furono ritrovate sul suolo urbano, e in base a tali reperti archeologici si \u00e8 ipotizzato la presenza di una delle numerose Ibla d'origine Sicula.\nQuella ragusana si pensa potesse essere la Hybla Heraia; essa secondo diversi storici vuol dire \"Hybla Minore\" o \"Piccola Hybla\", mentre secondo altri pareri sarebbe identificabile con l'opposto significato, ovvero \"Hybla Megala\" (\"Grande Hybla\"). Tra pareri contrastanti \u00e8 stata avanzata l'ipotesi che proprio da questa antica citt\u00e0 derivi l'attuale nome di Ragusa, trasformatosi nei secoli: da \"Herea\" in \"Hereusium\", poi \"Reusia\" fino a giungere a \"Ragusa\". Tuttavia non sembrano esserci fonti antiche sufficienti per confermare tale ipotesi.\nL'antica Hybla Herea o Heraia si sostiene che derivasse il suo nome dalla dea sicula Hybla, dalla quale presero appellativo tutte le Ible. Alcuni studiosi sostengono che essa era la protettrice dei campi, altri invece ipotizzano che possa essere stata una divinit\u00e0 protettrice dell'amore e della fertilit\u00e0.\nLa Hybla di cui si parla sorgeva in una posizione strategica, capace di resistere a potenti attacchi militari. Per queste analogie geografiche, si sostiene che essa potesse corrispondere al territorio di Ragusa Ibla - primo abitato storico della citt\u00e0 di Ragusa - situata su un colle che va da circa 385 (i giardini iblei) ai 440\u00a0m (ex distretto militare) di altezza, circondata da tre colline che creano un muro di cinta naturale.\nPlutarco narra che una delle Hyble - supponendo sia l'Heraia - venne assediata dagli Ateniesi al comando di Nicia poich\u00e9 era loro avversaria, ma non riuscirono a conquistarla.\nIl tiranno di Gela Ippocrate strinse d'assedio le mura di un'Ibla - ma le fonti moderne sono incerte nello stabilire di quale delle tante Ible si trattasse - nel 491 con un possente esercito. Gli Iblei, , sconfissero l'esercito ed uccisero lo stesso tiranno.\nI siculi, nel periodo del conflitto che li vide contrapposti alla nascente egemonia greco-siceliota, si allearono con Kamarina - colonia fondata nel VI sec. a.C. dai siracusani - quando nel 552 a.C. si ribellarono a Siracusa, nel contesto di una guerra territoriale che faceva intravedere, da quel che possiamo cogliere dalle poche fonti al riguardo, uno scenario bellico tra \"poleis\" e citt\u00e0-barbare dell'isola.\nIn un antico manoscritto, d'epoca medievale, si legge:\n\"Non me costruxit Camerina perempta, sed auxit nunc Ragusia vocor, sed olim Ibla fui.\"\nRagusa nella Sicilia Romana.\nRagusa come la maggior parte delle citt\u00e0 siciliane, faceva parte del \"decumano\", ovvero era costretta a pagare le decime. Ci\u00f2 fa pensare ad un trattamento di favore, probabilmente dovuto al fatto che la citt\u00e0 si arrese ai Romani senza combattere. Ma la citt\u00e0 soffri, sotto il governo dei Pretori Romani, continue violazioni e spoliazioni: l'antica Kamarina, infatti, si schier\u00f2 a favore dei Cartaginesi e questo episodio, probabilmente, ebbe ripercussioni pure su Ibla. Durante l'Impero di Vespasiano e di Tito gli abitanti di Hybla da \"Decumani\" vengono dichiarati \"Stipendiari\". Da narrazioni scritte da Plinio durante l'Impero di Traiano, si legge che \"Hiblenses\" et \"Motycenses\" (gli abitanti di Modica) sono soggetti a pagare a Roma uno stipendio fisso. A lenire le gravi sofferenze della popolazione \u00e8, secondo una tradizione, l'arrivo del Cristianesimo portato dai Santi Paolo e Luca, i quali sbarcati in localit\u00e0 \"San Pieri\", a causa di una grande bufera durante il loro viaggio da Malta verso Roma, trasmettono predicando il Vangelo la Fede in Cristo come Redentore dell'umanit\u00e0. Il culto cristiano quindi si estende dal territorio di Kamarina lungo tutto il litorale sino a Siracusa. Un'altra leggenda vuole in proposito che in una caverna di Contrada \"Mastro\", San Paolo abbia celebrato la prima messa di Ragusa.\nRagusa nella Sikelia Bizantina.\nI Bizantini fortificarono la citt\u00e0 costruendovi l' castello che odiernamente viene chiamato castello di Ragusa Ibla, e le imponenti mura \nRagusa nell'Emirato di Sicilia.\nRagusa fu assediata per la prima volta dagli Arabi nell'844, ma gli abitanti riuscirono ad allontanare gli invasori. Nell'848 una violenta carestia caus\u00f2 la conquista musulmana di Ragusa. \"I valorosi abitanti di Ragusa scossero sovente il giogo arabo grazie anche al fortissimo castello surto o appellato, sotto la dominazione bizantina, col medesimo nome della notissima citt\u00e0 della Dalmazia. Ma nel quarantotto si arresero senza battaglia al tristo patto di abbandonare tutta la roba ai vincitori\". Nell'866 i Bizantini e la repubblica di Genova inviarono delle truppe armate per liberare la Sicilia, i ragusani insieme agli abitanti di Scicli si ribellarono nuovamente agli arabi ma questi ultimi ritornarono con forze nuove e punirono la citt\u00e0 crudelmente. Solo nel 1061 la citt\u00e0 si liber\u00f2 del dominio arabo grazie ad una violenta ribellione, i ragusani inviarono pure dei volontari armati per aumentare le file dell'esercito del gran conte Ruggero che nel frattempo era impegnato nella conquista dell'isola.\nRagusa nel Regno di Sicilia della Dinastia Altavilla.\nIntorno al 1090, la citt\u00e0 si arricch\u00ec di una colonia di cosentini mandatavi dal conte Ruggero. Questi coloni si stabilirono fuori delle mura della citt\u00e0.\nNel 1091 il Gran conte Ruggero affida la signoria a suo figlio Goffredo. Esso fu fra i pi\u00f9 intimi famigliari del padre, inoltre ricevette speciali privilegi nella gestione del feudo. Goffredo infatti come gli altri conti di Ragusa godeva della competenza feudale, percepiva le rendite e soprattutto poteva amministrare la giustizia sia civile che criminale, quello di amministrare la criminale era un privilegio che si dava solo ai pochi vassalli di cui si voleva estendere l'importanza. Secondo le testimonianze dell'epoca, Goffredo dimorava nell'antico castello d'Ibla che assomigliava ad una vera reggia, tanto la magnificenza quasi regale che vi si sfoggiava, anche per gli uffici posti che avevano competenze simili a quelli della corte reale. Infatti risiedeva il Cappellano maggiore, il notaio particolare, uno strategoto per la giustizia criminale, un vicecomite per quella civile e infine un governatore nel caso di assenza del conte. All'epoca una corte simile potevano vantarla solo il conte di Siracusa, quello di Butera, il conte Vescovo di Catania, quello di Lipari e di Patern\u00f2. Il secondo conte fu Silvestro secondogenito di Goffredo che eredit\u00f2 pure la contea di Marsico, il terzo fu Guglielmo che dovette fuggire dalla Sicilia a causa della sua fedelt\u00e0 al re Tancredi di Sicilia. Lo stesso imperatore di Germania Enrico VI si rec\u00f2 a Ragusa per eliminare ogni stirpe legata a Guglielmo III di Sicilia. \nRagusa nel Regno di Sicilia della Dinastia sveva.\nNel 1194, l'imperatore Enrico VI, in virt\u00f9 del suo matrimonio con la regina di Sicilia Costanza d'Altavilla, divent\u00f2 Re di Sicilia. Ragusa e il suo territorio furono incorporati nel pubblico demanio. Federico II popolarmente conosciuto con l'appellativo di \"stupor mundi\" successore e figlio di Enrico VI, rispettando la tradizione degli Altavilla concesse alla citt\u00e0 l'elezione di buoni amministratori e quindi il privilegio di fregiarsi dello stemma del quale si fregia tuttora, raffigurante un'aquila ad ali aperte con rostro e piedi rossi, aventi in uno degli artigli il corno dell'abbondanza e nell'altro il caduc\u00e8o, antico simbolo di pace. In seguito succedette a Federico II il figlio Corrado, al quale succedette il fratello Manfredi ma quest'ultimo fu sconfitto da Carlo d'Angi\u00f2, fratello del re di Francia.\nRagusa sotto gli Angioini (1264-1282).\nL'intera Sicilia fu governata in maniera tirannica dai nuovi sovrani francesi, che spostarono il centro del Regno di Sicilia a Napoli, tanto da suscitare la famosa rivoluzione dei Vespri Siciliani. A Ragusa la ribellione fu capeggiata dal ragusano Giovanni Prefoglio, il 5 aprile 1282 assalt\u00f2 insieme ai cittadini il presidio francese uccidendo tutti i soldati. \nRagusa nel Regno di Sicilia della Dinastia Aragona.\nDopo la cacciata dei francesi, la Sicilia divenne un regno indipendente, venne incoronato Pietro I di Sicilia, il quale rilev\u00f2 Ragusa a contea, assegnandola proprio a Giovanni Prefoglio. Successe alla sua morte, nel 1282, il figlio Pietro, che mor\u00ec solo due anni dopo. Gli successe il figlio Federico, che fu riconfermato \"Dominus\" di Ragusa. Anche lui per\u00f2 mor\u00ec un anno dopo, senza eredi, nel 1286. La contea venne ereditata dalla sorella Marchisia Prefoglio in Chiaramonte, la quale diede in sposo il proprio figlio Manfredi Chiaramonte a Isabella Mosca, figlia del Conte di Modica, nel 1296, dando cos\u00ec vita alla Contea di Modica, che inglob\u00f2 la Signoria di Ragusa, portata in dote da Manfredi alla moglie.\nLa Contea di Modica.\nManfredi Chiaramonte Signore di Ragusa andando in sposo a Isabella Mosca figlia del conte di Modica; divenne dunque Conte di Modica e riun\u00ec le due contee in una sola. Castello principale del conte rimase quello di Ragusa. I conti Chiaramonte erano dunque Conti di Modica e Signori di Ragusa, \"Comitatus Moahc et terre Ragusie Domini\". Essi furono otto: Manfredi I, Giovanni, Manfredi II, Simone, Federico, Matteo, Manfredi III, Andrea. Grazie a loro Ragusa ritorn\u00f2 a godere di quella autonomia concessa ai primi conti normanni, inoltre la contea di Modica assunse le caratteristiche di una potenza tale da essere considerata \"Uno stato nello stato\". Essi pi\u00f9 volte ebbero il coraggio di disubbidire agli ordini del re, conservando ugualmente il potere nella contea. Andrea Chiaramonte temendo per l'indipendenza della contea si oppose violentemente al conte di Luna Martino il Giovane (figlio del futuro re d'Aragona Martino il Vecchio), che sbarc\u00f2 in Sicilia con un esercito comandato dal generale Bernardo Cabrera, ma Martino riusc\u00ec ad impadronirsi dell'isola e fece decapitare Andrea a Palermo.\nI Chiaramonte dunque ebbero come prima signoria proprio Ragusa, ma essa contrariamente alle altre citt\u00e0 dell'isola era abitata da tanti altri \"Signori\" discendenti dai vari cavalieri normanni al servizio di Goffredo. Questi antichi feudatari vantavano un'antica nobilt\u00e0 e origine normanna al pari dei Chiaramonte, dunque essi erano tenuti solo a prestare il dovuto servizio militare al conte che poteva essere definito un \"primus inter pares\".\nBernardo Cabrera e Giovanni Bernardo Cabrera a Ragusa.\nCon il diploma del 20 giugno del 1392, il re di Sicilia Martino I concesse a Bernardo Cabrera la Contea di Modica.\nQuest'ultimo si stabil\u00ec nell'antico castello di Ragusa, abitato prima dai Chiaramonte, e che assicurava al Cabrera stessa protezione militare, ma un maggiore sfarzo rispetto a quello di Modica. I ragusani fedeli ai Chiaramonte si ribellarono, ma la rivolta fu soppressa nel sangue, a Ragusa come a Modica. I ribelli furono imprigionati, torturati e uccisi. Il nuovo conte godeva di un esercito privato, dotato di armi da fuoco (le prime in Sicilia), nonostante la ribellione elev\u00f2 Ragusa al massimo prestigio. Essendo del tutto autonoma la contea, il Cabrera comand\u00f2 pi\u00f9 del re, proprio per questo fu chiamato \"il piccolo re\". Sotto di lui la contea si allarg\u00f2 sino a comprendere le seguenti citt\u00e0: Ragusa (residenza del conte), Modica (sede istituzionale della Contea), Scicli, Ispica, Pozzallo, Santa Croce, Comiso, Biscari, Chiaramonte, Giarratana, Monterosso e il territorio di Vittoria (allora questa citt\u00e0 non era stata ancora fondata), cio\u00e8 l'attuale territorio della provincia di Ragusa. Il conte alla fine amato dai ragusani mori di peste e fu seppellito per sua volont\u00e0 nel 1423 nell'antica chiesa di San Giorgio a Ragusa. \"Tumulus Comitis Bernardi Cabrera vis primum domini comitatu lector amicae vis regum stirpem celebremque sophum siste pedem; claudit Bernardi tumba Cabrera hic voluit jacent molliter ossa sua\". Dopo la morte di Bernardo succedette il figlio Giovanni Cabrera, quest'ultimo amministr\u00f2 la contea in maniera pessima, nel 1447 i ragusani ormai esausti dalla pessima gestione del conte si ribellarono, assaltarono il castello e bruciarono l'archivio feudale distruggendo inconsciamente tutta la documentazione su Ragusa antica e medievale. I cittadini costrinsero il conte a trasferire la sua residenza a Modica. Ne segu\u00ec un processo che rappresenta un unicum nella storia medievale in quanto il signore di un feudo venne messo sotto accusa dai propri sudditi. Il Conte fu costretto a pagare 60000 scudi e a cambiare citt\u00e0 di residenza, essendo stato riconosciuto colpevole di duro trattamento contro i \"Terrazzani\". Il conte pag\u00f2 e venne riconfermato nel suo status di conte con nuovo diploma di investitura di re Alfonso V d'Aragona in data 25 febbraio 1457. Proprio da lui che cominci\u00f2 il famoso frazionamento dei feudi in Enfiteusi in cambio di canoni o in natura o in denaro. Fu cos\u00ec che cominci\u00f2 il lento declino della citt\u00e0 di Ragusa. Giovanni Cabrera mori a Ragusa nel 1466, prese il posto suo figlio Giovanni II, che visse nel castello di Modica, dove mor\u00ec nel 1474, e ivi fu sepolto nella Chiesa di Santa Maria. In quell'anno la contea pass\u00f2 al figlio Giovanni III, detto Giannotto, il quale mor\u00ec ancora minorenne sempre nel Castello di Modica nel 1477, mentre in sua vece aveva avuto l'investitura la madre Giovanna Ximenes de Foix. Morto Giannotto senza eredi, la contea fu ereditata dalla sorella Anna Cabrera, andata in sposa nel 1481 a Federico Enriquez, cugino del re d'Aragona Ferdinando il Cattolico. Alla morte della mamma della sposa, nel 1486, Anna e Federico si trasferirono in Spagna, a Valladolid, l\u00ec richiamati dal re Ferdinando il Cattolico, che confer\u00ec a Federico Enriquez, conte di Modica, il prestigioso titolo di \"Almirante di Castiglia\", titolo ereditario riservato ai pari dei Re di Spagna. Da allora i Conti di Modica vennero nelle loro terre solo per sporadiche visite, dovute pi\u00f9 che altro agli interessi economici da tutelare.\nGli Enriquez-Cabrera - Gli Alvarez - I De Sylva - Gli Stuart.\nDunque la Contea di Modica pass\u00f2 agli Enriquez-Cabrera, grazie al matrimonio nel 1481 di Federico Enriquez, primo cugino del re d'Aragona Ferdinando il Cattolico, con Anna Cabrera, contessa di Modica in quanto figlia di Giovanni II Cabrera, e sorella di Giannotto, morto prematuramente senza eredi. Le nozze furono celebrate nella Chiesa di Santa Maria del Ges\u00f9 di Modica, fatta costruire per l'occasione. I coniugi abitarono nel Castello di Modica, come deciso dalla madre di Anna e scritto nei capitoli matrimoniali firmati dal Re d'Aragona, fino alla morte di Giovanna Ximenes de Foix, contessa madre, avvenuta nel 1486. Morta Anna Cabrera nel 1526, il conte Federico Enriquez (morto poi nel 1538) don\u00f2, nel 1530, la Contea di Modica al nipote Luigi I, sposato con Anna II Cabrera. Dopo il 1486 nessun componente di questa famiglia risiedette pi\u00f9 stabilmente a Modica. Luigi II Enriquez venne a Modica ( \"...neli XI del mese di iugno...arrivao nela terra di Modica, cum summo tripudio et allegrezza di tucti soi fedeli subditi et vassalli...\" ) nel 1564, e vi dimor\u00f2 per due anni, necessari per rimisurare tutte le terre assegnate in \"enfiteusi\", onde recuperare quelle usurpate, che poi provvide ad assegnare nuovamente, racimolando denaro contante, che poi era il solo e vero motivo per cui era venuto a Modica. In seguito, solo Giovanni Alfonso Enriquez nel 1643, mentre ricopriva la carica di Vicer\u00e9 di Sicilia, visit\u00f2 Modica e Ragusa; a Ragusa venne accolto con grandi feste e giochi popolari simili alla corrida. In suo onore fu costruita la \"Porta Valter\" tuttora esistente. Dopo la morte di Giovanni Alfonso Enriquez la contea pass\u00f2 al figlio Gaspare che nel 1692 la don\u00f2 al primogenito Giovan Tomaso. Quest'ultimo essendo sostenitore di Carlo d'Austria e contrario al re di Spagna Filippo V venne condannato a morte e alla confisca dei beni. Fu cos\u00ec che la contea nel 1702 dopo molti secoli d'indipendenza venne incorporata nel pubblico demanio. Nel 1713, in seguito al Trattato di Utrecht che assegnava il Regno di Sicilia a Vittorio Amedeo di Savoia, Filippo V di Spagna riusc\u00ec a mantenere l'autonomia del territorio della Contea di Modica, mantenendola in suo possesso come fosse un feudatario! Nel 1720, passato il Regno di Sicilia all'Austria, la Contea ne segu\u00ec il destino. Ma nel 1729 fu riammesso nel suo possesso, da parte dell'Imperatore Carlo VI d'Austria, Pasquale Enriquez Cabrera, che la tenne fino alla morte, sopraggiunta nel 1740. Da questo momento, essendo oramai al potere a Napoli i Borboni (dal 1734), la Contea continu\u00f2 ad esistere solo nominalmente, ma anche quest'ultimo privilegio venne soppresso nel 1816 quando i Borboni abolirono il feudalesimo, emanando la nuova Costituzione.\nIl Terremoto.\nIl terremoto del Val di Noto dell'11 gennaio 1693 rappresenta, assieme al terremoto del 1908, l'evento catastrofico di maggiori dimensioni che abbia colpito la Sicilia Orientale in tempi storici e sicuramente uno dei maggiori di tutta la storia sismica della penisola italiana. L'evento sismico ha provocato la distruzione totale di oltre 45 centri abitati, interessando con effetti pari o superiori al IX grado MCS (scala Mercalli) una superficie di circa 5600\u00a0km\u00b2 e causando un numero complessivo di circa 60.000 vittime e raggiungendo in alcune aree l'XI grado MCS. Lo sciame sismico con le scosse di assestamento, anche forti, si protrasse ancora per circa 2 anni con un numero elevatissimo di repliche (circa 1500 eventi).\nLa notte tra il 9 e il 10 gennaio 1693, fu avvertita una forte scossa di terremoto, che provoc\u00f2 un grande timore tra i ragusani. La notte seguente per paura di una replica, non restarono nelle loro case ma passarono la notte nei campi affrontando una rigida nottata all'aperto, (a gennaio spesso la temperatura notturna scende sotto lo zero, specie nell'altopiano che era la residenza di molti ragusani). Non si udirono altre scosse per cui nella mattinata di domenica 11 gennaio ritornarono contenti in citt\u00e0 e molti si recarono nelle chiese per ringraziare Dio. Ma la prima scossa distruttiva arriv\u00f2 proprio alle 9 del mattino, alle 13,30 si senti un tremendo boato, la terra trem\u00f2 (XI grado Scala Mercalli) e Ragusa antica e medievale venne completamente distrutta. Morirono cinquemila ragusani su una popolazione di circa dodicimila.\nLa ricostruzione.\nDopo aver sepolto degnamente i migliaia di cittadini morti, recuperate dalle macerie gli oggetti ancora indenni, si pens\u00f2 immediatamente alla ricostruzione della citt\u00e0. Si tenne dunque un \"gran consiglio\" in cui vennero prese in esame tre proposte: la prima prevedeva la ricostruzione nello stesso sito della citt\u00e0 distrutta (Ibla). La seconda prevedeva la ricostruzione nella contrada del \"Patro\", ovvero la collina che dolcemente si eleva ad ovest d'Ibla; infine la terza proposta contemplava la riedificazione della citt\u00e0 verso sud in contrada Cutalia, un tenimentum di terre infeudato il 12 gennaio 1634 ad Antonino Distefano, ma all'epoca del sisma in possesso di Filippo Distefano barone di Cutalia. La terza proposta fu subito scartata in quanto prevedeva il sito in una zona troppo lontana, invece si accese la polemica attorno alle altre due ipotesi. Alcuni cittadini capeggiati dal ceto nobiliare, conservatore e legato alla tradizione, decisero di ricostruire la citt\u00e0 nell'antico sito, mentre altri guidati dal ceto borghese ed imprenditoriale, pi\u00f9 ardito e riformista, decisero di ricostruire nel nuovo sito di contrada \"Patro\". Molti storiografi si sono chiesti il motivo di questa divisione dei due centri abitati, caso unico in tutto il vasto comprensorio del Val di Noto. Secondo le pi\u00f9 avanzate ricerche documentarie, dietro alla singolare scelta non ci fu solamente un conflitto di interessi tra i nuovi ceti imprenditoriali agricoli, i cosiddetti \"massari\", quasi una borghesia ante litteram e l'antica nobilt\u00e0, ma ci fu anche un forte contrasto tra gruppi di famiglie che da circa un secolo si contendevano il dominio della citt\u00e0. Infatti a partire dalla fine del XVI secolo il conte non risiedeva pi\u00f9 a Ragusa ma a Modica e le antiche famiglie nobili ragusane erano in costante lotta, esistevano dunque due specie di partiti i \"Sangiovannari\" e i \"Sangiorgiari\", rispettivamente appartenenti alle due chiese pi\u00f9 antiche della citt\u00e0: San Giovanni e San Giorgio. Infatti allora il potere ecclesiastico era strettamente unito a quello politico ed economico, per cui ogni partito difendeva i propri interessi.\nIl nuovo abitato.\nNell'estate del 1693 il procuratore generale della contea, don Antonio Romeo y Anderas visit\u00f2 la citt\u00e0 per rendersi conto dei danni. In quell'occasione i cittadini proposero al procuratore l'edificazione nell'abitato del \"Patro\"; il procuratore accett\u00f2 subito la richiesta: \"\"Riconoscendo il sito assai commodo per la fabbricatione sia per la salubrit\u00e0 dell'aere, come per la pianura di sito, commodit\u00e0 dell'acqua, abbondanza delle pietre et altre necessarie circostanze per una commoda abbitatione\". Dunque la riedificazione cominci\u00f2 con la posa della prima pietra della nuova chiesa di San Giovanni il 13 aprile 1694. Tutte le pi\u00f9 alte cariche della Contea presenziarono alla cerimonia e lo stesso procuratore generale, in segno di devozione, pose nella buca alcune monete d'oro. Con questa fastosa cerimonia inizi\u00f2 l'edificazione del nuovo centro urbano, secondo un modello urbanistico a maglia ortogonale. Il maggiore artefice del progetto fu il barone Mario Leggio Schinin\u00e0 insieme alla collaborazione del suo consigliere dott. Ignazio Garofalo. Il nuovo abitato si svilupp\u00f2 in maniera rapida tanto che nel 1702 una relazione inviata dal commissario del Vicer\u00e9 afferma che \"Nel nuovo sito del Patro in questi anni sono state costruite numerose buone case abitate da circa duemila persone, con una pianta ricca di strade larghe e piazze simile a quella di Catania\"\". Ma lo svilupp\u00f2 continu\u00f2 durante tutto il XVIII secolo ed il successivo XIX a met\u00e0 del quale il nuovo abitato aveva una popolazione superiore ai trentamila abitanti. Nel 1843 con la costruzione del \"Ponte Vecchio\" la citt\u00e0 si pot\u00e9 sviluppare pure verso sud, il ponte infatti permetteva di superare l'ostacolo naturale della vallata S. Domenica.\nIl vecchio abitato.\nLa ricostruzione del vecchio abitato fu un po' pi\u00f9 lenta, anche perch\u00e9 molte strutture non erano del tutto demolite. Solo nel 1738 venne decisa la ricostruzione della chiesa di San Giorgio spostandola in una posizione pi\u00f9 centrale, esattamente nel sito dove sorgeva l'antica chiesa di San Nicola fatta dai bizantini ormai completamente rovinata. Dunque venne incaricato l'architetto Rosario Gagliardi che realizz\u00f2 la nuova chiesa di San Giorgio e il 25 ottobre 1739 venne posta la prima pietra. Si riedificarono pure tutti gli antichi palazzi delle famiglie pi\u00f9 in vista della citt\u00e0 come quelli del duca di S. Filippo, Arezzo Grimaldi, poi La Rocca e tanti altri. Nel 1858 si costrui pure il \"Circolo di Conversazione\", l'ultimo intervento di rilievo avvenne agli inizi del XX secolo con la costruzione della strada \"Castello vecchio\", che provoc\u00f2 lo sventramento del palazzo del duca S. Filippo e l'edificazione di tutta l'area in cui giacevano le antiche rovine del castello su il quale sorse il grande edificio del Distretto militare.\nConsiderazioni socio-economiche della Contea.\nLa contea fin dall'epoca normanna aveva ottenuto la divisione delle terre in enfiteusi, non si ebbe mai la presenza del latifondo e la popolazione fu meno soggetta a tasse o tributi vessatori come nel resto delle altre baronie siciliane. I primi conti furono molto generosi e lungimiranti, mentre gli ultimi anche se non risiedevano pi\u00f9 nella contea, ebbero in ogni caso una particolare attenzione: \"la contea governata da un conte lontano con generosit\u00e0 da sovrano\", come scrive il Garofalo. Sempre grazie agli antichi privilegi normanni, la contea possedeva un'amministrazione simile a quella di uno Stato sovrano. Vi risiedeva infatti, in Modica, un governatore, un tribunale di Gran Corte ed una curia di appello per le cause civili e penali, un Avvocato e un procuratore fiscale, un protomedico, un protonotaio, il maestro giurato, il maestro portolano, il maestro segreto e un plotone di Alabardieri. Inoltre si aveva la facolt\u00e0 di nominare notai e aromatari, i contadini potevano essere decorati degli ordini cavallereschi, anche di quello esclusivo dei \"Gerosolimitani\" e potevano trasmettere il titolo ai loro successori. Ogni stacco di terra aveva infisso il prezzo da pagare, il possessore non poteva essere in alcun modo espulso se non che alla mancanza di un pagamento. Gli eredi subentravano dopo la morte del possidente; se non c'erano eredi, il terreno poteva essere comprato da terzi. Alcuni conti tentarono di ridimensionare questo ben ordinato sistema di economia agricola, ma la fermezza dei contadini afferm\u00f2 le concessioni perpetue, pure a costo di continui aumenti del canone agricolo.\nRegno di Sicilia sotto i borbone.\nNel 1812 con la nuova Costituzione del Regno di Sicilia Ragusa viene inclusa nel nuovo distretto di Modica. Con una legge varata l'11 ottobre 1817 che riform\u00f2 la ripartizione territoriale del Regno delle Due Sicilie a seguito della fusione della corona napoletana con quella siciliana, il distretto fu inserito nella provincia di Noto.\nRagusa fascista.\nAgli inizi del XX secolo anche nel ragusano si diffusero le idee socialiste in modo particolarmente forte rispetto alla regione, da molti storici fascisti Ragusa fu descritta come \"un feudo dei rossi, non dissimile da quello di Bologna\". A causa di una forte dialettica politica, a Ragusa si impose il fascismo, provocando una risposta violenta analoga a quella padana. Il 29 gennaio 1921 un gruppo di fascisti distrusse il circolo socialista di Vittoria, uccidendo un uomo e ferendone dieci e due mesi dopo a Ragusa furono uccise quattro persone e sessanta rimasero ferite. La citt\u00e0 fu la prima siciliana ad avere dato vita questo movimento politico, a tal punto che nella Torre littoria edificata per volere dello stesso Mussolini fu incisa la seguente frase: \"Fascismo ibleo Tu primo a sorgere nella generosa terra di Sicilia\". In seguito, nel 1927 grazie a Filippo Pennavaria, noto esponente fascista, Ragusa venne istituita provincia. Durante la Seconda guerra mondiale la citt\u00e0 venne scossa improvvisamente dai bombardamenti, a partire dal 1942 e per tutto il 1943, a causa della presenza dell'aeroporto militare di Comiso; dalla sua pista partivano i cacciabombardieri dell'Asse. Nel 1943 la costa iblea fu poi teatro dello Sbarco in Sicilia da parte degli Alleati, ritornando comunque rapidamente alla normalit\u00e0 alla fine della guerra. Il 4 gennaio 1945, la giovane Maria Occhipinti diede origine ad una rivolta popolare di protesta contro il richiamo alle armi: la donna, incinta di cinque mesi, si stese a terra, davanti ad un camion militare; in tutta la citt\u00e0 scoppi\u00f2 una violenta sommossa, soprattutto nelle zone pi\u00f9 popolari e in particolare nel quartiere soprannominato \"Russia\". La calma fu ristabilita rapidamente non senza feriti e molti ragusani vennero incarcerati o espulsi dalla citt\u00e0. Il 1\u00ba ottobre 1955, con regolare bolla pontificia, la citt\u00e0 \u00e8 stata eretta alla dignit\u00e0 di diocesi, ricavandone il territorio dall'arcidiocesi di Siracusa e dalla diocesi di Noto.\nRagusa oggi.\nOggi Ragusa si presenta come una citt\u00e0 dinamica e benestante: \u00e8 sede di numerose aziende ed enti ed \u00e8 inoltre per la presenza della BAPR, che \u00e8 la quarta banca popolare italiana. Dagli anni novanta l'economia ragusana si sta sviluppando verso il settore industriale che \u00e8 tuttora in rapida crescita in controtendenza rispetto alla situazione italiana; la scarsa presenza d'infrastrutture ha limitato la grande potenzialit\u00e0 di questo territorio che comunque rimane l'area export pi\u00f9 importante della sicilia, inoltre la citt\u00e0 dal 1993 \u00e8 sede universitaria. L'11 gennaio del 2006, in ricorrenza del devastante terremoto del 1693, il presidente della repubblica, l'on. Carlo Azeglio Ciampi, ha visitato la citt\u00e0 e la provincia."}
{"id": "1603354", "revid": "1745361", "url": "https://it.wikipedia.org/wiki?curid=1603354", "title": "Cleopatra Alcione", "text": "Cleopatra Alcione (in greco antico \u039a\u03bb\u03b5\u03bf\u03c0\u03ac\u03c4\u03c1\u03b7 \u1f08\u03bb\u03ba\u03c5\u03cc\u03bd\u03b7 \"Kleop\u00e1tr\u0113 Alku\u00f3n\u0113\") \u00e8 un personaggio della mitologia greca, figlia di Idas e di Marpessa, moglie di Meleagro.\nMitologia.\nCompare durante la caccia al cinghiale calidonio. In seguito alla morte in battaglia del marito, ella si impicc\u00f2 insieme alla suocera Altea."}
{"id": "1603356", "revid": "35813", "url": "https://it.wikipedia.org/wiki?curid=1603356", "title": "Francoise-Joseph F\u00e9tis", "text": ""}
{"id": "1603362", "revid": "110157", "url": "https://it.wikipedia.org/wiki?curid=1603362", "title": "Alto Para\u00edso (Rond\u00f4nia)", "text": "Alto Para\u00edso \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Ariquemes."}
{"id": "1603366", "revid": "110157", "url": "https://it.wikipedia.org/wiki?curid=1603366", "title": "Machadinho d'Oeste", "text": "Machadinho d'Oeste \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Ariquemes."}
{"id": "1603367", "revid": "729019", "url": "https://it.wikipedia.org/wiki?curid=1603367", "title": "Justin Raimondo", "text": "Biografia.\nNegli anni '60 Raimondo si interess\u00f2 alla filosofia, avvicinandosi al pensiero di Ayn Rand e alla \"Young Americans for Freedom\", un'organizzazione giovanile conservatrice. Negli anni '70 entr\u00f2 a far parte del Libertarian Party. Insieme a Eric Garris organizz\u00f2 il \"Radical caucus\", attraverso il quale l'attenzione dei due and\u00f2 molto al pensatore libertario Murray N. Rothbard. Nel 1982 cors\u00e8 in California per essere eletto alla Camera dei Rappresentanti degli Stati Uniti. Arriv\u00f2 terzo con il 14% dei voti, dietro il democratico Phillip Burton e il repubblicano Milton Marks. nel 1983, dopo la spaccatura all'interno del partito, Raimondo lasci\u00f2 il movimento per entrare in un'organizzazione \"libertarian\" facente capo al Partito Repubblicano, denominata \"Libertarian Republican Organizing Committee\". Dal 1989 cominci\u00f2 a lavorare al progetto di \"Antiwar\" all'interno del \"John Randolph Club\".\nCresciuto come cattolico, Raimondo si definisce \"non credente\".\nAttivit\u00e0 politiche.\nDopo l'esperienza del 1982, Raimondo si candid\u00f2 un'altra volta. Nel 1996 fu candidato dal Partito Repubblicano nell'ottavo distretto della California, dove sfid\u00f2 la democratica Nancy Pelosi. Oltre ai classici temi libertari e conservatori, la sua campagna si concentr\u00f2 sugli avvenimenti militari nei Balcani. Ottenne il 13% dei voti, contro l'85% della Pelosi.\nDurante le elezioni presidenziali statunitensi del 1992, del 1996 e del 2000 Raimondo sostenne la campagna di Pat Buchanan, sia come candidato repubblicano che del \"Reform Party\". In quanto apertamente omosessuale, il suo sostegno alla campagna conservatrice di Buchanan cre\u00f2 molto scalpore.\nNel 1995, durante l'intervento militare dell'amministrazione Clinton in Bosnia, Raimondo e Garris lanciarono definitivamente Antiwar.com. Raimondo \u00e8 avverso anche alla Guerra d'Iraq.\nNel 2004 ha sostenuto Ralph Nader alla presidenziali, spiegandone i motivi in un articolo pubblicato su \"The American Conservative\".\nNelle elezioni del 2008 ha scritto a favore sia di Ron Paul che di Dennis Kucinich.\nIdee e pensiero.\nMolti dei temi trattati da Raimondo sono collegabili al pensiero e al mondo sia \"liberal\" che libertario. Crede che una guerra d'aggressione, o come si dice oggi, preventiva, sia sbagliata, immorale e soprattutto controproducente.\nRaimondo ritiene inoltre responsabile l'establishment conservatore degli ultimi decenni per le continue guerre alle quali hanno partecipato gli Stati Uniti, come quella in Vietnam.\nRaimondo tende a rifarsi al pensiero di Randolph Bourne ricordano come: \"La guerra \u00e8 la salute dello Stato\", mettendo sotto accusa quale responsabile scatenante i conflitti bellici americani per il mondo, il sistema economico welfarista-warfarista derivante dal militarismo keynesiano e il complesso militare-industriale legato a lobby corporative e al Pentagono che indurrebbe gli Stati Uniti ad una perenne economia di guerra.\nRaimondo \u00e8 un duro oppositore della politica estera espansionistica di Israele, e all'uscita del libro \"The Israel Lobby and U.S. Foreign Policy\" (\"La Israel lobby e la politica estera americana\"), ha sostenuto i suoi autori, John J. Mearsheimer e Stephen Walt. Raimondo sostiene inoltre che gli USA siano entrati nella seconda guerra mondiale a causa di Franklin D. Roosevelt e abbiano causato deliberatamente l'attacco giapponese attraverso sanzioni economiche.\nRaimondo ha spesso teorizzato di cospirazione da parte di \"Israeli Art Student\" e ha sostenuto che i servizi segreti israeliani presenti negli Stati Uniti abbiano una conoscenza pi\u00f9 avanzata sugli attentati dell'11 settembre 2001."}
{"id": "1603370", "revid": "173469", "url": "https://it.wikipedia.org/wiki?curid=1603370", "title": "Guglielmo Luigi di Anhalt-K\u00f6then", "text": "Biografia.\nGuglielmo Luigi era il figlio minore del principe Luigi I e della sua seconda moglie, Sofia di Lippe. Alla morte del padre, nel 1650, Guglielmo Luigi assunse il titolo di Principe di Anhalt-K\u00f6then. Dal 1653 fu reggente per lui lo zio Augusto di Anhalt-Pl\u00f6tzkau. Alla morte di questi, nel 1653, gli succedettero nella reggenza i figli Lebrecht e Emmanuele i quali mantennero la loro funzione sino al 1659.\nIl 25 agosto 1663 Guglielmo Luigi spos\u00f2 la principessa Elisabetta Carlotta di Anhalt-Harzgerode, ma l'unione fu senza eredi.\nIl giovane principe mor\u00ec nel 1665 e con la sua morte si estinse la linea di Anhalt-K\u00f6then a favore di quelli di Anhalt-Pl\u00f6tzkau che ne assunse il cognome."}
{"id": "1603373", "revid": "110157", "url": "https://it.wikipedia.org/wiki?curid=1603373", "title": "Monte Negro", "text": "Monte Negro \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Ariquemes."}
{"id": "1603374", "revid": "287204", "url": "https://it.wikipedia.org/wiki?curid=1603374", "title": "Citroen Nemo", "text": ""}
{"id": "1603375", "revid": "287204", "url": "https://it.wikipedia.org/wiki?curid=1603375", "title": "Elizabeth (film)", "text": ""}
{"id": "1603376", "revid": "28592", "url": "https://it.wikipedia.org/wiki?curid=1603376", "title": "Granduchessa Xenia Alexandrovna", "text": ""}
{"id": "1603377", "revid": "92723", "url": "https://it.wikipedia.org/wiki?curid=1603377", "title": "Granduchessa Olga Alexandrovna", "text": ""}
{"id": "1603378", "revid": "110157", "url": "https://it.wikipedia.org/wiki?curid=1603378", "title": "Lages", "text": "Lages \u00e8 un comune del Brasile nello Stato di Santa Catarina, parte della mesoregione Serrana e della microregione di Campos de Lages."}
{"id": "1603379", "revid": "287204", "url": "https://it.wikipedia.org/wiki?curid=1603379", "title": "Rio Crespo", "text": "Rio Crespo \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Ariquemes."}
{"id": "1603380", "revid": "237256", "url": "https://it.wikipedia.org/wiki?curid=1603380", "title": "Alessandro Aleksandrovi\u010d di Russia", "text": ""}
{"id": "1603381", "revid": "110157", "url": "https://it.wikipedia.org/wiki?curid=1603381", "title": "Vale do Anari", "text": "Vale do Anari \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Ariquemes."}
{"id": "1603387", "revid": "729019", "url": "https://it.wikipedia.org/wiki?curid=1603387", "title": "1st Infantry Division (United States Army)", "text": "La 1\u00aa Divisione di Fanteria \u00e8 una divisione dell'Esercito degli Stati Uniti.\nDistintivo.\nAnche se di foggia semplice, un \"1\" rosso in uno scudetto pentagonale di colore verde oliva, il distintivo da braccio della 1\u00aa Divisione di fanteria dell'esercito degli Stati Uniti \u00e8 divenuto molto popolare, dando anche il nome alla divisione: \"The Big Red One\" (Il grande uno rosso).\nStoria.\nPrima guerra mondiale.\nLa 1\u00aa Divisione di fanteria nacque il 24 maggio 1917 nello stato di New York come First Expeditionary Division (prima divisione spedizionaria, 1\u00aa Divisione dal 6 luglio), destinata all'invio in Francia. La sua composizione iniziale comprendeva due brigate, ognuna delle quali contava due reggimenti. Le prime unit\u00e0 salparono da New York e Hoboken il 14 giugno 1917 e sbarcarono a Liverpool e Saint-Nazaire, furono poi inviate in combattimento in Piccardia e nelle Argonne.\nSeconda guerra mondiale.\nRiorganizzata pi\u00f9 volte nel dopoguerra, la Divisione venne riattivata il giorno prima dell'attacco a Pearl Harbor e quindi mandata in Florida, dove il 1\u00ba agosto 1942 assunse definitivamente la denominazione di 1\u00aa Divisione di Fanteria.\nTre mesi dopo, in novembre, prese parte all'Operazione Torch, l'invasione delle colonie francesi nel nord Africa, e ai successivi combattimenti in Tunisia.\nNel luglio 1943 partecip\u00f2 allo sbarco in Sicilia e alla successiva campagna fino ad agosto, quando venne trasferita in Inghilterra.\nLa 1\u00aa Divisione di Fanteria sbarc\u00f2 in Normandia il 6 giugno 1944 sulla spiaggia di Omaha Beach, subendo gravi perdite. Rimase in linea durante tutta la campagna di Normandia; alla fine del dicembre 1944 combatt\u00e9 nelle Ardenne e quindi partecip\u00f2 alla successiva avanzata in Germania attraverso la testa di ponte di Remagen.\nAlla fine della campagna nel nord Europa la divisione era rimasta in linea per un totale di 292 giorni subendo 29.005 perdite con un avvicendamento del 205,9%. Quando infine la Germania si arrese la divisione si trovava in territorio cecoslovacco.\nNel secondo dopoguerra.\nVietnam.\nDopo la seconda guerra mondiale la divisione fu schierata in Corea nel 1950 e poi fu ritirata una volta concluso il conflitto, in seguito fu inviata in Vietnam tra l'estate 1965 e l'aprile 1970, dove per cinque anni \u00e8 stata impegnata in aspri combattimenti contro l'esercito nordvietnamita e i guerriglieri Vietcong nel corso della sanguinosa guerra del Vietnam. Il \"Big Red One\" venne assegnato al settore centrale del Vietnam del Sud alle dipendenze della II Field Force, Vietnam e partecip\u00f2, al comando dell'aggressivo generale William E. DePuy, a numerose operazioni search and destroy come l'operazione Cedar Falls e l'operazione Junction City che tuttavia ottennero solo risultati limitati e temporanei e costarono pesanti perdite. Dopo aver combattuto durante l'offensiva del T\u00eat nel settore di Saigon, la divisione venne progressivamente ritirata secondo il piano di vietnamizzazione del conflitto.\nKuwait e Iraq.\nL'8 novembre 1990, in seguito all'invasione del Kuwait da parte dell'Iraq avvenuta 3 mesi dopo, la divisione venne inviata in prima linea nel nord dell'Arabia Saudita per partecipare alla guerra del Golfo, sotto il comando del maggior generale Thomas G. Rhame. Una brigata di manovra della divisione (1st Brigade) da Fort Riley \u00e8 stato completato con l'aggiunta di due battaglioni meccanizzati (1st Battalion, 34th Armor e 2nd Battalion, 34th Armor) e un battaglione di fanteria (5th Battalion, 16th Infantry).\nIl 24 febbraio 1991, dopo 3 mesi di permanenza, le forze alleate, sotto l'ordine del presidente George H. W. Bush e del generale Norman Schwarzkopf, danno il via alla campagna terrestre per liberare il Kuwait durante l'Operazione Desert Storm.\nIn meno di 4 giorni la divisione, con l'appoggio di mezzi corazzati M2 Bradley, riusc\u00ec a sconfiggere nel deserto dell'Iraq meridionale le ultime sacche di resistenza della Guardia Repubblicana irachena del dittatore Saddam Hussein, attaccando diverse trincee-bunker e facendo circa 11.400 prigionieri tra soldati iracheni dopo che questi hanno sub\u00ecto molte perdite nei brevi combattimenti. I prigionieri iracheni verranno poi rimpatriati dopo la guerra.\nIn seguito, il 28 febbraio la divisione ha assunto posti di blocco presso l'autostrada della morte a nord del Kuwait per annientare la ritirata irachena dall'emirato e, dopo la firma dell'armistizio avvenuta nel campo di aviazione di Safwan, torna in patria il 10 maggio 1991.\nAnni 2000.\nDopo gli anni novanta la divisione ha preso parte infine anche alle missioni di pace in Kosovo e alle guerre in Iraq e Afghanistan.\nOrganizzazione.\nAl gennaio 2019, la Divisione comprende le seguenti unit\u00e0:\nCollegamenti esterni.\nSito ufficiale della 1\u00aa Divisione di fanteria"}
{"id": "1603388", "revid": "1714743", "url": "https://it.wikipedia.org/wiki?curid=1603388", "title": "Anastasija Michajlovna Romanova", "text": "Biografia.\nQuando la principessa aveva due anni, la famiglia si trasfer\u00ec in Georgia, poich\u00e9 il padre era stato nominato Governatore Generale del Caucaso. La piccola Anastasija crebbe cos\u00ec a Tblisi. La famiglia viveva in un immenso palazzo, e inoltre possedeva una residenza di campagna a Borjomi, una residenza estiva vicino a San Pietroburgo e una residenza sul Mar Nero.\nChiamata affettuosamente \"Stassie\", Anastasija era la seconda di sette figli, oltre a essere l'unica figlia femmina. I suoi fratelli erano:\nEssendo l'unica femmina, era oggetto di adorazione non soltanto da parte del padre, ma anche da parte dei sei fratelli. Il padre, per\u00f2, era occupato con l'attivit\u00e0 di governo e quella militare, mentre la madre era una donna dalla ferrea disciplina, che mostrava poco affetto ai propri figli. I fratelli trovavano cos\u00ec in Anastasija una fonte di tenerezza e di affetto, che invece non ricevevano dai genitori. Anastasija, per\u00f2, crebbe in realt\u00e0 separata dai fratelli. L'unica occasione di incontro era la domenica, quando facevano una passeggiata insieme. Era legata in modo particolare al fratello maggiore, Nikolaj Michajlovi\u010d, con il quale condivideva l'interesse per l'arte. Crescendo divenne molto indipendente, intelligente e volitiva, con una calda e allegra personalit\u00e0; alta e magra, era una bellissima ragazza dai capelli neri e gli occhi verdi. L'educazione che ricevette era molto incentrata sulle lingue, infatti impar\u00f2 il francese, il tedesco e l'inglese prima ancora del russo.\nNel 1878, non ancora diciottenne, la madre e la gran principessa Maria Pavlovna Romanova, moglie del gran principe Vladimir, organizzarono il matrimonio per lei. Scelsero come sposo Federico Francesco, il ventisettenne fratello maggiore di Maria Pavlovna nonch\u00e9 erede al Granducato di Meclemburgo-Schwerin. Inoltre la nonna di Federico Francesco, Alessandrina di Prussia, e la nonna di Anastasija, Carlotta di Prussia (diventata Aleksandra Feodorovna), erano sorelle, in quanto figlie di Federico Guglielmo III di Prussia. Federico Francesco era un diretto discendente dello zar Paolo I.\nNell'estate Federico Francesco si rec\u00f2 a Tblisi per chiedere la mano di Anastasija. Era ricco, erede di un granducato tedesco e di animo gentile, ma delicato di salute, infatti soffriva di asma, di problemi cutanei e debole di cuore. Il fidanzamento era fortemente osteggiato dai fratelli di Anastasija, che non volevano separarsi da lei. La stessa Anastasija non era contenta del proprio fidanzato, soprattutto a causa dei problemi dermatologici che aveva. Federico Francesco era soggetto a frequenti attacchi di eczema sul corpo e il viso, che lo costringevano a lunghi periodi di isolamento. Comunque, come spesso accadeva per i matrimoni dinastici, non la ragazza ebbe voce in capitolo giacch\u00e9 i suoi genitori volevano assicurarle una buona posizione. Il 4 maggio 1878 venne annunciato il fidanzamento, e in ottobre la famiglia si trasfer\u00ec a San Pietroburgo per organizzare il matrimonio. Il 24 gennaio 1879 la coppia si spos\u00f2 nel Palazzo d'Inverno. La sposa fu portata all'altare dallo zio Alessandro II di Russia durante la cerimonia ortodossa, a cui ne segu\u00ec una evangelica. Fu un grande evento, a cui parteciparono gli esponenti delle principali casate europee.\nGran Duchessa Consorte di Meclemburgo-Schwerin.\nFederico Francesco e Anastasija arrivarono a Schwerin l'8 febbraio 1879, dove regnava il suocero, Federico Francesco II di Meclemburgo-Schwerin. La giovane coppia si stabil\u00ec nel \"Marienpalais\", ma alla giovane non fu data l'opportunit\u00e0 di gestire la casa secondo i propri gusti. Trov\u00f2 una corte rigorosa e vecchio stile, con un'atmosfera opprimente. Sebbene sua madre fosse tedesca, Anastasija non super\u00f2 mai l'antipatia per il Paese che l'aveva adottata.\nRimase presto incinta, infatti la prima figlia Alessandrina nacque nel primo anno di matrimonio. La cattiva salute del marito le dava la scusa di passare il minimo tempo possibile a Schwerin: viaggiavano spesso, andavano a trovare la sua famiglia in Russia, oppure cercavano climi pi\u00f9 caldi in Italia e in Francia.\nNel 1882 erano a Palermo, quando nacque il loro secondo figlio Federico Francesco. Ma il 15 aprile 1883 la morte del granduca Federico Francesco II li richiam\u00f2 a Schwerin, in quanto il marito era diventato il nuovo Granduca. In un primo momento Anastasija fu felice della nuova posizione assunta e dei sontuosi appartamenti del Castello di Schwerin. Comunque ben presto ebbe nostalgia dell'Italia e della Francia. Il popolo non voleva che il loro granduca vivesse altrove e perci\u00f2 l'atteggiamento di Anastasija venne pesantemente criticato, ma alla fine venne trovato un accordo: il Granduca e la moglie avrebbero vissuto a Schwerin per cinque mesi, per il resto dell'anno avrebbero potuto vivere ovunque avessero voluto, a condizione che i figli nascessero a Schwerin.\nDopo la nascita della loro ultima figlia Cecilia nel 1886, Anastasija si trasfer\u00ec a Cannes, dove abitualmente la coppia vivr\u00e0 per la maggior parte dell'anno. Tra il 1887 e il 1889 il marito fece costruire Villa Weden, un grande palazzo in stile italiano sul fianco della collina che domina la baia di Cannes, dove vissero ogni anno da novembre a maggio, fermandosi poi a Parigi mentre tornavano in Germania.\nAnastasija d'estate viveva il meno possibile nel castello di Schwerin, preferendo la loro residenza di Gelbensande, un casino per la caccia sul Mar Baltico. Crebbe i suoi figli con semplicit\u00e0 e maggiore libert\u00e0 di quella che lei aveva ricevuto dai suoi genitori, mantenendo uno stretto rapporto con loro. Parlava in francese col marito e in inglese con i figli. Brava giocatrice di tennis, si fece costruire un campo apposito a villa Wenden. Amava la musica italiana, specialmente le opere di Puccini e il teatro: le sue lettere rivelano una persona calda che sembra sempre essere felice della vita.\nFrequentava molti altri membri delle Case Reali che trascorrevano il tempo in Riviera e i genitori e i fratelli venivano spesso da lei. Sua madre mor\u00ec di un attacco di cuore nel 1891 e Anastasia rimase molto vicina al padre vedovo e ai suoi fratelli, specialmente i due maggiori, i granduchi Nikolaj Michajlovi\u010d e Michail Michajlovi\u010d. Anastasia spendeva generosamente l'appannaggio che riceveva dal marito, divenendo oggetto di forti critiche, ma lei preferiva scioccare la gente che la condannava. Le piaceva la vita dell'alta societ\u00e0 e divenne una frequentatrice assidua del casin\u00f2 di Monte Carlo, perdendo grandi somme di denaro; nonostante tutto questo, il marito non cessava di amarla.\nScandali.\nCon gli anni, la salute del marito peggior\u00f2. La sua morte improvvisa si trasform\u00f2 in uno scandalo: all'alba del 10 aprile 1897, il granduca Federico Francesco III fu trovato incosciente dal suo cocchiere in fondo al muro di sostegno della villa, alto venticinque piedi, proprio sotto il parapetto che circondava il giardino della residenza. Il granduca era saltato di sotto, probabilmente nel tentativo di uccidersi. Trasportato dentro la casa, ivi era morto poco dopo. La notte prima Anastasia aveva dato una festa in cui il marito non era comparso, adducendo come motivo la cattiva salute: Anastasia era cos\u00ec impopolare a Schwerin che si pens\u00f2 fosse responsabile di un omicidio, ma sembr\u00f2 realmente addolorata e disse a una dama: \u00abHo perso il mio migliore amico\u00bb. La morte venne fatta passare per incidente, sebbene fosse con probabilit\u00e0 un suicidio.\nAlla morte del marito ella ne eredit\u00f2 tutte le propriet\u00e0 private, villa Wenden e Gelbensande, anche se questo palazzo dovette essere passato al figlio di 15 anni, che divenne il granduca Federico Francesco IV di Meclemburgo-Schwerin, sotto la reggenza dello zio, il duca Giovanni Alberto di Meclemburgo-Schwerin, fino al 1901, quando divenne maggiorenne. Da quel momento in poi Anastasia visit\u00f2 raramente Schwerin, rimanendo sempre a Gelbensande: preferiva vivere in Riviera o viaggiare tra San Pietroburgo, Parigi o l'Inghilterra. Nel 1898 la sua figlia maggiore Alessandrina spos\u00f2 l'erede al trono danese, che poi sarebbe divenuto re Cristiano X di Danimarca.\nVedova ad appena trentasei anni, la vita di Anastasia continu\u00f2 a essere oggetto di scandalo. Pur rimanendo molto attaccata alla famiglia, la sua sete di vivere, la forte personalit\u00e0 e uno spirito d'indipendenza alimentarono le chiacchiere: la granduchessa teneva un piccolo appartamento a Parigi, in cui conduceva una vita di piaceri, andando per feste e cercando distrazioni. Inoltre giocava molto a Monte Carlo e affascinati da lei, i \"croupier\" mettevano intenzionalmente la pallina nella sezione su cui ella puntava, per aumentarne le probabilit\u00e0 di vittoria. Inizi\u00f2 una relazione con il suo segretario personale, Vladimir Aleksandrovic Paltov e ne rimase gravida: dapprima finse che il suo gonfiamento fosse il risultato di un tumore e in seguito denunci\u00f2 di avere la varicella per cui dovette essere messa in quarantena. Il suo figlio illegittimo, Alexis Louis de Wenden, nacque a Nizza il 23 dicembre 1902. Il cognome \"de Wenden\" gli fu garantito dal re Cristiano IX di Danimarca, ispirandosi alla villa di Anastasia. Ella tenne con s\u00e9 il figlio illegittimo e quando, poi, and\u00f2 a studiare in un collegio della Normandia, le scrisse ogni giorno.\nLa granduchessa Anastasia era molto impopolare in Germania, a causa delle sue simpatie per la Francia e il kaiser Guglielmo II di Germania la detestava tanto che, quando la sua figlia minore Cecilia spos\u00f2 l'erede prussiano Guglielmo, ad Anastasia fu permesso di andare alla corte di Berlino soltanto due volte, per le nozze e alla nascita del primo figlio della coppia.\nIl padre di Anastasia, il granduca Michail, aveva avuto anni prima un infarto, e alla sua morte nel 1909 ella eredit\u00f2 ingenti ricchezze. Nel primo decennio del XX secolo fu occupata a visitare parenti, figli, i sempre maggiori nipoti e a dedicarsi ai propri \"hobby\": leggere, andare alle feste e spendere al tavolo verde di Monte Carlo. Sempre eccentrica, un contemporaneo la descrisse come \u00abcompletamente indifferente se non ai propri desideri\u00bb. Il principe Feliks Feliksovi\u010d Jusupov, che ne aveva sposato la nipote, principessa Irina Aleksandrovna Romanova, incontr\u00f2 la granduchessa Anastasia a Parigi nel 1913 e cos\u00ec la descrisse nelle proprie memorie:\nIl diplomatico Maurice Pal\u00e9ologue scrisse il 14 ottobre 1913: \u00abAnche se ha cinquantatr\u00e9 anni, vive apertamente con un avventuriero argentino, balla il Magic City con tutti quelli che arrivano alle due del mattino e frequenta la feccia dell'aerodromo.\u00bb\nUltimi anni.\nNell'estate del 1914, appena prima della prima guerra mondiale, Anastasia visit\u00f2 suo fratello Michail Michajlovi\u010d e la sua famiglia in Inghilterra. Quando in molti accolsero con entusiasmo lo scoppio della guerra dopo l'ultimatum austriaco, scrisse allo zar Nicola II: \u00abSpero che la guerra non accada e che noi si possa dire \"forse tra pochi giorni, noi staremo ancora tutti assieme\"\u00bb.\nIl conflitto la mise in una difficilissima situazione: i suoi figli erano tedeschi e militavano con le Potenze Centrali contro cui combatteva la sua famiglia d'origine. Tecnicamente principessa tedesca, Anastasia non poteva n\u00e9 rimanere in Francia, Paese in guerra contro la Germania, n\u00e9 tornare nello Schwerin, divenuto nemico della Russia: di conseguenza decise di trasferirsi nella neutrale Svizzera, vivendo all'Hotel Savoy a Losanna, dando la sua villa a Cannes come ospedale per gli ufficiali russi feriti sul fronte francese.\nDurante la guerra, ella cerc\u00f2 di avere informazioni di Cecilia e di Federico Francesco tramite la sua figlia Alessandrina, regina della neutrale Danimarca. Dopo la rivoluzione d'ottobre i bolscevichi uccisero tre dei suoi fratelli, i granduchi Nikolaj, Sergej e Georgij Michajlovi\u010d. La caduta delle monarchie germaniche tolse la corona a suo figlio nello Schwerin e a sua figlia in Prussia.\nDopo la fine della guerra decise di rientrare in Francia: non potendolo far\u00e8 n\u00e9 come principessa tedesca n\u00e9 con il suo passaporto russo, si intrufol\u00f2 nel Paese come membro dell\"'entourage\" della cugina, la principessa Caterina Yourievskaya, che dal suo rifugio a Losanna tornava a Nizza. Una volta in Francia, la granduchessa Anastasia torn\u00f2 nella Villa Fantasia a \u00c8ze, vicino a Cannes, dove trascorse gli ultimi anni, prendendo parte alla vita sociale. Nella prima settimana del marzo 1922, dopo aver partecipato a un \"party\" organizzato dal nipote, il granduca Andrej Vladimirovi\u010d Romanov, a Cap-d'Ail, si ammal\u00f2, ebbe un infarto e mor\u00ec l'11 marzo 1922 a \u00c8ze, all'et\u00e0 di sessantun anni.\nAlla sua morte, i suoi figli si reincontrarono per la prima volta dopo la guerra; il figlio naturale, Alexis Louis de Wenden, rimase in Francia. Fu sepolta accanto al marito a Ludwigslust, e oggi tra i suoi discendenti ci sono la regina Margherita II di Danimarca e il principe Giorgio Federico di Prussia, capo della Casa di Hohenzollern; la linea maschile dei Meclemburgo-Schwerin si \u00e8 estinta nel 2001 con la morte dell'ultimo pretendente, il duca Federico Francesco.\nFigli.\nDal matrimonio con Federico Francesco nacquero tre figli:"}
{"id": "1603393", "revid": "46159", "url": "https://it.wikipedia.org/wiki?curid=1603393", "title": "Bildungsroman", "text": ""}
{"id": "1603397", "revid": "13833", "url": "https://it.wikipedia.org/wiki?curid=1603397", "title": "Leitmeritz", "text": ""}
{"id": "1603399", "revid": "329581", "url": "https://it.wikipedia.org/wiki?curid=1603399", "title": "Meleto (accusatore di Socrate)", "text": "Figlio di un poeta del demo di Pito, fu istigato ad accusare Socrate da Anito e Licone; l'orazione accusatoria di Meleto fu un fiasco, ma Socrate venne comunque condannato a morte.\nInizialmente si credeva che Meleto avesse ricevuto da Crizia, insieme a Socrate, l'ordine di arrestare Leone di Salamina, ma al giorno d'oggi si tende a distinguere i due personaggi omonimi."}
{"id": "1603400", "revid": "14095230", "url": "https://it.wikipedia.org/wiki?curid=1603400", "title": "Ivrit", "text": ""}
{"id": "1603407", "revid": "338683", "url": "https://it.wikipedia.org/wiki?curid=1603407", "title": "Jaragu\u00e1 do Sul", "text": "Jaragu\u00e1 do Sul \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di Joinville.\nPopolata in maggior parte da emigranti provenienti da Polonia, Ungheria, Germania e dai bellunesi del Veneto. \nHa vissuto un grande sviluppo economico, trainato da alcune grandi aziende, la principale delle quali, la WEG, \u00e8 tra i principali produttori di motori elettrici al mondo.\nJaragu\u00e1 do Sul ha dato i natali al noto giocatore dell'Atletico Madrid Filipe Lu\u00eds Kasmirski\nInteressante \u00e8 una festa tradizionale chiamata \"Sch\u00fctzenfest\" in memoria degli emigranti Tedeschi.\nNel 2012 sul Morro Boa Vista che domina la citt\u00e0 fu edificata una chiesetta gemella di quella di San Simon di Vallada Agordina in memoria degli emigranti bellunesi che si trasferirono li ed \u00e8 dedicata a papa Giovanni Paolo I."}
{"id": "1603412", "revid": "110157", "url": "https://it.wikipedia.org/wiki?curid=1603412", "title": "Real Girl", "text": "Real Girl \u00e8 il primo album della cantante musica pop britannica Mutya Buena, ex membro delle Sugababes, pubblicato il 13 luglio 2007 dall'etichetta discografica Island.\nDall'album sono stati estratti \"Real Girl\", \"Song 4 Mutya (Out of Control)\", \"Just a Little Bit\" e \"B Boy Baby\".\nIn particolare \"B Boy Baby\" contiene un campionamento del noto brano \"Be My Baby\" delle Ronettes, pubblicata anche in duetto con Amy Winehouse. Altre collaborazioni sono quelle con i Groove Armada, per il singolo \"Song 4 Mutya (Out of Control)\", e con George Michael in \"This Is Not Real Love\", brano pubblicato come singolo nel 2006 e estratto dall'album di Michael \"Twenty Five\"."}
{"id": "1603413", "revid": "767487", "url": "https://it.wikipedia.org/wiki?curid=1603413", "title": "Sandro Riminucci", "text": "Carriera.\nInizia la sua attivit\u00e0 sportiva presso il Club Scherma Pesaro per poi passare al basket.\nSoprannominato l\"'Angelo biondo\" per la sua capacit\u00e0 di \"volare\" a canestro e per la sua eccezionale elevazione da terra quando tirava in sospensione, viene ricordato per aver segnato in una partita del 1963 il record di 77 punti. Milit\u00f2 dapprima con la Victoria Libertas Pesaro e dal 1957 con l'Olimpia Milano, con la quale vinse 9 scudetti e una Coppa dei Campioni. Si ritir\u00f2 dal basket giocato nel 1970.\nViene considerato tra i pi\u00f9 grandi giocatori della pallacanestro italiana di tutti i tempi, per il suo stile inconfondibile, la sua intelligenza di gioco, la sua precisione nel tiro, i suoi fondamentali \"all'americana\" tecnicamente perfetti.\nIn totale, ha realizzato 4427 punti in Serie A1."}
{"id": "1603414", "revid": "200568", "url": "https://it.wikipedia.org/wiki?curid=1603414", "title": "Kom\u00e1rno", "text": "Kom\u00e1rno (in ungherese \"Kom\u00e1rom\", in tedesco \"Komorn\") \u00e8 una citt\u00e0 della Slovacchia, capoluogo del distretto omonimo, nella regione di Nitra. Situata sui fiumi Danubio e V\u00e1h, sorge a circa 100\u00a0km a sud-est di Bratislava.\nLa citt\u00e0 si trova sul percorso della ciclabile del Danubio.\nStoria.\nI primi documenti scritti riguardo alla citt\u00e0 risalgono al 1075. Fondata durante la dominazione romana ottenne lo statuto di citt\u00e0 libera nel 1331. Tra il 1543 e il 1663 cadde pi\u00f9 volte in mano ai turchi. Nel 1848-49, nel corso della rivoluzione ungherese, insorse contro gli austriaci, ma dovette arrendersi dopo aver sostenuto un estenuante assedio. Fino al 1920, costituiva un'unica entit\u00e0 amministrativa con Kom\u00e1rom. Nel 1920 fu divisa tra Cecoslovacchia e Ungheria. Fino al 1992 ha fatto parte della Cecoslovacchia.\nSociet\u00e0.\nEtnie e minoranze straniere.\nNel 2001 la composizione etnica della citt\u00e0 era la seguente:"}
{"id": "1603415", "revid": "1305772", "url": "https://it.wikipedia.org/wiki?curid=1603415", "title": "Komarno", "text": ""}
{"id": "1603416", "revid": "125861571", "url": "https://it.wikipedia.org/wiki?curid=1603416", "title": "Adele Pandolfi", "text": "Biografia.\n\u00c8 conosciuta al grande pubblico per aver interpretato dalla prima puntata alla 926\u00aa il ruolo di \"Rita Giordano\" nella soap opera \"Un posto al sole\". \u00c8 anche autrice di un libro: \"Morta di soap\", pubblicato nel 2001, proprio dopo l'uscita dal cast di \"Un posto al sole\".\nNel 2001 inoltre \u00e8 guest star di un episodio di \"Una donna per amico 3\", nel 2003 in uno de \"La squadra\".\n\u00c8 soprattutto impegnata in varie opere teatrali; tra i registi per cui lavora anche Vincenzo Salemme.\nDal 2005 si occupa della direzione artistica di \"A corto di donne\", rassegna di cortometraggi al femminile in programma a Pozzuoli.\nNel 2007 interpreta il ruolo della filosofa e matematica Ipazia, nell'omonimo cortometraggio diretto da Maria Di Razza.\n\u00c8 co-protagonista dello spot \"Blue Pill\", per il lancio a gennaio 2015 della nuova auto Fiat 500X. Il filmato, girato a Pitigliano, \u00e8 stato creato dall'agenzia americana TRG - The Richards Group di Dallas."}
{"id": "1603417", "revid": "486946", "url": "https://it.wikipedia.org/wiki?curid=1603417", "title": "Project finance", "text": ""}
{"id": "1603424", "revid": "767487", "url": "https://it.wikipedia.org/wiki?curid=1603424", "title": "Giovanni Zambelli", "text": "Biografia.\nImpiegato all'Arsenale e ritrattista per diletto, partecip\u00f2 attivamente alla Repubblica di Venezia del 1848.\nDivenne successivamente uno dei capi del Comitato Rivoluzionario Veneto, attivando i comitati di Padova, Vicenza e Treviso. A seguito della scoperta della congiura nel gennaio del 1852 e dell'identificazione di tutti i principali responsabili nel giugno successivo, fu arrestato e tradotto a Mantova.\nIl consiglio di guerra austriaco del 13 novembre 1852 lo condann\u00f2 a morte e il successivo 7 dicembre, a Belfiore alle porte di Mantova, fu il primo dei patrioti condannati ad essere impiccato.\nA causa della requisizione di tutte le sue propriet\u00e0 da parte del governo austriaco, la vedova con il giovane figlio si trasfer\u00ec a Milano ove pot\u00e9 beneficiare del sostegno economico di patrioti locali."}
{"id": "1603432", "revid": "110157", "url": "https://it.wikipedia.org/wiki?curid=1603432", "title": "Real Girl (singolo)", "text": "Real Girl \u00e8 un singolo della cantante pop britannica Mutya Buena, pubblicato il 22 giugno 2007 per l'etichetta discografica Island.\nPrimo singolo come solista, dopo aver fatto parte del noto gruppo pop Sugababes e in seguito a una collaborazione con George Michael per il singolo \"This Is Not Real Love\", \u00e8 stato scritto da Lenny Kravitz, Niara Scarlett, Matt Ward e Dean Gillard. \u00c8 stato prodotto da Ward e Gillard per l'album di debutto della cantante, l'omonimo \"Real Girl\", di cui \u00e8 il singolo principale. Il brano \u00e8 basato su un campionamento di \"It Ain't Over 'til It's Over\" di Lenny Kravitz. Ha raggiunto la seconda posizione nella classifica britannica dei singoli, riscuotendo comunque un buon successo in tutta Europa. Il brano \u00e8 stato nominato per i Brit Awards 2008.\nIl video.\nIl video \u00e8 stato trasmesso per la prima volta il 3 aprile 2007. Il video comincia con la cantante sdraiata su un letto, mentre scrive su quello che sembra un album di foto. All'inizio la si vede con le ex compagne delle Sugababes. Una delle foto prende vita, e la scena si sposta nella foto. In questa scena la cantante si diverte con gli amici e il fidanzato, Jay, (che compare nel video, insieme alla sorella della cantante Dalisay). In seguito la scena si sposta per mostrare altri momenti in cui Buena ha scattato delle fotografie. Il video termina su una sequenza in cui Buena, vestita di nero, esegue il brano, mentre intorno a lei diverse persone ballano."}
{"id": "1603433", "revid": "123755931", "url": "https://it.wikipedia.org/wiki?curid=1603433", "title": "Giovan Leone Sempronio", "text": "Biografia.\nStudi\u00f2 legge a Bologna, ove frequent\u00f2 l'Accademia della Notte, assumendo il nome di \"Vigilante\". Ritornato nella citt\u00e0 natale, entr\u00f2 a far parte dell'Accademia degli Assorditi di Urbino, col nome accademico di \"Fuggitivo\".\nOltre a una raccolta di sonetti, pubblicati inizialmente nel 1633 e poi in edizione accresciuta nel 1648, vicini agli stilemi di Giovan Battista Marino, e ad alcune rime, compose il poema \"Boemondo\", pubblicato postumo, nel quale agiscono i personaggi della \"Gerusalemme liberata\" del Tasso, e la tragedia \"Il conte Ugolino\", ispirata al noto episodio descritto nel canto XXXIII dell\"Inferno\" dantesco. \nLa tragedia, in cinque atti e conforme agli schemi delle unit\u00e0 aristoteliche, fu composta nel 1624 e letta otto anni pi\u00f9 tardi in una sessione dell'Accademia urbinate. L'opera fu pubblicata solo nel 1724, quando, per la sua forma barocca ormai superata, ebbe scarso successo."}
{"id": "1603438", "revid": "767487", "url": "https://it.wikipedia.org/wiki?curid=1603438", "title": "Persepolis (film)", "text": "Persepolis \u00e8 un film d'animazione del 2007, candidato all'Oscar, basato sull'omonima graphic novel autobiografica. Il film \u00e8 stato scritto e diretto da Marjane Satrapi, l'autrice delle memorie, e da Vincent Paronnaud. Il titolo \u00e8 un riferimento all'antica citt\u00e0 storica di Persepoli.\nLa storia, un romanzo di formazione, inizia poco prima della Rivoluzione iraniana, mostrando attraverso gli occhi di Marjane, che inizialmente ha nove anni, come le speranze di cambiamento della gente furono infrante lentamente quando presero il potere i fondamentalisti islamici, obbligando le donne a coprirsi la testa, riducendo ulteriormente le libert\u00e0 della popolazione e imprigionando migliaia di persone. La storia si conclude con Marjane, ormai ventiduenne, che espatria.\nIl film ha vinto il Premio della giuria al Festival di Cannes 2007 ed \u00e8 stato distribuito in Francia ed in Belgio il 27 giugno 2007, mentre in Italia \u00e8 uscito nelle sale il 29 febbraio 2008.\nNel suo discorso durante il ricevimento del premio a Cannes, Satrapi ha detto: \"nonostante questo film sia universale, voglio dedicare il premio a tutti gli Iraniani.\"\nTrama.\nMarjane \u00e8 una bambina curiosa, allegra ed energica, educata dai genitori che sono di educazione cittadina borghese, cos\u00ec come la nonna. Lo zio, proveniente da un gruppo comunista delle province dell'Azerbaigian, viene liberato dalla prigione, dov'era stato rinchiuso insieme ad altri prigionieri politici per molti anni, e Marjane si avvicina grazie a lui alla politica e agli eventi che sta vivendo il suo Paese. Lo zio le racconta la sua storia, le sue sofferenze e di come abbia combattuto per il trionfo del proletariato, scappando perfino in Unione Sovietica. La piccola \u00e8 affascinata e quindi per lei, mentre in Iran la rivoluzione islamica contro lo sci\u00e0 giorno dopo giorno sta prendendo piede, aumenta il proprio coinvolgimento nella vita politica del Paese.\nQuando scoppia la guerra tra Iraq e Iran, di fronte a una societ\u00e0 sempre meno laica, i genitori la vogliono proteggere e la mandano all'estero, al liceo francese di Vienna. Marjane per\u00f2 non si adatta bene alla vita europea. Passa di casa in casa, conoscendo la cultura occidentale, frequentando i ritrovi giovanili e vivendo per la prima volta l'amore, che purtroppo finisce presto, lasciandola talmente delusa da farla vagare per Vienna, senza un tetto. A causa del fumo e delle notti trascorse all'aperto, Marjane rischia la vita: dopo essere stata ricoverata in ospedale ed essere guarita, decide di chiamare i suoi genitori in Iran e li informa che presto sarebbe tornata a casa, ma senza che facciano domande sugli anni passati in Austria.\nTornata in Iran si deprime sempre pi\u00f9, perch\u00e9 trova il suo paese in condizioni peggiori di come lo aveva lasciato. Decide di sposarsi, ma la vita coniugale si rivela deludente, cos\u00ec come il ritorno nel Paese nativo. Di fronte all'evoluzione negativa, Marjane chiede il divorzio, lascia Teheran e si trasferisce a Parigi, lasciando i genitori e la nonna.\nTecnica.\nPer aiutare la trasposizione del fumetto in animazione il direttore artistico e il produttore esecutivo, Marc Jousset, hanno pensato al disegno. L'animazione \u00e8 attribuita allo studio Perseprod ed \u00e8 stata creata da due studi specializzati: \"Je suis bien content\" e \"Pumpkin 3D\". Il film \u00e8 quasi interamente in bianco e nero nello stile delle graphic novel originali. Le scene dei \"giorni nostri\" vengono mostrate a colori, mentre le sezioni della narrazione storica assomigliano ad uno spettacolo del teatro delle ombre.\nCast.\nTra gli attori che hanno prestato la loro voce nell'edizione italiana sono presenti:\nNella versione originale sono presenti:\nLa versione inglese comprende inoltre Sean Penn, Iggy Pop e Gena Rowlands.\nReazione del governo iraniano.\nIl film ha attirato proteste dal governo iraniano. Anche prima del suo debutto al Festival di Cannes, l'organizzazione legata al governo Iran Cionnis Foundation ha inviato una lettera all'ambasciata francese a Teheran dicendo: \"Quest'anno il Festival del cinema di Cannes, con un atto anticonvenzionale e non idoneo, ha selezionato un film sull'Iran che ha presentato una faccia irrealistica dei traguardi e dei risultati della gloriosa Rivoluzione islamica in alcune delle sue parti.\"\nNel giugno del 2007 il film \u00e8 stato scartato dalla scaletta del Bangkok International Film Festival a seguito di pressioni provenienti dal governo iraniano. Il direttore del Festival Chattan Kunjara na Ayudhya ha dichiarato: \"Sono stato invitato dall'ambasciata iraniana a discutere la questione ed abbiamo raggiunto entrambi un accordo comune sul fatto che sarebbe stato benefico per entrambi i paesi se il film non fosse stato proiettato\" e \"\u00c8 un buon film in termini artistici, ma dobbiamo considerare altre questioni che potrebbero presentarsi qui.\"\nCritica.\nIl film sostanzialmente ha ricevuto recensioni positive. Il 16 febbraio 2008, l'aggregatore di recensioni Rotten Tomatoes riportava che il 96% delle critiche dava al film un giudizio positivo, basato su 93 recensioni. Metacritic riporta che il film ha un punteggio medio di 90 su 100, basato su 30 recensioni.\n\"Persepolis\" \u00e8 stato acclamato anche dalla critica cinematografica francese, tedesca e statunitense .\nRichard Corliss della rivista \"TIME\" ha eletto il film come uno dei migliori 10 film del 2007, posizionandolo in sesta posizione e definendolo \"un discendente legittimo dei classici Disney: una favola di formazione, che riesce ad essere sia struggente che esuberante\".\nClassifica dei migliori 10 film.\nIl film \u00e8 apparso su molte classifiche dei migliori 10 film del 2007.\nRiconoscimenti.\n\"Persepolis\" \u00e8 stato il secondo film ad essere nominato come miglior film d'animazione che \u00e8 stato classificato\"PG-13\" negli Stati Uniti, dopo \"Appuntamento a Belleville\" (anch'esso un film francese). Inoltre, \u00e8 il primo film in animazione tradizionale da \"Koda, fratello orso\" del 2003. \u00c8 stato anche il candidato francese come Miglior film straniero, ma non \u00e8 stato nominato."}
{"id": "1603445", "revid": "547034", "url": "https://it.wikipedia.org/wiki?curid=1603445", "title": "Freezer cut", "text": "Il freezer cut \u00e8 un metodo di stratificazione artificiale utilizzato per la semina di svariate tipologie di piante, ad esempio delle piante carnivore.\nLe piante che vivono in climi in cui le stagioni provocano forti sbalzi di clima, infatti, producono semi rivestiti da uno spesso tegumento, che li protegge da parassiti ed intemperie.\nTale tegumento, in natura, si indebolisce via via con l'alternarsi di temperature pi\u00f9 o meno basse durante la stagione invernale, per poi arrivare in primavera pronto alla germinazione.\n\u00c8 per questo motivo che i coltivatori utilizzano a volte un metodo artificiale, detto di \"freezer cut\", per velocizzare il processo di stratificazione e preparare i semi (precedentemente disidratati per la conservazione) alla germinazione in soli pochi giorni.\nTale processo si pu\u00f2 descrivere fondamentalmente mediante 3 fasi:"}
{"id": "1603453", "revid": "144796", "url": "https://it.wikipedia.org/wiki?curid=1603453", "title": "Augusto Luigi di Anhalt-K\u00f6then", "text": "Biografia.\nI primi anni.\nFiglio terzogenito del principe Emmanuele Lebrecht di Anhalt-K\u00f6then e di sua moglie, Gisella Agnese von Rath, Augusto Luigi era fratello del principe Leopoldo di Anhalt-K\u00f6then, famoso per essere stato uno dei maggiori datori di lavoro e protettori di Johann Sebastian Bach. Dal 1702 quando suo padre stabil\u00ec il diritto del maggiorasco, Augusto ricevette da Leopoldo l'exclave di G\u00fcsten come dominio personale assieme al paese di Warmsdorf ed al castello locale costruito nel 1547 da Giorgio III. Questa cessione procur\u00f2 per\u00f2 un brusco calo nelle finanze del dominio del fratello Leopoldo che port\u00f2 col tempo a lotte interne tra i due fratelli.\nNel gennaio del 1722, Augusto Luigi spos\u00f2 Agnese Guglielmina di Wuthenau (1700-1725), che dal 1721 era stata creata contessa di Warmsdorf per sopperire alla morganaticit\u00e0 del matrimonio col principe ascanide. Dopo la morte della prima moglie, nel 1726 si rispos\u00f2 con la contessa Emilie von Promnitz (1708-1732), figlia del conte Ermanno II. Nel novembre 1732 spos\u00f2 la contessa Anna von Promnitz (1711-1750), sorella della sua seconda moglie e come risultato di questa politica vicina alla casa von Promnitz nel 1765 l'Anhalt-K\u00f6then pot\u00e9 acquisire anche il monastero di Pless, in Slesia, che era patrimonio della famiglia della moglie.\nIl regno.\nSuccedette al fratello, morto prematuramente nel 1728, sul trono di Anhalt-K\u00f6then dove rimase per quasi un trentennio. Egli dovette per\u00f2 fronteggiare ben presto problemi non indifferenti soprattutto con la vedova di suo fratello, Federica Carlotta di Nassau-Siegen (1702-1785) che lo accusava di aver sottratto del denaro necessario per il sostentamento dell'unica figlia sopravvissuta degli eredi di Leopoldo, Gisella Agnese (1722-1751) che ne aveva fatto richiesta con l'eredit\u00e0 di suo padre.\nPurtroppo la situazione finanziaria del principato alla morte di Leopoldo era in generale piuttosto malridotta se pensiamo che i debiti totali accumulati ammontavano a 335.000 talleri mentre il bilancio statale annuo era di 200.000 talleri, situazione dalla quale lo stato non si riprese completamente neanche sotto il regno di Augusto Luigi.\nIl principe Augusto Luigi mor\u00ec il 6 agosto 1755 nel castello di K\u00f6then e venne sepolto nella cripta reale della Chiesa di Sankt Jakob a K\u00f6then.\nMatrimonio e figli.\nAugusto si spos\u00f2 tre volte. Nel 1722 contrasse il primo matrimonio con Agnese Guglielmina di Wuthenau, dalla quale ebbe i seguenti eredi:\nAlla morte della prima moglie, nel 1726, spos\u00f2 la contessa Emilia di Promnitz-Pless, dalla quale ebbe i seguenti eredi:\nAlla morte della seconda moglie, nel 1733, si spos\u00f2 con Anna Federica di Promnitz-Pless, sorella di Emilia, dalla quale ebbe i seguenti eredi:"}
{"id": "1603454", "revid": "767487", "url": "https://it.wikipedia.org/wiki?curid=1603454", "title": "Mia nonna poliziotto", "text": "Mia nonna poliziotto \u00e8 un film comico del 1958 diretto da Steno.\nTrama.\nLa vecchia nonna Tina, arriva in citt\u00e0 per partecipare al matrimonio del nipote Alberto con la fidanzata Ileana.\nAll'arrivo scopre di essere stata derubata di un medaglione che le aveva regalato il defunto marito.\nSi reca al commissariato di Polizia per sporgere denuncia e riavere il caro oggetto, ma viste le lungaggini delle indagini, decide di svolgere in prima persona le ricerche del ladro, combinando una grande quantit\u00e0 di pasticci.\nAlla fine, casualmente, trova il ladro, che abita nello stesso albergo, riuscendo inoltre a fare arrestare una intera banda di malfattori.\nIl nipote Alberto pu\u00f2 sposare la bella Ileana e la nonna Tina sar\u00e0 nominata, per merito, colonnello onorario della polizia femminile.\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester."}
{"id": "1603457", "revid": "1855488", "url": "https://it.wikipedia.org/wiki?curid=1603457", "title": "Greg Vaughan", "text": "Vita privata.\nIl 4 giugno 2006 ha sposato l'attrice e modella Touriya Haoud.\nLa coppia ha avuto tre figli: Jathan James (2007), Cavan Thomas (2010) e Landan Reid (2012).\nDoppiatori italiani.\nNelle versioni in italiano dei suoi film, Greg Vaughan \u00e8 stato doppiato da:"}
{"id": "1603460", "revid": "122788337", "url": "https://it.wikipedia.org/wiki?curid=1603460", "title": "Aiuto regista", "text": "Laiuto regista, anche definito assistente alla regia, \u00e8 nella terminologia cinematografica il collaboratore del regista che si occupa dell'organizzazione del film, della pianificazione delle riprese e dell'organizzazione del set per conto del regista. \nTale ruolo si pone a met\u00e0 strada tra la produzione e la creazione artistica, all'aiuto regista non viene richiesto contributo alla creativit\u00e0 del film, ma deve occuparsi della perfetta pianificazione del film, sia in fase di preparazione, sia in fase di riprese."}
{"id": "1603462", "revid": "2143966", "url": "https://it.wikipedia.org/wiki?curid=1603462", "title": "Stazione meteorologica di Tarvisio", "text": "La stazione meteorologica di Tarvisio \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Tarvisio.\nStoria.\nLa stazione meteorologica venne attivata nel 1928 presso la locale stazione radiotelegrafica aeronautica per fornire assistenza alla navigazione area. Nel 1931 la stazione divenne di seconda classe, mentre nel 1935 fu elevata a stazione di prima classe.\nL'8 settembre 1943 la stazione meteorologica venne disattivata a causa degli eventi della seconda guerra mondiale, per poi essere riattivata sempre come stazione di prima classe il 5 dicembre 1945 presso l'ex Albergo Trieste.\nLa stazione meteorologica venne poi trasferita presso la Caserma Italia di Tarvisio il 23 maggio 1953, data a partire dalla quale la stazione ha mantenuto sempre la stessa ubicazione che coincide con quella attuale.\nCaratteristiche.\nLa stazione meteorologica si trova nell'Italia nord-orientale, in Friuli-Venezia Giulia, in provincia di Udine, nel comune di Tarvisio, a 778 metri s.l.m. e alle coordinate geografiche .\nAttiva 24 ore su 24, oltre ad effettuare assistenza alla navigazione aerea, svolge la propria attivit\u00e0 mediante rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di -1,7\u00a0\u00b0C, mentre quella del mese pi\u00f9 caldo, luglio, \u00e8 di +17,7\u00a0\u00b0C; mediamente si contano 128 giorni di gelo all'anno e 4 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -23,2\u00a0\u00b0C del gennaio 1985 e i +37,2\u00a0\u00b0C del luglio 1983.\nLe precipitazioni medie annue si attestano a 1.417\u00a0mm, mediamente distribuite in 111 giorni di pioggia, con minimo relativo in inverno, picco massimo in autunno e massimo secondario in estate per gli accumuli.\nL'umidit\u00e0 relativa media annua fa registrare il valore di 75,8 % con minimi di 72 % a marzo, ad aprile, a maggio e a luglio e massimi di 83 % a novembre e a dicembre; mediamente si contano 40 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a -2,6\u00a0\u00b0C; quella del mese pi\u00f9 caldo, luglio, \u00e8 di poco +16,8\u00a0\u00b0C. Mediamente, si verificano 136 giorni di gelo all'anno. Nel medesimo trentennio, la temperatura minima assoluta ha toccato i -23,2\u00a0\u00b0C nel gennaio 1985 (media delle minime assolute di -17,1\u00a0\u00b0C), mentre la massima assoluta ha fatto registrare i +37,2\u00a0\u00b0C nel luglio 1983 (media delle massime assolute di +31,0\u00a0\u00b0C).\nLa nuvolosit\u00e0 media annua si attesta a 4,3 okta giornalieri, con minimo di 3,7 okta giornalieri a settembre e massimi di 4,8 okta giornalieri ad aprile e a maggio.\nLe precipitazioni medie annue, attorno ai 1500\u00a0mm e distribuite mediamente in 112 giorni, fanno registrare un minimo relativo in inverno, quando generalmente sono nevose.\nL'umidit\u00e0 relativa media annua fa registrare il valore di 76,6% con minimo di 71% a luglio e massimo di 83% a dicembre.\nIl vento presenta una velocit\u00e0 media annua di 3,4\u00a0m/s, con minimo di 3,1\u00a0m/s ad agosto e massimo di 3,9\u00a0m/s a dicembre; le direzione prevalenti sono di ponente tra settembre e giugno e di levante a luglio e ad agosto.\nDati climatologici 1951-1980.\nNel trentennio 1951-1980, la temperatura media del mese pi\u00f9 freddo, gennaio, si attesta a -2,7\u00a0\u00b0C; quella del mese pi\u00f9 caldo, luglio, \u00e8 di +16,9\u00a0\u00b0C.\nNel medesimo trentennio, la temperatura minima assoluta ha toccato i -22,4\u00a0\u00b0C nel febbraio 1956, mentre la massima assoluta ha fatto registrare i +35,0\u00a0\u00b0C nel luglio 1952.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi, con il relativo anno in cui si queste si sono registrate. La massima assoluta del periodo esaminato di +37,2\u00a0\u00b0C risale al luglio 1983, mentre la minima assoluta di -25,2\u00a0\u00b0C \u00e8 del gennaio 1947."}
{"id": "1603467", "revid": "1573940", "url": "https://it.wikipedia.org/wiki?curid=1603467", "title": "Zaire (valuta)", "text": "Lo za\u00efre \u00e8 stata la valuta della Repubblica Democratica del Congo e poi della Repubblica dello Za\u00efre dal 1967 al 1997. Ci furono due distinte valute.\nZa\u00efre, 1967-1993.\nLo za\u00efre (simbolo: \"Z\", o anche \"\u01b5\") fu introdotto nel 1967, in sostituzione del \"franco\" con un tasso di cambio pari a 1 za\u00efre = 1000 franchi. Lo za\u00efre fu suddiviso in 100 \"likuta\" (plurale: \"makuta\", simbolo: \"K\"), ognuno a sua volta suddiviso in 100 \"sengi\" (simbolo: \"s\"). Tuttavia il sengi valeva cos\u00ec poco e l'unica moneta in sengi fu quella da 10 sengi emessa nel 1967. A differenza delle altre valute, era pratica comune scrivere i valori con tre zeri dopo la virgola decimale, anche quando l'inflazione aveva svalutato enormemente la valuta. L'inflazione caus\u00f2 anche l'emissione di banconote di valore fino a 5 milioni di za\u00efre, dopo di che fu introdotto il nuovo za\u00efre.\nMonete.\nNel 1967 furono introdotte monete dalla \"Banque Nationale du Congo\" con valori da 10 sengi, 1 e 5 makuta; i due valori pi\u00f9 bassi erano in alluminio e quello pi\u00f9 alto in cupro-nickel. Nel 1973 furono coniate le prime monete emesse dalla \"Banque du Za\u00efre\", da 10 e 20 makuta in cupro-nickel. Nel 1987 fu introdotta una nuova monetazione composta da moneta in bronzo da 1, 5 e 10 za\u00efre.\nBanconote.\nNel 1967 la Banque Nationale du Congo introdusse banconote da 10, 20 e 50 makuta, da 1 e 5 za\u00efre (conosciute anche come 100 e 500 makuta). Nel 1971 fu introdotta la banconota da 10 za\u00efre. Nel 1972 la Banque du Za\u00efre inizi\u00f2 l'emissione delle banconote da 1, 5 e 10 za\u00efre, seguite da quelle da 50 makuta nel 1973. La banconota da 50 za\u00efre fu introdotta nel 1980, seguita da quella da 100 za\u00efre nel 1983, da 500 za\u00efre nel 1984, da 1000 za\u00efre nel 1985, da 5000 za\u00efre nel 1988, da 10\u00a0000 za\u00efres nel 1989, da 2000, 20\u00a0000 e 50\u00a0000 za\u00efre nel 1991 e finalmente dai tagli da 100\u00a0000, 200\u00a0000, 500\u00a0000, 1 milione e 5 milioni nel 1992.\nLa banconota da 5 milioni di za\u00efre, che entr\u00f2 in circolazione verso la fine del 1992, non fu accettata par parecchie settimane in alcune parti del paese (in particolare nel nord-est), ed in altre parti del paese fu accettata solo per parte del suo valore.\nNuovo za\u00efre, 1993-1997.\nIl \"nuovo za\u00efre\" (\"nouveau za\u00efre\" in francese, simbolo \"NZ\") sostitu\u00ec il primo za\u00efre nel 1993 con un tasso di cambio di 1 nuovo za\u00efre = 3\u00a0000\u00a0000 vecchi za\u00efre. Era suddiviso in 100 nuovi makuta (simbolo: \"NK\"). La nuova valuta fu emessa esclusivamente sotto forma di banconote e sub\u00ec un'inflazione simile alla moneta precedente.\nIl nuovo za\u00efre fu sostituito dal franco con un tasso di cambio di 1 franco = 100\u00a0000 nuovi za\u00efre quando lo Za\u00efre divenne di nuovo la Repubblica Democratica del Congo.\nBanconote.\nNel 1993 la Banque du Za\u00efre emise banconote nei tagli da 1, 5, 10 e 50 nuovi makuta e da 1, 5, 10, 50 e 100 nuovi za\u00efre. Queste banconote furono seguite nel 1994, da quelle da 200 e 500 nuovi za\u00efre. Nel 1995 furono introdotte le banconote da 1000, 5000 e 10\u00a0000 nuovi za\u00efre, mentre nel 1996 furono aggiunte quelle da 20\u00a0000, 50\u00a0000, 100\u00a0000, 500\u00a0000 e da 1 milione di nuovi za\u00efre."}
{"id": "1603472", "revid": "1543377", "url": "https://it.wikipedia.org/wiki?curid=1603472", "title": "Composizione delle velocit\u00e0", "text": "In fisica, la composizione delle velocit\u00e0 \u00e8 un insieme di equazioni che descrivono il legame tra le velocit\u00e0 di un oggetto in due sistemi di riferimento diversi, l'uno in moto rettilineo uniforme rispetto all'altro. Nella teoria della relativit\u00e0 ristretta esse tengono conto, in particolare, dell'insuperabilit\u00e0 della velocit\u00e0 della luce e della sua costanza indipendentemente dal sistema di riferimento inerziale scelto.\nComposizione galileiana delle velocit\u00e0.\nNell'ambito della relativit\u00e0 galileiana, in cui si suppone che le velocit\u00e0 in gioco siano molto minori della velocit\u00e0 della luce, se un sistema di riferimento inerziale si muove con velocit\u00e0 formula_1 rispetto ad un secondo sistema, supposto fermo, un oggetto che si muove con velocit\u00e0 formula_2 nel sistema di riferimento in quiete possiede, nel sistema in moto, una velocit\u00e0 formula_3 data da:\nComposizione relativistica delle velocit\u00e0.\nLa somma relativistica di due velocit\u00e0 formula_5 e formula_6 \u00e8 data da:\ndove formula_8 e formula_9 sono le componenti di formula_6 parallele e perpendicolari a formula_5, mentre:\nl'equazione assume la forma: \nEsplicitando le coordinate:\ncon:\nL'addizione delle velocit\u00e0 \u00e8 inoltre commutativa solo se formula_6 e formula_5 sono parallele, infatti:\ne si ha:\ndove \"gyr\" \u00e8 un operatore che rappresenta l'astrazione matematica della precessione di Thomas, ed \u00e8 dato da:\nSe si considerano due sistemi formula_21 e formula_22 con gli assi allineati e in moto relativo rettilineo uniforme lungo l'asse \"x\" con velocit\u00e0 formula_23, detta \"velocit\u00e0 di trascinamento\", per un oggetto che si muove con velocit\u00e0 formula_6 si ha che formula_6 e la velocit\u00e0 di trascinamento formula_5 di formula_22 rispetto a formula_21 si compongono per dare una velocit\u00e0 rispetto a formula_22 secondo le seguenti formule:\nQueste trasformazioni si generalizzano immediatamente al caso di velocit\u00e0 di trascinamento qualsiasi e assi non allineati tramite isometrie spaziali (traslazioni e rotazioni).\nSe il boost \u00e8 lungo una direzione generica, invece, si ottiene:\nDerivazione dalle trasformazioni di Lorentz.\nPassando da un sistema inerziale \"S\" ad un altro sistema inerziale \"S*\" con velocit\u00e0 relativa formula_1 (diretta lungo l'asse positivo delle x) rispetto al primo, il quadrivettore posizione si modifica come segue:\nDifferenziando:\nInfine, tenendo conto della definizione di velocit\u00e0, si ha:\nRapidit\u00e0.\nUn secondo metodo per calcolare la composizione relativistica delle velocit\u00e0, nel caso in cui le due velocit\u00e0 siano parallele basato sulle propriet\u00e0 geometriche dello spazio di Minkowski, si ottiene definendo un fattore \"rapidit\u00e0\", correlato alla velocit\u00e0 formula_36 dalla relazione:\nDetta:\nla rapidit\u00e0 di una seconda particella in moto a velocit\u00e0 formula_39 rispetto allo stesso sistema di riferimento, allora la rapidit\u00e0 relativa delle due particelle \u00e8:\nda cui si ricava la velocit\u00e0 relativa: \nEsempio.\nSia dato un sistema di riferimento inerziale \"S\". Due astronauti A e B viaggiano lungo l'asse \"x\" con velocit\u00e0 formula_42 e formula_43, cio\u00e8 opposte e uguali in modulo. Qual \u00e8 la velocit\u00e0 dell'astronauta A visto nel sistema di riferimento \"S*\" solidale con l'astronauta B?\nApplicando le trasformazioni sovrastanti si ha:\nNotare che il modulo della nuova velocit\u00e0 formula_45 \u00e8 minore di c, come prevede la relativit\u00e0 ristretta."}
{"id": "1603474", "revid": "1924342", "url": "https://it.wikipedia.org/wiki?curid=1603474", "title": "Made of Bricks", "text": "Made of Bricks \u00e8 il primo album in studio della cantante britannica Kate Nash, pubblicato il 6 agosto 2007 dalla Fiction Records.\nRaccoglie sia canzoni scritte anni prima che delle nuove venute alla luce durante il periodo di convalescenza in seguito alla rottura di un piede."}
{"id": "1603477", "revid": "287204", "url": "https://it.wikipedia.org/wiki?curid=1603477", "title": "Kent (Connecticut)", "text": "Kent \u00e8 un comune degli Stati Uniti d'America, nella contea di Litchfield dello Stato del Connecticut. Si trova al confine con lo Stato di New York. La popolazione \u00e8 di 2.968 abitanti (2006).\nGeografia fisica.\nTerritorio.\nKent ha un'area complessiva di 128,40\u00a0km\u00b2, di cui 2,9 sono costituiti da acque interne (il 2,26%). La cittadina \u00e8 tagliata in due dal fiume Housatonic."}
{"id": "1603481", "revid": "767487", "url": "https://it.wikipedia.org/wiki?curid=1603481", "title": "Femmine tre volte", "text": "Femmine tre volte \u00e8 un film del 1957 diretto da Steno.\nTrama.\nUna squadra femminile di pallacanestro russa getta lo scompiglio tra gli uomini italiani durante una tourn\u00e9e in Italia per via della loro bellezza ed altezza.\nProduzione.\nL'aiuto regista fu Lucio Fulci."}
{"id": "1603482", "revid": "125847787", "url": "https://it.wikipedia.org/wiki?curid=1603482", "title": "Daria D'Antonio", "text": "Biografia.\nSi forma professionalmente frequentando l'accademia d'arte drammatica diretta da Isa Danieli. Inoltre frequenta laboratori e stages teatrali diretti da Renato Carpentieri. Nel 1996 debutta come attrice in teatro come protagonista dello spettacolo \"La confessione\", ideato e diretto da Walter Manfr\u00e8.\nIl vero successo per\u00f2 lo raggiunge nel 1997, quando dalla puntata 234 come guest star e poi ufficialmente dalla 374 entra nel cast della soap opera di Rai 3, \"Un posto al sole\", nel ruolo di Assunta Salvetti che veste fino al 2003, alla puntata 1580. Nel luglio del 2007 \u00e8 nel cast della seconda stagione di \"Un posto al sole d'estate\", e in autunno rientra in quello della versione invernale.\nNel 2001 \u00e8 coprotagonista del cortometraggio \"Un paio di occhiali\", sceneggiatura e regia di Carlo Damasco, presentato in concorso nella sezione \"Corto Cortissimo\" della \"58\u00aa Mostra internazionale d'arte cinematografica di Venezia\".\nNel 2007 debutta sul grande schermo con il suo primo lungometraggio, l'opera prima \ndi Fabrizio Bentivoglio, \"Lascia perdere, Johnny!\". Nel 2008 partecipa al film di Alessandro Siani, \"La seconda volta non si scorda mai\"."}
{"id": "1603483", "revid": "287204", "url": "https://it.wikipedia.org/wiki?curid=1603483", "title": "Adolfo Wolff", "text": "Biografia.\nAdolfo Luigi Wolff (o Wolf), nacque a Augusta, in Baviera, in un anno imprecisato, figlio di Luigi Alessandro Wolff e Apollonia von Megenauer. Di origini israelite, fu un valoroso combattente in Francia come tenente nella Legione straniera francese durante la campagna di conquista dell'Algeria, nel corso della prima guerra carlista di Spagna e in Italia durante le guerre del Risorgimento.\nMilit\u00f2 sotto diverse bandiere: prima del 1849 entr\u00f2 nei ranghi dell'esercito pontificio, poi combatt\u00e9 con la legione anglo-italiana nel 1856 nella guerra di Crimea.\nAdolfo Wolff fu un confidente e stretto collaboratore di Giuseppe Mazzini tra il 1860 e il 1870. Organizzatore dell'Associazione degli operai italiani di Londra (Workingmen's Club) e membro del Consiglio Generale dell'Associazione internazionale dei lavoratori dal 1864 al 1865. Il 28 settembre 1864 a Londra, inviato da Mazzini, rappresent\u00f2 l'Italia al Consiglio dell'A.I.L attaccando pesantemente la politica di Karl Marx, vista la sua assenza.\nPartecip\u00f2 alla campagna nell'Italia meridionale del 1860 e il 1\u00ba ottobre, come colonnello comandante di un battaglione del Reggimento Cacciatori Esteri della Brigata di Ferdinando Eber composta da disertori tedeschi e svizzeri dell'esercito borbonico, fu alla battaglia del Volturno. \nIl 28-29 marzo 1861 prese parte al viaggio a Caprera organizzato dallo scrittore Franco Mistrali allo scopo di invitare Giuseppe Garibaldi a riprendere la lotta per l'Unit\u00e0 d'Italia. Fra i trenta partecipanti vi erano Carlo Comaschi, Luigi Cingia, Antonio Frigerio, Faustino Tanara e Cesare Bernieri. Sempre in prima linea nei moti insurrezionali, nel novembre del 1864 segu\u00ec Ergisto Bezzi nella fallita spedizione in Trentino che si concluse con l'arresto dei 150 volontari sul monte Maniva il 16 novembre da parte dei carabinieri. Ergisto Bezzi posteriormente attribu\u00ec al tradimento del Wolff il fallimento del piano. Per questa azione, Wollf nel 1865 fu incarcerato nel forte di Alessandria. L'anno seguente, nel 1866, allo scoppio della terza guerra di indipendenza si arruol\u00f2 nel Corpo Volontari Italiani di Garibaldi comandando la compagnia dei disertori svizzeri e bavaresi dell'esercito borbonico.\nDi lui scrisse il garibaldino Giulio Adamoli nel suo \"Da San Martino a Mentana\": \nCapitano presso il Quartier Generale di Garibaldi nella terza guerra di indipendenza, Wolff prese parte alla battaglia di Ponte Caffaro del 25 giugno e fu impiegato dal colonnello Clemente Corte durante la battaglia di Monte Suello del 3 luglio per un contrattacco contro gli austriaci che avanzavano da Ponte Caffaro. Per tale azione il colonnello Clemente Corte ne fece menzione di merito e di lode a Garibaldi e a fine guerra fu decorato della medaglia d'argento al valor militare.\nIl 20 marzo 1871 scriveva a Menotti Garibaldi illustrandogli la situazione politica a Parigi, ma poi quando, nello stesso periodo, furono rinvenute tra le carte degli archivi segreti della polizia imperiale a Parigi le prove della sua attivit\u00e0 di spia al servizio di Napoleone III di Francia, Wolff, smascherato, scomparve e di lui non si seppe pi\u00f9 nulla. A posteriori fu pure attribuita al Wolff, senza nessun fondamento di verit\u00e0, la mancata insurrezione dei moti mazziniani del Cadore del 1864."}
{"id": "1603484", "revid": "1543377", "url": "https://it.wikipedia.org/wiki?curid=1603484", "title": "Via Annia", "text": "La via Annia era una strada romana lungo la costa Veneta (all'epoca pi\u00f9 arretrata rispetto alla linea costiera attuale) della quale rimangono solo alcuni resti. Collegava \"Hatria\" (moderna Adria), dove si riuniva con la Via Popilia e divenendo Via Popilia-Annia, a \"Patavium\" (Padova), \"Altinum\" (Altino), \"Iulia Concordia\" (moderna Concordia Sagittaria, dove incrociava la via Postumia) e infine ad Aquileia. Nei pressi di Mestre la via si avvicinava alla costa, mentre tra Altino e Concordia utilizzava il sistema viario preesistente.\nStoria.\nLa strada venne costruita nel 131 a.C. dal pretore Tito Annio Rufo. Il suo declino avvenne durante la tarda antichit\u00e0, sia a causa delle variazioni del territorio (in particolare della laguna) sia a causa dello spopolamento conseguente alle invasioni barbariche. Con la decadenza della strada tra Altino e Concordia non ci fu pi\u00f9 un collegamento diretto. Sar\u00e0 necessario aspettare al costruzione della Strada Statale per ripristinare tratti della via.\nDella via sono rimasti quattro miliari, i resti di due stazioni di cambio (a Sambruson di Dolo e a Marghera) e di un ponte (presso Ceggia), oltre a vari resti (come nei pressi di San Don\u00e0 di Piave). Al museo archeologico di Padova \u00e8 stato ricostruito il tracciato della via sia dentro la citt\u00e0 romana che nei dintorni; nell'area archeologica di Concordia sono conservate consistenti tracce di strada e vari reperti.\nMolto probabilmente derivano dal nome della via alcuni toponimi oggi in uso, come Agna e Lugugnana."}
{"id": "1603488", "revid": "92723", "url": "https://it.wikipedia.org/wiki?curid=1603488", "title": "Ilario Di Bu\u00f2", "text": "Carriera.\nDi Bu\u00f2 ha partecipato ai Giochi olimpici di Los Angeles, Seul, Barcellona.\nAlle Olimpiadi di Sydney del 2000 ha vinto la medaglia d'Argento, con la squadra della Nazionale Italiana insieme a Matteo Bisiani e Michele Frangilli. Nella classifica individuale si era piazzato al 20\u00ba posto. \nNel 2003 ai Campionati Mondiali Indoor a Nimes (Francia), dopo una difficile qualifica Ilario batte tutti e vince la medaglia d'oro.\nHa partecipato anche alle Olimpiadi di Atene del 2004. Vincitore negli scontri diretti ai trentaduesimi e ai sedicesimi, perse il terzo incontro contro Marco Galiazzo, che poi vinse la medaglia d'Oro.\nNella classifica individuale si era piazzato al 16\u00ba posto; la squadra arriv\u00f2 al 7\u00ba posto.\nAi Giochi Olimpici di Pechino nel 2008 vince la medaglia d'Argento a squadre insieme a Marco Galiazzo e Mauro Nespoli.\nAgli Europei \u00e8 stato due volte medaglia di bronzo (2002 e 2006) e nel 2006 ha raggiunto il secondo gradino del podio nella Coppa del Mondo.\nDetiene il record Europeo a squadre insieme a Marco Galiazzo e Michele Frangilli sull'Olympic Round 24 frecce (226 punti), conseguito a Antalya il 10 giugno 2006 durante la locale tappa della Meteksan World Cup.\nPartecipa alle Olimpiadi di Pechino nell'agosto 2008, insieme a Marco Galiazzo, Mauro Nespoli, Natalia Valeeva, Elena Tonetta e Pia Carmen Lionetti; l'11 agosto 2008 vince l'argento nella prova a squadre, insieme a Marco Galiazzo e Mauro Nespoli, battuti dalla Corea del Sud 227 a 225."}
{"id": "1603506", "revid": "173469", "url": "https://it.wikipedia.org/wiki?curid=1603506", "title": "Emmanuele Lebrecht di Anhalt-K\u00f6then", "text": "Biografia.\nFiglio del Principe Emmanuele di Anhalt-K\u00f6then e di sua moglie, Anna Eleonora di Stolberg-Wernigerode, succedette al padre sul trono di Anhalt-K\u00f6then quasi otto mesi dalla morte di questi, nel 1671, quando Emmanuele Lebrecht venne alla luce, nato ovviamente postumo alla morte del padre, governando sotto la reggenza della madre (la quale aveva peraltro retto le sorti del principato dalla morte del marito alla nascita del figlio) sino alla maggiore et\u00e0.\nEmmanuele Lebrecth mor\u00ec il 30 maggio 1704, a K\u00f6then, dieci giorni dopo aver compiuto il suo trentasettesimo compleanno, lasciando la successione nelle mani del giovane figlio primogenito, Leopoldo.\nMatrimonio e figli.\nNel 1692, Emmanuele Lebrecht si spos\u00f2 con Gisella Agnese von Rath, dalla quale ebbe i seguenti eredi:"}
{"id": "1603515", "revid": "287204", "url": "https://it.wikipedia.org/wiki?curid=1603515", "title": "Persepolis", "text": ""}
{"id": "1603522", "revid": "827882", "url": "https://it.wikipedia.org/wiki?curid=1603522", "title": "National Board of Review Awards 1995", "text": "La 67\u00aa edizione dei National Board of Review Awards si \u00e8 tenuta il 26 febbraio 1996."}
{"id": "1603524", "revid": "88740", "url": "https://it.wikipedia.org/wiki?curid=1603524", "title": "Villaggi Schisina", "text": "I Villaggi Schisina sono l'unica frazione di Francavilla di Sicilia. Furono costruiti dalla Regione Siciliana nel 1950, sulla Strada statale 185 di Sella Mandrazzi, con lo scopo di adibirli ad abitazioni per i contadini assegnatari delle terre circostanti facenti parte di ex latifondi. I nomi dei sette piccoli centri abitati sono: Schisina, Borgo San Giovanni, Bucceri-Monastero, Pietra Pizzuta, Malf\u00ectana, Piano Torre, Morfia. Attualmente versano in stato di abbandono.\nStoria.\nNel 1950, al tempo della riforma agraria in Sicilia, fu creato l'Ente per la Riforma Agraria in Sicilia (Eras).\nL'obiettivo era quello di espropriare ed assegnare i vecchi latifondi ai contadini, che a canone agevolato e dilazionato avrebbero potuto riscattare il terreno. Inoltre gli stessi avrebbero potuto ottenere dei fondi regionali.\nPer i proprietari che volontariamente offrivano in vendita i loro terreni erano previste agevolazioni. La contessa Maria Maiorca Mortillaro cedette 748 ettari del suo feudo proprio tra Novara di Sicilia e Francavilla di Sicilia al prezzo di 22.800.000 (del 1950). I lavori furono affidati ed eseguiti dall'impresa di costruzioni dell'ingegnere Rosario Arcovito di Messina, per una spesa poco inferiore al miliardo di lire.\nL'organizzazione dei sette villaggi era cos\u00ec strutturata: Borgo Schisina era il villaggio centrale, quello pi\u00f9 grazioso, fiore all'occhiello dell'Eras e centro amministrativo di tutta l'organizzazione montana.\nGli altri invece erano micro-comunit\u00e0 costituite da piccolissime case costruite in mattoni sui vari terrazzamenti del terreno.\nI loro nomi: Borgo San Giovanni, Bucceri-Monastero, Pietra Pizzuta, Malf\u00ectana, Piano Torre, Morfia. In tutto furono costruite 164 abitazioni, da assegnare per sorteggio, con annesso appezzamento di terreno variante tra i due e i sei ettari. Le assegnazioni furono fatte per sorteggio.\nMa subito dopo 64 contadini rifiutano l'assegnazione delle terre, mentre gli altri 100 che accettarono rifiutarono di stabilirsi in loco con le famiglie. Pertanto i villaggi rimasero vuoti. Il perch\u00e9 di tutto ci\u00f2 venne spiegato dal fatto che, bench\u00e9 i contadini fossero nullatenenti e poverissimi, le case a loro assegnate erano costituite da due soli locali, composti da una cucina di quattro metri per quattro e una stanza da letto di tre metri e mezzo per tre metri, senza luce elettrica, perch\u00e9 a quel tempo non era stata ancora costituita l'Enel, e la SGES societ\u00e0 in concessione non intendeva elettrificare le campagne. Inoltre nelle abitazioni non era stata prevista l'acqua corrente. Nelle case faceva caldo d'estate e freddo d'inverno, a causa del tetto delle casette, che a 700 m s.l.m. venne realizzato a terrazza. In caso di pioggia le case venivano allagate, in quanto il loro pavimento era ad un livello uguale a quello del terreno esterno. Infine stalla e fienile erano piccoli ed avevano gli stessi problemi delle abitazioni. I terreni assegnati, essendo stati da sempre adibiti solamente a pascolo, avevano bisogno di opere di bonifica, che per\u00f2 erano fuori dalla portata sia economica che tecnica dei contadini. Molti di essi, non potendosi permettere di lasciare un lavoro sicuro di braccianti per un'impresa pi\u00f9 grande delle loro poche forze, dovettero rinunciare. Coloro che accettarono ebbero solo per poco tempo l'assistenza dell'Eras, poi furono lasciati soli. Oltre a tutto questo, l'area interessata era frammista ai pascoli lasciati in mano ai vecchi proprietari, le cui greggi sconfinavano nelle concessioni agricole danneggiandole. Dopo circa dieci anni, nel 1960, solo pochissime abitazioni erano abitate saltuariamente, nella stagione dei lavori agricoli. Di 164 alloggi erano abitati a Malfitana solo 2, a Borgo San Giovanni 4, a Piano Torre 9. Il resto era deserto. Col passare degli anni anche queste abitazioni vennero abbandonate ed i villaggi passarono nel patrimonio del comune di Francavilla di Sicilia, che fino ad oggi non ha trovato la possibilit\u00e0 di un loro reimpiego.\nGeografia antropica.\nLocalit\u00e0 del territorio.\nSchisina.\n\u00c8 il pi\u00f9 grande dei villaggi e d\u00e0 il nome a tutta l'area. \u00c8 l'unico che si trova sulla Strada statale 185 di Sella Mandrazzi, poich\u00e9 gli altri villaggi si trovano in piccole stradine sterrate. Nel villaggio di Schisina furono girate alcune scene del film \"L'avventura\" di Michelangelo Antonioni.\nBorgo San Giovanni.\nIl borgo, come gli altri \u201cvillaggi fantasma\u201d, si trova in prossimit\u00e0 della strada statale 185 che collega i comuni di Novara e Francavilla di Sicilia; percorrendo la SS185 da Francavilla in direzione Novara, a circa 3,5\u00a0km di marcia una strada rurale si stacca da questa e sale su per i monti. La strada, non asfaltata e altamente dissestata, ha una lunghezza considerevole, circa 3\u00a0km, ed il procedervi con una normale automobile risulta essere un'impresa talmente ardua che i pochi chilometri di sterrato si percorrono in circa venti minuti. La strada arriva fino a dentro il borgo e sembra tagliarlo letteralmente in due parti. Alla sinistra della strada \u00e8 posta la piazza, sulla quale si affacciano, dal lato opposto della strada, la chiesa con annessa canonica e la scuola, ed alcune case sul lato rivolto a nord; alla destra della strada invece prendono posto gli edifici per alloggi, per un totale di venticinque abitazioni.\nBucceri-Monastero.\nA differenza degli altri non si trova sulla Strada statale 185 di Sella Mandrazzi, ma arroccato su una montagna sul torrente Zavianni.\nPiano Torre.\nPartendo dal comune di Francavilla e percorrendo la SS185, a circa 8.8\u00a0km di marcia in direzione di Novara, in corrispondenza di una curva a sinistra si trova una strada che, percorsa per circa 800 m conduce al borgo. Alla sinistra della stradella del borgo si trovano, in successione, la scuola, la piazza e la chiesa con annessa canonica; sulla destra si trovano invece le prime abitazioni. La strada continua a salire alla destra della chiesa con un andamento ad \u201cesse\u201d tipico delle strade di montagna, lungo la quale sorgono le altre abitazioni, per un totale di ventotto edifici.\nMalfitana.\nIl bosco di Malfitana era uno dei 16 feudi di cui si componeva l'universit\u00e0 di Francavilla. Possedimento della famiglia de Marco, venne venduto dall'Honorabile Andrea de Marco a Pietro Ruffo nel 1632. I Ruffo, visconti di Francavilla, ereditarono per via di Agata Balsamo il territorio di Francavilla e tutti i diritti di carattere giuridico, amministrativo e alcune gabelle. Ma non acquisivano realmente le terre e i 16 feudi, di cui Francavilla si componeva, che rimanevano per diritti acquisiti da alcuni casati del luogo, ab immemorabili, ai legittimi proprietari fino alla vendita stipulata per contratto.\nMorfia.\nIl borgo si trova nelle vicinanze della strada statale 185 che collega i comuni di Novara e Francavilla di Sicilia; partendo dal comune di Francavilla e percorrendo la SS185, a circa 15.5\u00a0km di marcia in direzione di Novara, su un tornante si trova una stradina di campagna, che, percorsa per circa 450 m, conduce al borgo. Entrando nella strada di accesso al borgo ci si trova subito davanti una piccola piazza e la chiesetta, con annessa sacrestia, mentre sulla destra ci sono gi\u00e0 le prime abitazioni e la scuola con l'alloggio dell'insegnante. La strada continua alla destra della chiesa e dopo una cinquantina di metri svolta a destra con un tornante, per poi svoltare nuovamente a sinistra, formando una \u201cesse\u201d ai cui lati sorgono in totale ventotto abitazioni. Il progetto originale prevedeva solamente il primo tratto di strada, su cui si affacciavano la scuola e le abitazioni."}
{"id": "1603527", "revid": "619191", "url": "https://it.wikipedia.org/wiki?curid=1603527", "title": "MAJOR", "text": " \u00e8 una serie manga sh\u014dnen giapponese creata da Takuya Mitsuda. In Giappone \u00e8 serializzato nel Weekly Sh\u014dnen Sunday, a partire dal 1994, nello stesso anno dell'inizio di un'altra famosa serie del \"Weekly Sh\u014dnen Sunday\", Detective Conan.\nLa serie \u00e8 stata trasposta anche in varie serie anime, della durata ognuna di 26 episodi, messi annualmente in onda in Giappone, grazie al lavoro dello Studio Hibari, sulla rete NHK.\nNel 1996 la serie ha vinto lo Shogakukan Manga Award nella categoria sh\u014dnen.\nTrama.\nGoro \u00e8 un bambino di cinque anni con una grande passione per il baseball, ereditata dal padre Shigeharu, giocatore professionista degli Yokohama Blue Oceans. Orfano di madre \u2013 persa un paio di anni prima \u2013 Goro ammira tantissimo il padre, non tanto per i suoi risultati sportivi, bens\u00ec per la sua forza d\u2019animo: Shigeharu, infatti, nonostante dopo la morte della moglie abbia attraversato una serie di infortuni che gli hanno fatto perdere il posto di lanciatore titolare facendolo retrocedere nella seconda squadra, non ha mai smesso di allenarsi e di lottare per tornare a giocare in prima squadra, cercando di rinnovarsi anche quando il ritiro sembrava ormai inevitabile. La passione e l\u2019amore per il baseball di Shigeharu sono stati integralmente ereditati dal figlio che, a dispetto della giovane et\u00e0, gi\u00e0 ne conosce tutte le basi e si allena ogni giorno nel cortile dell\u2019asilo. \u00c8 proprio durante una di queste \u201csessioni di allenamento\u201d che Momoko, una delle maestre dell\u2019asilo, s\u2019interessa a Goro e ai suoi lanci, arrivando presto a conoscere e affezionarsi sia a Goro che a Shigeharu. Che sia l\u2019occasione per il piccolo Goro di conoscere nuovamente l\u2019amore di una madre, dopo aver troppo prematuramente perso la propria?\nLa storia di Major segue la vita di Goro Honda, nel suo viaggio per diventare un giocatore professionista di baseball, attraverso tremende sfide."}
{"id": "1603528", "revid": "287204", "url": "https://it.wikipedia.org/wiki?curid=1603528", "title": "Spisska Nova Ves", "text": ""}
{"id": "1603540", "revid": "767487", "url": "https://it.wikipedia.org/wiki?curid=1603540", "title": "Godzilla contro Mothra", "text": " \u00e8 un film del 1992 diretto da Takao Okawara, diciannovesimo film dedicato al \"re dei mostri\" giapponese Godzilla. In questo film ricompaiono la falena divina Mothra e le sue minuscole sacerdotesse, qui conosciute con il nome di \"Cosmos\". Fu distribuito in America nel 1998, mentre in Italia \u00e8 rimasto inedito fino alla pubblicazione in videocassetta da parte della Yamato Video. Il film fu il pi\u00f9 redditizio della serie Heisei di Godzilla, e fu il secondo film di maggiore incasso nel Giappone del 1993 dopo \"Jurassic Park\".\nInizialmente concepito come un film con protagonista Mothra intitolato \"Mothra contro Bagan\", il film fu notevole per un ritorno a una formula pi\u00f9 fantasiosa e giovanile evocativa dei film di Godzilla girati prima del 1984. Sebbene Kazuki \u014cmori non fu il regista, scrisse il copione, continuando ad incorporare elementi hollywoodiani nel film, in questo caso cenni alla serie di Indiana Jones.\nIn Italia, il film fu distribuito su videocasetta dalla Yamato Video nel 1996, e su DVD nel 2005. \u00c8 noto per essere stato l'ultimo film di Godzilla giapponese doppiato in italiano fino al 2017, data di uscita di Shin Godzilla.\nTrama.\nL'impatto di un meteorite nell'oceano Pacifico, oltre a provocare varie catastrofi a livello climatico, risveglia Godzilla addormentato sul fondo del Pacifico come visto alla fine del film precedente \"Godzilla contro King Ghidorah\".\nUn mese dopo ci viene presentato l'archeologo Takuya Fujito, molto simile ad Indiana Jones, che viene arrestato dalle autorit\u00e0 Thailandesi per aver depredato e distrutto un tempio nascosto nella giungla. L'uomo riceve la visita di Dobashi, della Security Agency, di Ando, vicepresidente della Marutomo Enterprise, societ\u00e0 distruttiva nei confronti dell'ambiente e della sua ex moglie Masako. L'uomo viene liberato a patto che indaghi su un'anomalia presente su Infant Island, isola di propriet\u00e0 della Marutomo. Takuya, Masako ed Ando si recano sull'isola e, dopo una serie di peripezie, scoprono che l'intruso non era altro che un monumentale uovo. Essi vengono poi a sapere da due piccole fate che si tratta dell'uovo di Mothra, la divinit\u00e0 dell'antica civilt\u00e0 Cosmos.\nMillenni prima, i Cosmos avevano creato una macchina in grado di mutare il clima terrestre: la Terra, di fronte a questo pericolo, aveva liberato Battra, fratello malvagio di Mothra. Mothra era riuscita a sconfiggerlo, a costo della vita di tutti i Cosmos eccetto le due fatine, ma a causa del meteorite la Terra ha di nuovo liberato il mostro Battra. Ando propone di portare l'uovo in Giappone per preservarlo prima dell'arrivo di Battra, ma intanto quest'ultima si era gi\u00e0 risvegliata in forma larvale e stava devastando la costa giapponese. Mentre gli umani portano l'uovo in Giappone insieme alle Cosmos, appare Godzilla, che attacca la nave. L'uovo si schiude, e Mothra sotto forma di larva affronta il re dei mostri.\nDurante lo scontro appare Battra, che attacca Godzilla. In un combattimento sottomarino, per\u00f2, la Terra risucchia i due mostri nelle sue viscere di magma. Inaspettatamente Ando rapisce le Cosmos con l'intenzione di offrirle al suo capo come testimonial della Marutomo. Masako e Takuya tornano a Tokyo per ritrovare le Cosmos, ma l'archeologo, dopo essersi separato da Masako e dalla figlia Midori, ritrova le fatine e si nasconde in un albergo. Con l'aiuto della sensitiva Miki Saegusa, che riesce a percepire la canzone con la quale le Cosmos invocano Mothra, Masako e Midori ritrovano Takuya, che viene convinto a lasciare le fatine ed a tornare a vivere con la moglie e la figlia. Intanto, per\u00f2, Mothra, alla ricerca delle Cosmos, sta devastando la citt\u00e0. Implorate da Midori, le Cosmos interrompono la furia del dio, che viene gravemente ferito dall'esercito. Ritiratasi sul palazzo della Dieta, la larva si trasforma in un grande bozzolo. Simultaneamente un vulcano sottomarino e il Fuji eruttano, liberando Battra in versione Imago e Godzilla.\nDal bozzolo emerge Mothra in forma falena, che si batte a Yokohama con i due nemici. Mothra si allea con il fratello e le due farfalle attaccano Godzilla buttandolo in mare. Nell'operazione per\u00f2 Battra muore, colpito dal raggio atomico di Godzilla. Le Cosmos si trasformano in spiriti ed entrano in Mothra, che vola nello spazio per fermare un grande asteroide.\nProduzione.\nL'idea di girare un nuovo film rivolto intorno a Mothra risaliva a un copione scritto nel 1980 da Akira Murao intitolato \"Mothra contro Bagan\", che parlava d'un drago mutaforme di nome Bagan che tentava di distruggere l'umanit\u00e0 per il suo abuso del pianeta, ma che poi sarebbe stato sconfitto da Mothra, la dea della pace. Il copione fu modificato da Kazuki \u014cmori dopo la distribuzione di \"Godzilla contro Biollante\", ma il progetto fu scartato da Toho, siccome Mothra era considerata un personaggio relativamente difficile da presentare ai pubblici stranieri, in contrasto al pi\u00f9 celebre Godzilla. Il direttore degli effetti speciale Koichi Kawakita scrisse un copione alternativo intitolato \"Godzilla contro Gigamoth\" nel 1991, che avrebbe mostrato Godzilla imbattendosi contro Mothra e una gemella irradiata chiamata Gigamoth, ma l'idea fu rispinta da Toho. Il copione per\u00f2 conteneva elementi che si sarebbero poi visti in \"Gojira VS Destroyer\" quattro anni dopo, specificamente dei vehicoli di guerra con raggi congelanti.\nDopo il successo di \"Godzilla contro King Ghidorah\", i produttori Shogo Tomiyama e Tomoyuki Tanaka proposero di girare un altro film con King Ghidorah intitolato \"Il contrattacco di Ghidorah\", ma cambiarono idea quando i sondaggi indicarono che Mothra era popolare con le donne, che costituivano la maggioranza del pubblico dei cinema all'epoca. Tomiyama rimpiazz\u00f2 \u014cmori con Takao Okawara nel ruolo di regista, ma mantenne \u014cmori come scrittore. Sperando di mantenere i pi\u00f9 elementi possibili di \"Mothra contro Bagan\", \u014cmori riconcettuallizz\u00f2 Bagan come Badora, un gemello oscuro di Mothra. Il personaggio fu poi rinominato Battra (un portmanteau di \"battle\" e \"Mothra\"), siccome il nome originale era disarmonioso in lingua Giapponese. Tomiyama sperava di assumere lo star di \"Mothra\" Frankie Sakai, ma quest'ultimo non fu in grado di partecipare a causa di conflitti di scheda. La battaglia finale fra Godzilla, Mothra e Battra inizialmente avrebbe dovuto avere una conclusione pi\u00f9 elaborata di quanto si vede nel film finale; come nel film finale, Godzilla sarebbe stato trasportato all'oceano, per poi uccidere Battra e cadere in mare, ma il sito della caduta avrebbe contenuto le rovine simili a Stonehenge della civilt\u00e0 Cosmos, che avrebbero poi intrappolato Godzilla in uno scudo deflettore attivato da Mothra.\nIshir\u014d Honda, il regista di molti film di Godzilla, visit\u00f2 il set poco prima di morire.\nEffetti speciali.\nKoichi Kawakita continu\u00f2 il suo tema nel dare agli avversari di Godzilla la capacit\u00e0 di trasformarsi, e inizialmente intendeva uccidere Mothra per poi farla tornare come la libellula robotica Mechamothra, ma l'idea fu scartata. Ci\u00f2 rende il film il primo della serie dopo il reboot del 1984 a non rappresentare un \"mecha\". Le scene subacquee furono girate di fronte ad un acquario riempito di pesci posizionato tra gli attori e la telecamera. La squadra di Kawakita fabbric\u00f2 un nuovo costume di Godzilla usando stampi gi\u00e0 utilizzati in precedenza, ma fu reso pi\u00f9 snello, con un collo semi-segmentato, e l'organizzazione delle spine dorsali fu cambiata in modo che la spina pi\u00f9 grande sporgesse dal centro della schena. Le braccia furono rese pi\u00f9 flessibili, e alla faccia furono applicate delle leggere modifiche cosmetiche; la fronte fu ridotta ed appiattita, i denti ridotti in grandezza, e gli occhi furono dati una sfumatura dorata. La testa fu ulteriormente modificata elettronicamente per darla pi\u00f9 flessibilit\u00e0 verticale. Girare le scene di Godzilla fu ostacolato quando il costume originalmente usato per \"Godzilla contro Biollante\" e \"Godzilla contro King Ghidorah\" fu rubato e poi ricoverato in pessime condizioni nel lago di Okutama. Ci\u00f2 che rimase del costume fu usato per la prima scena di battaglia. Il ruggito di Godzilla torn\u00f2 ad essere quello acuto dei film girati prima di \"Il ritorno di Godzilla\", mentre i richiami di Battra erano semplicemente i ruggiti riciclati di Rodan. Nel disegnare Battra, che il copione descriveva come una \"Mothra nera\", l'artista Shinji Nishikawa tent\u00f2 di differenziarlo da Mothra rendendo la sua forma adulta pi\u00f9 simile al suo stato larvale."}
{"id": "1603541", "revid": "27723", "url": "https://it.wikipedia.org/wiki?curid=1603541", "title": "Metodo variazionale (meccanica quantistica)", "text": ""}
{"id": "1603542", "revid": "438678", "url": "https://it.wikipedia.org/wiki?curid=1603542", "title": "Rien ne va plus (film 1997)", "text": "Rien ne va plus - Il gioco \u00e8 fatto \u00e8 un film del 1997 scritto e diretto da Claude Chabrol.\nTrama.\nL'oramai anziano Victor e la sensuale Betty sono due divertenti e scanzonati truffatori di professionisti in convegno. Quando il caso li porta ad affrontare la vera malavita che usa metodi violenti che sfociano in un omicidio, rivedono allora in altra chiave la loro esistenza."}
{"id": "1603543", "revid": "2145227", "url": "https://it.wikipedia.org/wiki?curid=1603543", "title": "Maria Grazia Tarallo", "text": "Biografia.\nNacque a Barra, alla periferia di Napoli, da Leopoldo, un giardiniere, e da Concetta Borriello, in una famiglia composta da altri sei tra fratelli e sorelle. Fu battezzata nella Chiesa dell'Ave Gratia Plena. Cresciuta in un ambiente cristiano, a cinque anni fece voto di verginit\u00e0 alla Madonna, desiderando di ricevere l'eucarestia. Eccezionalmente il suo parroco le concesse di fare la prima comunione all'et\u00e0 di sette anni, ritenendola sufficientemente matura.\nPer tutta l'infanzia desider\u00f2 farsi suora. La vocazione della dedizione a Cristo fu ostacolata dal padre che, all'et\u00e0 di 22 anni, la obblig\u00f2 a fidanzarsi. La morte del giovane a cui era stata promessa, che da lei stessa era stato convertito grazie alla preghiera, le permise di farsi monaca secondo il suo desiderio. Il padre, colpito da quanto avvenuto, acconsent\u00ec al desiderio della figlia. Il 1 giugno del 1891 entr\u00f2 cos\u00ec nel monastero delle Suore crocifisse adoratrici dell'Eucaristia, istituto religioso fondato pochi anni prima a Napoli. Fu la stessa fondatrice dell'istituto, madre Maria Pia della Croce, a testimoniare sulla vita virtuosa e sulla fama di santit\u00e0 della giovane a cui aveva dato il nome da religiosa di suor Maria della Passione.\nDopo aver vissuto l'ultimo periodo della sua vita cibandosi esclusivamente dell'eucarestia, mor\u00ec il 27 luglio del 1912.\nIl culto.\nPapa Giovanni Paolo II rese pubblico il decreto circa le sue virt\u00f9 eroiche il 19 aprile 2004. Papa Benedetto XVI promulg\u00f2 il decreto di beatificazione il 19 gennaio 2006. Il rito di beatificazione venne celebrato il 14 maggio 2006 presso il Duomo di Napoli . La celebrazione venne presieduta dal cardinal Jos\u00e9 Saraiva Martins, all\u2019epoca prefetto della Congregazione delle Cause dei Santi e legato pontificio di papa Benedetto XVI.\nLa memoria liturgica della beata Maria della Passione si celebra il 27 luglio, giorno della sua morte."}
{"id": "1603545", "revid": "2143966", "url": "https://it.wikipedia.org/wiki?curid=1603545", "title": "Stazione meteorologica di Udine Rivolto", "text": "La stazione meteorologica di Udine Rivolto \u00e8 una stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Rivolto, una frazione del Comune di Codroipo, nella provincia di Udine.\nCaratteristiche.\nLa stazione meteorologica si trova nell'Italia nord-orientale, in Friuli-Venezia Giulia, in provincia di Udine, nel comune di Codroipo, presso l'area aeroportuale di Rivolto, a 53 metri s.l.m. e alle coordinate geografiche . La stazione porta la denominazione \"Udine\", pur non essendo ubicata nel relativo territorio comunale.\nOltre alle funzioni di assistenza alla navigazione aerea, la stazione effettua rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, eliofania, pressione atmosferica con valore normalizzato al livello del mare, direzione e velocit\u00e0 del vento.\nDal febbraio 2016 a seguito di una riorganizzazione dei reparti dell'Aeronautica Militare \u00e8 stata spostata presso questa stazione la sede di Udine per il lancio dei Radiosondaggi atmosferici. La precedente sede \u00e8 stata Udine Campoformido. \nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +3,7\u00a0\u00b0C, mentre quella dei mesi pi\u00f9 caldi, luglio e agosto, \u00e8 di +22,7\u00a0\u00b0C; mediamente si contano 57 giorni di gelo all'anno e 25 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -14,6\u00a0\u00b0C del gennaio 1985 e i +38,2\u00a0\u00b0C del luglio 1983.\nLe precipitazioni medie annue si attestano a 1.211\u00a0mm, mediamente distribuite in 95 giorni di pioggia, con minimo relativo in inverno, picco massimo in autunno e massimo secondario in primavera per gli accumuli.\nL'umidit\u00e0 relativa media annua fa registrare il valore di 71 % con minimo di 68 % a marzo e massimo di 75 % a dicembre; mediamente si contano 33 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +3,4\u00a0\u00b0C; quella del mese pi\u00f9 caldo, luglio, \u00e8 di +22,5\u00a0\u00b0C. Mediamente, si verificano 59 giorni di gelo all'anno. Nel trentennio esaminato, la temperatura massima pi\u00f9 elevata di +38,2\u00a0\u00b0C risale al luglio 1983, mentre la temperatura minima pi\u00f9 bassa di -14,6\u00a0\u00b0C fu registrata nel gennaio 1985.\nLa nuvolosit\u00e0 media annua si attesta a 4 okta, con minimo di 3 okta ad agosto e massimo di 4,8 okta ad aprile.\nLe precipitazioni medie annue, attorno ai 1250\u00a0mm e distribuite mediamente in 95 giorni, fanno registrare minimi relativi in inverno ed estate e picchi massimi in autunno e primavera.\nL'umidit\u00e0 relativa media annua fa registrare il valore di 71,7% con minimo di 69% a marzo e massimo di 75% a dicembre.\nL'eliofania assoluta media annua si attesta a 5,1 ore giornaliere, con massimo di 7,8 ore giornaliere a luglio e minimo di 2,6 ore giornaliere a dicembre.\nLa pressione atmosferica media annua normalizzata al livello del mare fa registrare il valore di 1015,9 hPa, con massimi di 1018 hPa ad ottobre, a novembre e a dicembre e minimo di 1013 hPa ad aprile.\nIl vento presenta una velocit\u00e0 media annua di 3,4\u00a0m/s, con minimi di 3,1\u00a0m/s a giugno e ad agosto e massimi di 3,6\u00a0m/s a gennaio e ad aprile; le direzioni prevalenti sono di tramontana a gennaio, ad aprile, a maggio, a luglio, ad agosto e a dicembre, di grecale a febbraio, a marzo e tra settembre e novembre, di ostro a giugno.\nValori estremi.\nTemperature estreme mensili dal 1969 ad oggi.\nNella tabella sottostante sono riportati i valori delle temperature estreme mensili dal 1969 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -18,0\u00a0\u00b0C il 20 dicembre 2009 (la stazione automatica DCP di controllo, codice WMO 16046, ha registrato addirittura una minima assoluta ancora inferiore di -19,8\u00a0\u00b0C nella stessa giornata, pur non essendone omologabile il dato), mentre la massima assoluta di +38,2\u00a0\u00b0C \u00e8 del luglio 1983 e del luglio 2006."}
{"id": "1603549", "revid": "438678", "url": "https://it.wikipedia.org/wiki?curid=1603549", "title": "Il colore della menzogna", "text": "Il colore della menzogna (\"Au c\u0153ur du mensonge\") \u00e8 un film del 1999 diretto da Claude Chabrol.\nTrama.\nIn Bretagna, tra Saint-Malo e Cancale, un commissario di polizia indaga sulla morte di una bambina, violentata e strangolata, e sul decesso, avvenuto in circostanze sospette, di uno scrittore, divo dei talk show. Protagonista del film \u00e8 un pittore zoppo, Ren\u00e9, che vive un tormentato rapporto con la moglie Vivianne, medico condotto. Il dramma della bambina porter\u00e0 a intessere una rete di sospetti che coinvolger\u00e0 reciprocamente tutti i personaggi; ciascuno sospetta dell'altro, e ciascuno ha qualcosa da nascondere, ma spesso si tratta di colpe indipendenti l'una dall'altra. Alla fine, in un degrado assoluto che ha molte cause - l'ipocrisia, l'ingiustizia sociale, il bigottismo, l'emarginazione - solo l'amore che unisce i due coniugi sembra riuscire a sopravvivere alla tempesta che si \u00e8 abbattuta sulla costa bretone, come si abbatte quotidianamente in ogni luogo e su ogni persona."}
{"id": "1603551", "revid": "1305772", "url": "https://it.wikipedia.org/wiki?curid=1603551", "title": "Stazione meteorologica di Udine", "text": ""}
{"id": "1603553", "revid": "438678", "url": "https://it.wikipedia.org/wiki?curid=1603553", "title": "Il fiore del male (film 2003)", "text": "Il fiore del male (\"La fleur du mal\") \u00e8 un film del 2003 diretto da Claude Chabrol.\nTrama.\nBordeaux, durante la campagna elettorale comunale. Fran\u00e7ois Vasseur torna negli Stati Uniti dopo quattro anni. Egli non ama suo padre, G\u00e9rard, sposato con una candidata alle elezioni. Lo considera ipocrita, malevolo ed edonista. L'opinione \u00e8 rafforzata dall'idea di non essere davvero suo figlio.\nLa candidata \u00e8 Anne Charpin-Vasseur, che \u00e8 anche l'ex cognata di G\u00e9rard. Dal primo matrimonio ha avuto una figlia: Mich\u00e8le. Da anni Fran\u00e7ois ama la cugina, una studentessa di psicologia brillante ed attraente.\nDopo una notte d'amore nella casa di famiglia di Pyla, i due ragazzi parlano del volantino anonimo che lancia insinuazioni sulla famiglia di Anne Charpin-Vasseur. Michele sospetta che lo stesso Gerard potrebbe essere l'autore del pamphlet diretto contro la moglie. Inoltre, tramite il signor Labi\u00e8re, un elettore visitato da Anne durante la sua campagna, si scopre che nel volantino si dice che il colpevole dell'omicidio del vecchio Charpin-Vasseur va cercato non fuori ma dentro la famiglia.\nGirano un film nella regione: Gerard corteggia una delle attrici.\nArrivano le elezioni. Durante il conteggio Gerard va nell'ufficio dove Michele sta lavorando una relazione sul concetto di colpa. Ubriaco e irritato dal rifiuto di lei la assale. Mentre lottano, l'uomo cade e muore.\nZia Line aiuta Mich\u00e8le a nascondere il crimine spostando il corpo di Gerard nella sua stanza. Poi confessa a Michele di aver davvero ucciso suo padre, vigliacco collaborazionista che ha fatto fucilare il suo stesso figlio insieme ad altri membri della resistenza.\nPur senza rimpianti, Line porta il peso delle sue azioni. Nel tentativo di proteggere la nipotina la vecchia donna decide di ammettere l'omicidio di Gerard. Ha aspettato 60 anni che succedesse qualcosa: \"Il tempo non esiste, \u00e8 un presente perpetuo\".\nPoco dopo entrano in casa Anne e alcuni suoi sostenitori. Anne \u00e8 stata eletta sindaco e bisogna festeggiare."}
{"id": "1603555", "revid": "267975", "url": "https://it.wikipedia.org/wiki?curid=1603555", "title": "Pellegrino di Colonia", "text": "Biografia.\nNon si sa con certezza se discendeva dai conti di Isengau oppure dal margravio Aribo d'Austria.\nEra un prelato-guerriero e accompagn\u00f2 gli Imperatori Enrico II e Corrado II nelle loro spedizioni nel Mezzogiorno, ebbe anche il comando di una divisione dell'esercito imperiale che marciava verso sud attraverso la Penisola italiana nel 1024.\nDal 1016 al 1021, Pellegrino fu prevosto della Cattedrale di Bamberga, il 29 giugno 1021, Enrico II lo nomin\u00f2 arcivescovo di Colonia e, nella Pasqua 1028, Pellegrino incoron\u00f2 il figlio di Corrado II, Enrico III re di Germania ad Aquisgrana.\nDurante la campagna del 1024 marci\u00f2 con le sue forze lungo la costa occidentale attraverso lo Stato Pontificio. Incaricato di arrestare l'abate di Montecassino, Atenolfo, e il principe di Capua, Pandolfo IV, egli assedi\u00f2 Capua dopo aver oltrepassato la grande abbazia, che Atenolfo abbandon\u00f2 frettolosamente. Poich\u00e9 Pandolfo non aveva pi\u00f9 la lealt\u00e0 della popolazione e dei mercenari Normanni, le porte della citt\u00e0 furono presto aperte all'arcivescovo e Pandolfo fu costretto ad arrendersi.\nInvece di muovere a est verso Troia, dove il resto delle armate imperiali si stavano ammassando, egli si diresse a Salerno e inizi\u00f2 l'assedio.\nIl Duca di Napoli, Sergio IV fu preso da una paura tale che si arrese senza neppure la minaccia di un assedio.\nDopo solo un mese Pellegrino lasci\u00f2 l'assedio di Salerno in cambio di ostaggi e raggiunse il resto dell'esercito dell'Imperatore Enrico. L'arcivescovo dovette intervenire per salvare la vita di Pandolfo, che l'imperatore stava per far uccidere.\nIl successivo assedio fall\u00ec e l'esercito torn\u00f2 in Germania.\nPellegrino ottenne per Colonia il diritto di coniare moneta per s\u00e9 e per Andernach.\nFu sepolto nella Basilica dei Santi Apostoli, a Colonia."}
{"id": "1603557", "revid": "298229", "url": "https://it.wikipedia.org/wiki?curid=1603557", "title": "Christian De Lorenzi", "text": "Biografia.\nOriginario di Bormio, nel 1999 \u00e8 entrato a far parte della nazionale italiana. In Coppa Europa ha esordito nel 2002 nello sprint di Windischgarsten-Rosenau/Obertilliach, chiuso al 7\u00ba posto, e ha conquistato il primo podio nel 2005 a Garmisch-Partenkirchen (3\u00b0 in individuale); in Coppa del Mondo ha esordito nel 2002 nella staffetta di Osrblie, chiusa al 9\u00ba posto, ha conquistato il primo podio nella staffetta mista di Pyeongchang (2\u00b0 nel 2008) e la prima vittoria il 5 gennaio 2012 nella staffetta di Oberhof.\nHa partecipato ai Mondiali juniores del 2000 e del 2001, ottenendo come miglior piazzamento l'11\u00ba posto nella staffetta in entrambe le occasioni. Sempre a livello juniores ha vinto la medaglia d'argento in sprint agli Europei juniores del 2001.\nIn carriera ha preso parte a tre edizioni dei Giochi olimpici invernali, (27\u00b0 nella sprint, 7\u00b0 nell'individuale, 14\u00b0 nell'inseguimento, 26\u00b0 nella partenza in linea, 8\u00b0 nella staffetta in squadra con Ren\u00e9-Laurent Vuillermoz, Paolo Longo e Wilfried Pallhuber), (61\u00b0 nella sprint, 38\u00b0 nell'individuale, 12\u00b0 nella staffetta con i compagni di nazionale Markus Windisch, Lukas Hofer e Mattia Cola) e (47\u00b0 nella sprint, 30\u00b0 nell'individuale, 42\u00b0 nell'inseguimento, 5\u00b0 nella staffetta), e a nove dei Campionati mondiali (4\u00ba nella staffetta ad Anterselva 2007 il miglior piazzamento).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "1603559", "revid": "767487", "url": "https://it.wikipedia.org/wiki?curid=1603559", "title": "La danza delle lancette", "text": "La danza delle lancette \u00e8 un film di Mario Baffico del 1936\nTrama.\nUn giovane nobiluomo di provincia \u00e8 un appassionato di auto e motori. Cos\u00ec decide di darsi all'automobilismo e di iscriversi alle Mille Miglia pur contro il parere del genitore, un vecchio padre all'antica. Per un incidente, deve ritirarsi, ma continua a correre. Si fa notare sul circuito di Monza e viene iscritto sotto pseudonimo come riserva al Gran Premio di Tripoli. Il titolare si ritira e lui, sostituitolo, vince la gara. Conquista cos\u00ec anche la mano di una bella ragazza che non ne voleva sapere di lui, considerandolo poco sportivo e convincer\u00e0 pure il padre a convertirsi al fascino degli autodromi.\nLa critica.\nFilippo Sacchi nel Il Corriere della Sera del 18 dicembre 1936 \u00ab Chi ide\u00f2 questo film fu ispirato da due idee felici, prima quella di giovarsi di una trama sportiva e seconda di inserirvi elementi e intermezzi spigliati e leggeri, se non proprio comici, anche se cos\u00ec operando l'abbia resa troppo frammentaria. Perch\u00e9 sia stata smorzata l'ultima parte, rinunciando al sicurissimo effetto della corsa a coppie, qui appena accennata, con il susseguirsi delle connesse emozioni, non s'intende bene. Sono mancati i mezzi, \u00e8 mancato il tempo? \u00bb\nProduzione.\nProdotto da Carlo Agostoni per la B.M. di Milano il film ebbe come aiuto regista Alberto Lattuada ad uno dei suoi primi impegni nel mondo del cinema, la pellicola esce nelle sale italiane nel dicembre del 1938.\nFrase pubblicitaria.\n\"Una commedia agile, dinamica, divertente, un appassionante film sportivo\"."}
{"id": "1603562", "revid": "438678", "url": "https://it.wikipedia.org/wiki?curid=1603562", "title": "L'innocenza del peccato", "text": "L'innocenza del peccato (\"La fille coup\u00e9e en deux\") \u00e8 un film del 2007 diretto da Claude Chabrol.\nTrama.\nGabrielle \u00e8 una splendida ragazza bionda, allegra e solare. Conduce in televisione le previsioni del tempo in attesa che le venga assegnato un programma tutto suo. La madre lavora in una libreria. Un giorno incontra il maturo scrittore Charles Saint-Denis e ne diventa l'amante, sebbene lui sia sposato. Anche Paul Gaudens ha un incontro casuale con Gabrielle e se ne innamora subito. Paul Gaudens \u00e8 bello, ricco, viziato in modo esagerato dalla madre e abituato ad ottenere tutto ci\u00f2 che vuole. La giovane instaura anche un legame con Paul. Durante la sua storia con lo scrittore questi la convince a entrare in un mondo clandestino di persone di ogni et\u00e0 pronte a disinvolti scambi di coppia e altre perversioni. Gabrielle si lascia attrarre, poi capisce che Charles non \u00e8 la persona per lei, non \u00e8 giovane ed \u00e8 dotato di un cinismo oltre misura. Decide cos\u00ec di cedere alle lusinghe di Paul e i due si sposano, nonostante la madre di lui la detesti profondamente. Durante una festa a cui sono tutti invitati per\u00f2 Paul, accecato dalla gelosia, uccide lo scrittore davanti a tutti i presenti. Paul ora \u00e8 in carcere e la madre cerca un appoggio da parte di Gabrielle per ottenere delle attenuanti. Gabrielle, ingenua, si lascia convincere ed avr\u00e0 un'amara sorpresa in seguito quando non ricever\u00e0 nulla per avere collaborato (si terr\u00e0 solo la piccola vettura) e oltretutto ricever\u00e0 la richiesta di divorzio da parte di Paul. Grazie allo zio prestigiatore riuscir\u00e0 a trovare un lavoro come sua assistente."}
{"id": "1603564", "revid": "287204", "url": "https://it.wikipedia.org/wiki?curid=1603564", "title": "Ren\u00e9-Laurent Vuillermoz", "text": "\u00c8 fratello del fondista Richard, a sua volta sciatore nordico di alto livello.\nBiografia.\nOriginario di Sarre, \u00e8 entrato a far parte della nazionale italiana nel 2000. La sua carriera in Coppa del Mondo \u00e8 iniziata nel 2002 a Oberhof, in Germania; in quella stagione si \u00e8 piazzato al 53\u00ba posto in classifica generale. Nel massimo circuito internazionale ha ottenuto cinque podi, due individuali (3\u00ba nella sprint di Ruhpolding 2005, 3\u00ba nella sprint di Oberhof 2007) e tre nelle staffette (3\u00ba nella maschile di Anterselva 2003, 2\u00ba nella mista di Pyeongchang 2008, 2\u00ba nella maschile di Anterselva 2011).\nIn carriera ha partecipato a tre edizioni dei Giochi olimpici invernali, (72\u00ba in individuale), (39\u00ba in sprint, 13\u00ba in inseguimento, 25\u00ba in partenza in linea, 25\u00ba in individuale, 8\u00ba in staffetta) e (54\u00ba in individuale) e a sette dei Mondiali, Chanty-Mansijsk 2003 (57\u00ba in sprint, 85\u00ba in individuale, 47\u00ba in inseguimento, 18\u00ba in staffetta), Oberhof 2004 (52\u00ba in sprint, 48\u00ba in inseguimento, 64\u00ba in individuale, 15\u00ba in staffetta), Hochfilzen/Chanty-Mansijsk 2005 (31\u00ba in sprint, 51\u00ba in inseguimento, 9\u00ba in staffetta, 19\u00ba in staffetta mista), Pokljuka 2006 (12\u00ba in staffetta mista), Anterselva 2007 (9\u00ba in sprint, 28\u00ba in inseguimento, 17\u00ba in individuale, 6\u00ba in staffetta mista, 4\u00ba in staffetta, 30\u00ba in partenza in linea), \u00d6stersund 2008 (40\u00ba in sprint, 38\u00ba in inseguimento, 5\u00ba in staffetta mista, 37\u00ba in individuale, 11\u00ba in staffetta) e Pyeongchang 2009 (39\u00ba in sprint, 43\u00ba in inseguimento, 7\u00ba in staffetta).\nSi \u00e8 ritirato al termine della stagione 2012."}
{"id": "1603567", "revid": "1005847", "url": "https://it.wikipedia.org/wiki?curid=1603567", "title": "Sinistra Arcobaleno", "text": ""}
{"id": "1603574", "revid": "438678", "url": "https://it.wikipedia.org/wiki?curid=1603574", "title": "La commedia del potere", "text": "La commedia del potere (\"L'ivresse du pouvoir\") \u00e8 un film del 2006 diretto da Claude Chabrol.\nAmbientato in Francia, il film mostra le difficolt\u00e0 di un giudice retto nell'indagare e perseguire i cosiddetti \"poteri forti\". Pur non volendo rappresentare un caso reale sono palesi le ispirazioni alla figura della giudice Eva Joly e allo scandalo noto come \"affare Elf\" risalente ai primi anni '90.\nIl film \u00e8 stato presentato in concorso al Festival di Berlino del 2006.\nTrama.\nMichel Humeau, potentissimo presidente di un gruppo industriale non meglio specificato ma di primissima importanza nazionale, viene improvvisamente arrestato su provvedimento del giudice Jeanne Charmant-Killman, nota per la sua inflessibilit\u00e0. L'uomo patisce particolarmente la condizione di carcerato, circostanza che non dispiace alla giudice che conta di fare leva anche su questo per avere quante pi\u00f9 informazioni sul sistema di corruzione scoperto, anche se poi concede all'uomo di curarsi in una clinica.\nUna sera la giudice ha un incidente d'auto a causa di uno strano problema ai freni.\nDopo una breve degenza in ospedale la donna ha una scorta fissa di due uomini che la seguono fin dentro casa, acuendo il disagio del marito gi\u00e0 notevolmente provato dall'eccessiva esposizione della moglie che al contrario \u00e8 gratificata dall'importanza delle indagini che conduce e non bada troppo alle conseguenze che comportano.\nPer porre ostacoli alla giudice si muovono anche i vertici politici che ne dispongono una promozione. L'intento \u00e8 quello di spostarne un po' l'attenzione e di affiancarle un'altra giudice donna la cui presenza le crei disappunto. Sulle prime infatti \u00e8 cos\u00ec, ma la giovane collega \u00e8 davvero brava e inflessibile come lei e dunque \u00e8 in definitiva la persona ideale con la quale collaborare per portare avanti un'indagine cos\u00ec impegnativa.\nIl marito intanto esprime tutto il suo malessere per la condizione di assoluto subordine in cui versa il suo matrimonio e la sua persona rispetto al lavoro della moglie che, per tutta risposta, lo lascia per andarsene a vivere in un monolocale.\nMentre Humeau \u00e8 rilasciato l'indagine si allarga a tutti i suoi collaboratori e ad altri faccendieri che, sempre con la minaccia del carcere, cominciano a rompere il muro di omert\u00e0 che proteggeva tutto il sistema.\nLe minacce aumentano ma la Charmant non si ferma n\u00e9 si piega al suo capo, che quasi vergognandosi le propone un'ulteriore promozione a patto che lasci l'indagine.\nIl gesto disperato del marito che tenta il suicidio, senza uccidersi, riesce laddove gentili offerte e minacce avevano fallito. Jeanne Charmant si fa da parte ma solo con la certezza che il suo lavoro sia proseguito dalla giovane collega della quale ormai si fida ciecamente."}
{"id": "1603575", "revid": "1123126", "url": "https://it.wikipedia.org/wiki?curid=1603575", "title": "Lorenzo Bianchi", "text": "Fu vescovo di Hong Kong.\nBiografia.\nCompiuto il servizio militare, entr\u00f2 al seminario di Brescia che lasci\u00f2 al termine del secondo anno di teologia per entrare, nel 1920, nel Pontificio istituto missioni estere di Milano per il quale fu ordinato sacerdote il 22 settembre 1922.\nDestinato alla diocesi di Hong Kong, part\u00ec per la Cina il 29 luglio 1923 e fu assegnato alla missione di Hoifung, all'interno del Paese. Fu arrestato e liberato dai comunisti nel 1925 e nel 1927. Durante la seconda guerra sino-giapponese fu costretto a lasciare la missione per il concentramento e si dedic\u00f2 particolarmente alla formazione del clero indigeno nel seminario di Mooiyen dove insegn\u00f2 filosofia.\nSuperiore regionale per le missioni della Cina dal 1947, il 21 aprile 1949 fu nominato vescovo coadiutore di Hong Kong con diritto di successione e il 9 ottobre dello stesso anno fu consacrato nella cattedrale di Hong Kong.\nAppena consacrato ritorn\u00f2 all'interno della Cina per essere solidale con i missionari ed i cristiani di fronte alla persecuzione in atto dopo la presa del potere da parte dei comunisti nel Sud della Cina. Il gioved\u00ec santo del 1951 fu fatto prigioniero con altri missionari.\nSi trovava ancora in carcere quando il 3 settembre 1951, alla morte del suo predecessore Enrico Valtorta, divenne vescovo.\nIl 17 ottobre 1952 fu espulso inaspettatamente dalla Cina e fece il suo ingresso nella diocesi di Hong-Kong, dove si adoper\u00f2 con grande coraggio all'opera di evangelizzazione e alle opere sociali a favore soprattutto dei profughi.\nNel 1954, dopo 33 anni di vita missionaria, torn\u00f2 per la prima volta in Italia.\nComp\u00ec viaggi pastorali presso le chiese degli Stati Uniti nel 1955 e della Germania nel 1959, 1962 e 1968 per far conoscere la grave situazione sociale di Hong-Kong divenuta metropoli cosmopolita e chiedere aiuto soprattutto per i profughi.\nPartecip\u00f2 a tutte le sessioni del Concilio Ecumenico Vaticano II dal 1962 al 1965.\nNel maggio 1968 present\u00f2 anzitempo le sue dimissioni a papa Paolo VI auspicando che un vescovo cinese assumesse il governo della diocesi.\nIl 14 agosto 1969 lasci\u00f2 la diocesi dove torn\u00f2, su invito del suo successore Francis Xavier Hsu Chen-Ping, per un breve periodo in occasione della storica visita pastorale di Paolo VI del 4 dicembre 1970.\nDal 1969 visse in Italia presso le comunit\u00e0 del PIME prima di Genova quindi di Lecco.\nMor\u00ec a Brescia il 13 febbraio 1983.\nCelebrati i funerali nella cattedrale di Brescia, nella chiesa parrocchiale di Corteno Golgi e presso la comunit\u00e0 dei missionari del PIME a Lecco con la partecipazione dell'allora vescovo di Hong-Kong, John Baptist Wu Cheng-chung, fu sepolto, per sua espressa volont\u00e0, nel cimitero di Villa Grugana di Calco in provincia di Como, dove riposano i missionari dell'istituto, per poi essere ricollocato nel 2014 nella cripta della cattedrale dell'Immacolata Concezione di Hong Kong.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1603581", "revid": "436907", "url": "https://it.wikipedia.org/wiki?curid=1603581", "title": "Attack (Thirty Seconds to Mars)", "text": "Attack \u00e8 un singolo del gruppo musicale statunitense Thirty Seconds to Mars, pubblicato il 12 aprile 2005 come primo estratto dal secondo album in studio \"A Beautiful Lie\".\nIl brano, prodotto da Josh Abraham e dagli stessi Thirty Seconds to Mars, venne composto dal frontman Jared Leto e ricevette un riscontro positivo da parte della critica musicale, la quale apprezz\u00f2 la combinazione di sintetizzatori e chitarre presente nella traccia e l'interpretazione vocale di Leto. Il singolo divenne il brano pi\u00f9 inserito nelle radio alternative statunitensi durante la sua prima settimana, raggiungendo la posizione 22 della Alternative Airplay. Il video musicale per il brano fu diretto da Paul Fedor e girato in un hotel abbandonato della California.\nDescrizione.\nSi tratta del brano di apertura del disco e affronta temi riguardanti la libert\u00e0 e la responsabilizzazione. Durante la fase di registrazione, \"Attack\" risult\u00f2 essere un brano problematico e fu quasi escluso dall'album. Jared Leto dichiar\u00f2 che la traccia presentava un forte potenziale quando veniva eseguita in versione acustica. Tuttavia, nel momento in cui i Thirty Seconds to Mars si riunirono per lavorare sul brano, alcune parti si rivelarono incerte e complicate, in particolare quella di Matt Wachter al basso. Una notte, mentre Leto eseguiva il brano fuori dallo studio di registrazione, egli fu raggiunto dal produttore Josh Abraham. Dopo aver ascoltato la prima strofa, Abraham ferm\u00f2 il musicista al primo ritornello e disse che \"Attack\" era il brano migliore che i Thirty Seconds to Mars avevano e li sollecit\u00f2 a registrarlo. Il gruppo decise allora di rielaborare la traccia. Secondo Leto, tutto ci\u00f2 di cui il gruppo aveva bisogno era del tempo per lavorare la canzone e \u00abcrescere in essa\u00bb.\nPubblicazione.\n\"Attack\" venne annunciato come il singolo apripista dell'album nella primavera del 2005 e fece il suo debutto nelle radio statunitensi il 6 giugno 2005. Il gruppo scelse di pubblicare la traccia come primo singolo dell'album \"A Beautiful Lie\" poich\u00e9 pensarono che fosse un brano perfetto per rappresentare il cambiamento che avevano sperimentato. Leto dichiar\u00f2, \u00abc'\u00e8 qualcosa davvero eccitante circa il brano e la sua energia. Lo abbiamo trovato appropriato per presentarci a coloro che ci hanno conosciuto e in particolare a coloro che non ci conoscevano\u00bb.\nDopo quasi due anni dalla sua uscita, \"Attack\" fu pubblicato come singolo nel Regno Unito il 19 febbraio 2007. La versione 7\" del singolo (pubblicato anch'esso nel Regno Unito) venne pressato assieme al brano \"The Fantasy\". Il brano \u00e8 incluso nella colonna sonora dei videogiochi \"Madden NFL 06\" (2005) e \"ATV Offroad Fury 4\" (2006). \"Attack\" \u00e8 inoltre disponibile come contenuto scaricabile per i videogiochi musicali \"Rock Band\" (2007) e \"Guitar Hero 5\" (2009).\nAccoglienza.\n\"Attack\" ha ricevuto recensioni generalmente positive da parte della critica musicale. Davey Boy di Sputnikmusic giudic\u00f2 eccellente la scelta di \"Attack\" come brano di apertura del disco, affermando che la canzone riesce a rappresentare correttamente la maturit\u00e0 stilistica dei Thirty Seconds to Mars. Landon Christensen, scrivendo per il \"The Davis Enterprise\", afferm\u00f2 che \"Attack\" \u00e8 \u00ababbastanza accattivante con il suo forte schema alle tastiere e con l'impressionante voce di Leto\u00bb. Connie Phillips di \"Blogcritics\" descrisse la canzone come \u00abuna stravaganza digitale di sintetizzatori che sprofonda nella potente voce di Leto\u00bb. Continu\u00f2 la recensione affermando che \u00abper la maggior parte, il brano \u00e8 molto melodico e la voce \u00e8 maestosa. Il testo \u00e8 intricato e quasi poetico\u00bb.\nLa rivista \"Alternative Addiction\" lod\u00f2 la produzione del brano e descrisse efficace e determinata la voce di Leto. La rivista inoltre inser\u00ec la canzone all'undicesimo posto nella classifica dei 50 migliori brani del 2005. Jim Campbell di \"Playback\" afferm\u00f2 che \u00abcanzoni di spicco come \"Attack\", \"The Kill\" e \"A Beautiful Lie\" trasudano gli stessi elementi di forza: testi interessanti, voci immense e una sezione ritmica pulsante. Mostrano inoltre una notevole maturit\u00e0 musicale e carisma\u00bb. Jonathan Love del \"The Decatur Daily\" descrisse il brano come \u00abun'espressione di rinascita caratterizzata da tastiere dinamiche, chitarre abrasive e una voce coinvolgente\u00bb.\nVideo musicale.\nIl videoclip venne diretto da Paul Fedor, che gi\u00e0 in precedenza lavor\u00f2 con i Thirty Seconds to Mars per il video di \"Capricorn (A Brand New Name)\".\nLe riprese del video si svolsero nel luglio del 2005 in un hotel abbandonato in California. Per \"Attack\" furono registrati tre filmati. La troupe decise di non abbandonare nessun progetto e i tre filmati furono combinati attraverso il montaggio di Anthony Cerniello. Fedor afferm\u00f2 di non essersi mai imbattuto in un montaggio complesso come quello per il video di \"Attack\", sostenendo che Cerniello abbia creato un capolavoro. Successivamente il regista svilupp\u00f2 una seconda copia dei negativi e utilizz\u00f2 un ago per applicare la tecnica della graffiatura su ogni fotogramma della pellicola. Dopo aver superato il budget disponibile, la troupe utilizz\u00f2 il software After Effects per la lavorazione delle immagini. In una settimana furono realizzate 70 inquadrature con effetti visivi. Fedor afferm\u00f2, \u00abcredo che \"Attack\" sia uno dei migliori video che abbia realizzato. Ogni fotogramma \u00e8 perfetto\u00bb.\nL'anteprima del video fu presentata il 29 agosto 2005 durante il programma \"Daily Download\" del network televisivo statunitense Fuse.\nTracce.\nTesti e musiche di Jared Leto.\nFormazione.\nCrediti adattati dal libretto di \"A Beautiful Lie\".\nSuccesso commerciale.\nDurante la sua prima settimana, \"Attack\" divenne il brano pi\u00f9 inserito nelle radio alternative nazionali. Il 16 luglio 2005 il singolo entr\u00f2 nella Alternative Airplay alla posizione 37 e il 22 ottobre raggiunse la migliore posizione alla numero 22, restando venti settimane in classifica. Il 2 luglio 2005 il brano debutt\u00f2 nella Mainstream Rock Airplay alla posizione 38.\nIn Lettonia il singolo esord\u00ec alla numero 45 il 28 novembre e raggiunse la posizione 24 il 26 dicembre 2005.\nIl 3 marzo 2007 il brano entr\u00f2 nella Official Singles Chart e nella Official Rock &amp; Metal Chart rispettivamente alle posizioni 148 e 9. Il 20 aprile 2008 il singolo debutt\u00f2 nella classifica portoghese alla posizione 22."}
{"id": "1603585", "revid": "726373", "url": "https://it.wikipedia.org/wiki?curid=1603585", "title": "Operation Body Count", "text": "Operation Body Count \u00e8 uno sparatutto in prima persona del 1994 che utilizza il motore grafico di \"Wolfenstein 3D\". Il gioco \u00e8 stato sviluppato da Capstone Software.\nTrama.\nDei terroristi hanno invaso il palazzo UNN, tenendo in ostaggio importanti membri del governo. Il capo dei terroristi, Victor, li tiene prigionieri nell'ultimo piano del palazzo: come membro di un gruppo di assalto, dovrete attraversare 40 piani e salvare gli ostaggi.\nModalit\u00e0 di gioco.\nIl gioco apporta qualche novit\u00e0 tecnologica rispetto al gioco su cui \u00e8 basato, \"Wolfenstein 3D\"; tra le altre cose sono presenti texture che possono essere \"distrutte\"; una mappa del livello in tempo reale, visualizzabile mentre si gioca; soffitti e pavimenti dotati di texture. Le armi sono tratte da immagini reali digitalizzate."}
{"id": "1603606", "revid": "2143966", "url": "https://it.wikipedia.org/wiki?curid=1603606", "title": "Stazione meteorologica di Treviso Sant'Angelo", "text": "La stazione meteorologica di Treviso Sant'Angelo \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'area urbana della citt\u00e0 di Treviso.\nCaratteristiche.\nLa stazione meteorologica si trova nell'Italia nord-orientale, in Veneto, nel comune di Treviso, nella frazione di \"Sant'Angelo\", a 23 metri s.l.m. e alle coordinate geografiche .\nOltre a svolgere funzioni di assistenza alla navigazione aerea, la stazione effettua osservazioni orarie sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato a livello del mare, direzione e velocit\u00e0 del vento.\nDal 26 giugno 2015 la stazione meteorologica \u00e8 passata sotto la gestione dell'Ente Nazionale per l'Assistenza al Volo.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +3,2\u00a0\u00b0C, mentre quella del mese pi\u00f9 caldo, luglio, \u00e8 di +23,3\u00a0\u00b0C; mediamente si contano 62 giorni di gelo all'anno e 29 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -14,2\u00a0\u00b0C del gennaio 1985 e i +37,5\u00a0\u00b0C dell'agosto 1998.\nLe precipitazioni medie annue si attestano a 894\u00a0mm, mediamente distribuite in 84 giorni di pioggia, con minimo relativo in inverno, picco massimo in autunno e massimo secondario in estate per gli accumuli.\nL'umidit\u00e0 relativa media annua fa registrare il valore di 73,8 % con minimi di 70 % a luglio e ad agosto e massimo di 81 % a dicembre; mediamente si contano 73 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta ai +2,7\u00a0\u00b0C; quella del mese pi\u00f9 caldo, luglio, \u00e8 di +23\u00a0\u00b0C. Mediamente, si verificano 64 giorni di gelo all'anno. Nel medesimo trentennio, la temperatura minima assoluta ha toccato i -14,2\u00a0\u00b0C nel gennaio 1985 (media delle minime assolute annue di -8,1\u00a0\u00b0C), mentre la massima assoluta ha fatto registrare i +36,2\u00a0\u00b0C nel giugno 1965 (media delle massime assolute annue di +33,7\u00a0\u00b0C).\nLa nuvolosit\u00e0 media annua si attesta a 4,1 okta giornalieri, con minimo di 3,1 okta giornalieri ad agosto e massimo di 4,7 okta a gennaio.\nLe precipitazioni medie annue, attorno ai 900\u00a0mm e distribuite mediamente in 87 giorni, fanno registrare picchi in primavera ed autunno ed un minimo relativo in inverno.\nL'umidit\u00e0 relativa media annua fa registrare il valore di 72,8% con minimo di 68% a maggio e massimi di 79% a dicembre e a gennaio.\nValori estremi.\nTemperature estreme mensili dal 1961 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1961 ad oggi, con il relativo anno in cui si queste si sono registrate. La massima assoluta del quarantennio esaminato di +40,0\u00a0\u00b0C \u00e8 dell'agosto 2003, mentre la minima assoluta di -14,2\u00a0\u00b0C risale al gennaio 1985."}
{"id": "1603609", "revid": "1305772", "url": "https://it.wikipedia.org/wiki?curid=1603609", "title": "Stazione meteorologica di Treviso", "text": ""}
{"id": "1603610", "revid": "486946", "url": "https://it.wikipedia.org/wiki?curid=1603610", "title": "Re mago", "text": ""}
{"id": "1603611", "revid": "40515970", "url": "https://it.wikipedia.org/wiki?curid=1603611", "title": "Operazione Joint Endeavor", "text": ""}
{"id": "1603627", "revid": "287204", "url": "https://it.wikipedia.org/wiki?curid=1603627", "title": "Altopiano del Patom", "text": "Laltopiano del Patom (in russo \u041f\u0430\u0442\u043e\u043c\u0441\u043a\u043e\u0435 \u043d\u0430\u0433\u043e\u0440\u044c\u0435, \"Patomskoe nagor'e\") \u00e8 un altopiano della Russia siberiana orientale, compreso per la quasi totalit\u00e0 nella parte nordorientale dell'Oblast' di Irkutsk.\nDi forma approssimativamente circolare, \u00e8 compreso fra il corso del fiume Vitim (che lo separa dall'Altopiano Stanovoj) a sud e il corso della Lena a nord; \u00e8 percorso dal fiume Bol'\u0161oj Patom, che ne drena la sezione centrale confluendo poi nella Lena; di quota media intorno ai 1.200-1.300 metri, culmina a 1.924 metri nella sua sezione sudorientale.\nIl clima \u00e8 mediamente molto rigido, caratterizzato da estrema continentalit\u00e0: a Bodajbo si registra una temperatura media annua di -5,5 \u00b0C, oscillante dai -31\u00a0\u00b0C di gennaio ai 18\u00a0\u00b0C di luglio; come conseguenza, la vegetazione \u00e8 costituita dalla foresta boreale di conifere fino a quote intorno ai 1.000 - 1.200 metri, oltre i quali si apre la fascia della tundra di montagna.\nLa maggiore citt\u00e0 della zona \u00e8 Bodajbo; non esistono altri centri urbani rilevanti visto il bassissimo livello di popolamento.\nFra le maggiori risorse economiche dell'altopiano sono i giacimenti di oro."}
{"id": "1603628", "revid": "339392", "url": "https://it.wikipedia.org/wiki?curid=1603628", "title": "Patom", "text": ""}
{"id": "1603637", "revid": "287204", "url": "https://it.wikipedia.org/wiki?curid=1603637", "title": "Rond de Landeda", "text": "La Rond de Landeda \u00e8 una danza bretone.\n\u00c8 originaria del comune di Land\u00e9da nella zona Nord-Ovest del Finist\u00e8re.\nDescrizione.\nI ballerini per mano in cerchio ballano sullo schema del Larid\u00e9 a sei tempi ma durante il ritornello si esegue una serie di 4 salti incrociati procedendo verso sinistra. \nLa danza si compone quindi di due parti: una camminata laterale verso sinistra pi\u00f9 tranquilla e piatta e una figura saltata pi\u00f9 vivace. \nLe braccia accompagnano la danza con movimenti di \"balance\" (avanti e indietro).\nIn alcune varianti locali si eseguono solo 2 salti incrociati."}
{"id": "1603650", "revid": "72811", "url": "https://it.wikipedia.org/wiki?curid=1603650", "title": "Ryo-ohki", "text": ""}
{"id": "1603651", "revid": "2143966", "url": "https://it.wikipedia.org/wiki?curid=1603651", "title": "Stazione meteorologica di Treviso Istrana", "text": "La stazione meteorologica di Treviso Istrana \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'area pianeggiante a nord-ovest della citt\u00e0 di Treviso.\nCaratteristiche.\nLa stazione meteorologica si trova nell'Italia nord-orientale, in Veneto, in provincia di Treviso, nell'area aeroportuale di Istrana, a 41 metri s.l.m. e alle coordinate geografiche .\nOltre a svolgere assistenza alla navigazione aerea, la stazione effettua rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +2,9\u00a0\u00b0C, mentre quella del mese pi\u00f9 caldo, luglio, \u00e8 di +23,4\u00a0\u00b0C; mediamente si contano 71 giorni di gelo all'anno e 35 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -15,4\u00a0\u00b0C del febbraio 1991 e i +39,1\u00a0\u00b0C dell'agosto 1998.\nLe precipitazioni medie annue si attestano a 896\u00a0mm, mediamente distribuite in 89 giorni di pioggia, con minimo relativo in inverno, picco massimo in autunno e massimo secondario in estate per gli accumuli.\nL'umidit\u00e0 relativa media annua fa registrare il valore di 73,1 % con minimo di 69 % a luglio e massimo di 80 % a dicembre; mediamente si contano 59 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +2,4\u00a0\u00b0C; quella del mese pi\u00f9 caldo, luglio, \u00e8 di +23\u00a0\u00b0C. Mediamente, si verificano 70 giorni di gelo all'anno. Nel medesimo trentennio, la temperatura minima assoluta ha toccato i -15,6\u00a0\u00b0C nel gennaio 1963 (media delle minime assolute annue di -9,3\u00a0\u00b0C), mentre la massima assoluta ha fatto registrare i +37,6\u00a0\u00b0C nell'agosto 1988 (media delle massime assolute annue di +33,9\u00a0\u00b0C).\nLa nuvolosit\u00e0 media annua si attesta a 4 okta giornalieri, con minimo di 3 okta giornalieri ad agosto e massimo di 4,7 okta giornalieri ad aprile.\nLe precipitazioni medie annue, attorno ai 950\u00a0mm e distribuite mediamente in 88 giorni, fanno registrare picchi in primavera ed autunno ed un minimo relativo in inverno.\nL'umidit\u00e0 relativa media annua fa registrare il valore di 73,3% con minimi di 70% a marzo, a luglio e ad agosto e massimo di 79% a dicembre.\nIl vento presenta una velocit\u00e0 media annua di 3,2\u00a0m/s, con minimo di 3\u00a0m/s a giugno e massimi di 3,4\u00a0m/s a marzo e ad aprile; la direzione prevalente \u00e8 di grecale durante l'intero arco dell'anno.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui si queste si sono registrate. La massima assoluta del periodo esaminato di +39,9\u00a0\u00b0C \u00e8 dell'agosto 2003, mentre la minima assoluta di -16,6\u00a0\u00b0C \u00e8 del febbraio 1956."}
{"id": "1603660", "revid": "124789363", "url": "https://it.wikipedia.org/wiki?curid=1603660", "title": "Ceviana", "text": "In geometria, una ceviana \u00e8 genericamente un segmento che congiunge un vertice del triangolo al suo lato opposto, o al suo prolungamento; mentre con retta ceviana si intende per estensione la retta su cui giace.\nParticolarmente importanti sono le ceviane concorrenti in un unico punto, detto appunto cevianole cui condizioni di sufficienza sono dettate dal teorema di Cevadesignando sui lati opposti anche tre punti che sono i vertici del relativo triangolo ceviano il cui circumcerchio \u00e8 detto cerchio ceviano.\nLunghezza.\nTeorema di Stewart.\nLa lunghezza di una ceviana pu\u00f2 essere calcolata con il teorema di Stewart. Nella figura, la lunghezza della ceviana formula_1 \u00e8 data dalla formula:\nMediana.\nLa ceviana pu\u00f2 essere una mediana. In questo caso la sua lunghezza \u00e8 data dalla formula:\noppure\nda cui\nIn questo caso\nBisettrice.\nLa ceviana pu\u00f2 essere una bisettrice. In questo caso la sua lunghezza \u00e8 data dalla formula:\ne\ne \ndove formula_10 \u00e8 il semiperimetro.\nIl lato di lunghezza formula_11 \u00e8 diviso secondo la proporzione formula_12.\nAltezza.\nLa ceviana pu\u00f2 essere una altezza del triangolo. In questo caso la sua lunghezza \u00e8 data dalla formula:\ne\ndove formula_10 \u00e8 il semiperimetro.\nCeviane concorrenti.\nTre ceviane concorrenti individuano un punto ceviano che pu\u00f2 essere sia interno che esterno al perimetro del triangolo; nel primo caso anche tutte e tre le ceviane sono interne alla figura, invece quando \u00e8 esterno solo una rimane interna e lo raggiunge solo se prolungata, mentre le altre due incrociano direttamente il punto e intersecano i prolungamenti dei lati. \n\u00c8 possibile determinare anche la lunghezza delle ceviane concorrenti avendo coordinate trilineari (\u03b1, \u03b2, \u03b3) del punto di concorrenza, le lunghezze dei rispettivi lati \"a\", \"b\" e \"c\" i lati del triangolo, attraverso la seguente formula:\ndove lx indica il lato e \u03c9x la coordinata trilineare relativa del punto.\nIl punto di concorrenza inoltre segna sulle tre ceviane tre rapporti \"ri\" tra la sua distanza dal vertice \"I\" e il punto di intersezione col lato opposto:\nPer questi rapporti valgono le seguenti relazioni di somme e prodotto:\ni cui valori sono rispettivamente \u22656 e a \u22658."}
{"id": "1603662", "revid": "88812", "url": "https://it.wikipedia.org/wiki?curid=1603662", "title": "Metaromanzo", "text": ""}
{"id": "1603665", "revid": "14098169", "url": "https://it.wikipedia.org/wiki?curid=1603665", "title": "Pluralis maiestatis", "text": ""}
{"id": "1603671", "revid": "1573940", "url": "https://it.wikipedia.org/wiki?curid=1603671", "title": "Eunicella", "text": "Eunicella \u00e8 un genere di ottocoralli della famiglia Gorgoniidae.\nTassonomia.\nComprende le seguenti specie:"}
{"id": "1603673", "revid": "1543377", "url": "https://it.wikipedia.org/wiki?curid=1603673", "title": "Associazione Giocatori Softball Malnate", "text": "L'Associazione Giocatori Softball Malnate \u00e8 una societ\u00e0 di softball con sede in Malnate (VA), militante nel Campionato italiano di softball in Serie B.\nStoria.\nNasce come Societ\u00e0 Softball Malnate nel 1973, dopo che negli anni prima la squadra era nata sotto la \"Societ\u00e0 Baseball Club Malnate\". In pochi anni passa dalla serie C alla Serie B, per poi conquistare nel 1986 la promozione in Serie A, sotto la guida dell'allenatore Bruno Bianchi, ed arrivando nel 1993 a disputare i play-off per lo scudetto.\nNel 1997, anno in cui il campionato di serie A viene suddiviso in A1 e A2, dopo 11 anni nella massima serie retrocede in serie B ed assume la denominazione di Associazione Giocatori Softball Malnate.\nLa stagione successiva domina il Girone 1 della serie cadetta, conquista ai play-off la promozione e si aggiudica il terzo posto nella Coppa Italia, superata solo da squadre di serie A1 e A2. La serie A dura solo una stagione, che termina con una nuova retrocessione in B, la decisione del manager Bianchi di ritirarsi e con lui diverse atlete. Il nuovo manager \u00e8 Ivan Parise e di nuovo Malnate dimostra di non essere fatta per la serie cadetta, vince il campionato e conquista la serie A2, alla quale per\u00f2 la Societ\u00e0 rinuncia per motivi finanziari e per poter concentrarsi sulle ragazze del vivaio.\nDopo una stagione dedicata alla crescita della squadra, nel 2002 conquista ancora i play-off per la A2, ma perde sul campo l'opportunit\u00e0 di essere promossa. Il cambio di manager alla fine della stagione non giova alla squadra che, guidata da Piero Bonetti, nel 2003 termina il campionato a met\u00e0 classifica ed inizia un periodo di crisi che porta all'ennesimo cambio di allenatore, Bonetti lascia il posto a Daniele Abate poi supportato da Mario Tempesta, e all'abbandono di alcune giocatrici titolari che si spostano in squadre pi\u00f9 blasonate.\nAl termine del 2005 l'intero consiglio direttivo si dimette, ma la squadra, grazie anche ai cambiamenti garantiti dalla nuova dirigenza, si ritrova a puntare ai play-off per la A2. La stagione vede Malnate imbattuta nel campionato ma sconfitta nuovamente ai play-off contro Torino. Tuttavia la superiorit\u00e0 della squadra e la sconfitta solo di misura nelle finali spingono la Societ\u00e0 a fare richiesta di ripescaggio in A2, cosa che avviene nel febbraio 2007.\nL'ultima stagione disputata vede Malnate classificarsi penultima nel Girone A, posizione che la costringe a giocarsi la permanenza in A2 ai play-out nella trasferta di Messina. La squadra messinese si impone 4-0 e spinge la squadra malnatese di nuovo in Serie B.\nA premiare l'ottimo lavoro della Societ\u00e0 con il settore giovanile sono arrivate nel 2006 le convocazioni di diverse atlete nelle selezioni giovanili italiane: Scarafile Debora nella \"selezione nazionale italiana del Nord Cadette\"; Scarafile e Oliverio Francesca nella \"selezione regionale Lombardia Cadette\"; Castellaneta Giulia, Lozza Chiara, Radisavljevic Aleksandra e Anastasia nella \"selezione nazionale italiana Ragazze\"."}
{"id": "1603674", "revid": "682087", "url": "https://it.wikipedia.org/wiki?curid=1603674", "title": "Nicola Latini", "text": ""}
{"id": "1603677", "revid": "465169", "url": "https://it.wikipedia.org/wiki?curid=1603677", "title": "Carnello", "text": "Carnello \u00e8 un centro urbano del Lazio meridionale, che si sviluppa al confine dei comuni di Sora, Isola del Liri e Arpino, in provincia di Frosinone.\nCarnello \u00e8 situato lungo le rive del Fibreno, fiume dal passato glorioso e molto caro all'illustre oratore Marco Tullio Cicerone, nato presso le sue rive e cresciuto all'ombra dei suoi pioppi.\nStoria.\nDalle testimonianze dell'oratore stesso, del Cardinale Cesare Baronio e di altri recenti studiosi, si pu\u00f2 ritenere che a Carnello sorgeva la villa e l'Amaltheum che Cicerone si era fatto costruire servendosi della decorazione della villa del suo amico Pomponio Attico, costruita in Bitinia presso il fiume Thyanis. Il Clavelli, infatti nel 1623 ancora poteva ammirarne i resti.\nIl nome Carnello, secondo il Baronio, fu dato prima al Fibreno, poi al piccolo paese che si form\u00f2 lungo le sue rive.\nNel De Martirologio Romano, leggiamo testualmente: \"Si ritiene che dal martirio dei Santi Martiri lo stesso Fibreno oggi \u00e8 denominato Carnello, quasi ad indicare il luogo di strage\".\nAnche negli \"Atti di san Placido martire\", scritti da Gordiano, troviamo lo stesso fiume chiamato Carnello. I martiri su citati furono la vergine romana Restituta e il sorano Cirillo, i quali il 27 maggio 275, sotto l'impero di Aureliano, furono decapitati lungo le sponde del Fibreno. Sul luogo dell'efferato fatto di sangue fu costruita, in onore della martire, una chiesetta. Quando l'industriale napoletano Lorenzo Zino apr\u00ec il suo lanificio a Carnello, la chiesetta di Santa Restituta era in cattivo stato \"per la sua vetustit\u00e0\".\nIl Signor Zino la riedific\u00f2 \"per comodo dei suoi lavoranti e della vicina popolazione della campagna, ingrandendola ed elevandone il suolo onde preservarla dalle piene del Fibreno\". Verso la fine dell'ottocento la chiesa fu restaurata. La forma odierna deriva dagli ultimi lavori eseguiti dopo le distruzioni del 1943-44.\nIndustrializzazione.\nCentro industriale importante dovette essere Carnello fin dal tempo di Cicerone: tuttora infatti \u00e8 visibile una torre fullonica detta \"torre di Cicerone\" dove i Tulli possedevano oltre alla villa, dei poderi e una \"gualchiera\". Ricordiamo in proposito con quali parole ingiuriose Fufio Caleno si rivolse a Cicerone chiamandolo \"figlio di gualchieraio\".\nL'Industria dei panni lana, i mulini e recentemente quelle della carta e delle paste alimentari, sorsero e si svilupparono lungo il Fibreno, perch\u00e9 esso ha avuto sempre la provvida caratteristica di raccogliere tutte le acque dei Preappennini e di avere il suo periodo di morbida proprio durante l'estate, quando invece il Liri riduce la sua portata a pochi metri al secondo.\nNel XIX secolo, infatti, il trionfo delle armi francesi port\u00f2 con s\u00e9 pace, lavoro e benessere. Vennero dalla Francia molti avventurieri, ma anche geniali operatori economici.\nCarlo Lefebvre, oculato finanziere e fortunato industriale, acquist\u00f2 una fabbrichetta di carta dal suo connazionale Bereng\u00e8r e poi alcuni opifici a Carnello, chiusi per dissesti finanziari. Trasform\u00f2 tutta una plaga allora pressoch\u00e9 deserta in sonanti officine cartarie, dotate dei pi\u00f9 moderni macchinari: la famosa macchina continua. Tale \"macchina continua\" entr\u00f2 in funzione nel 1828.\nL'industriale napoletano, Lorenzo Zino, compr\u00f2 nel 1824 l'isola di Carnello nel territorio di Sora e nel 1826 un fondo al di l\u00e0 del fiume in territorio di Isola del Liri. Dove prima erano 12 gualchiere mosse da 9 canali derivati dal Fibreno sorse un imponente lanificio. Nel 1832 lo stesso Zino, con Lefebvre e il Comune di Sora, provvide a rendere praticabile da carri e carrozze la strada Carnello-Sora.\nDopo i grandi complessi industriali, Zino e Lefebvre, fu edificata nei primi anni del XX secolo la Cartiera di Gabriele De Caria che onor\u00f2 con la sua presenza questo paese, offrendo centinaia di posti di lavoro ai suoi abitanti.\nConstatiamo quindi che Carnello \u00e8 legato al Fibreno, fiume dal passato millenario e che sotto vari aspetti ha contribuito al suo sviluppo.\nSociet\u00e0.\nReligione.\nLa popolazione professa per la maggior parte la religione cattolica nell'ambito della Diocesi di Sora-Cassino-Aquino-Pontecorvo"}
{"id": "1603678", "revid": "174925", "url": "https://it.wikipedia.org/wiki?curid=1603678", "title": "Societ\u00e0 Brasiliana per la Difesa della Tradizione, Famiglia e Propriet\u00e0", "text": ""}
{"id": "1603679", "revid": "194688", "url": "https://it.wikipedia.org/wiki?curid=1603679", "title": "Tilly and the wall", "text": ""}
{"id": "1603686", "revid": "72396", "url": "https://it.wikipedia.org/wiki?curid=1603686", "title": "Emmett Williams", "text": "Biografia.\nNato a Greenville, nella Carolina del Sud, e cresciuto in Virginia, ha vissuto in Europa dal 1949 al 1966. Williams ha studiato poesia con John Crowe Ransom al Kenyon College, antropologia all'Universit\u00e0 di Parigi e ha lavorato come assistente all'etnologo Paul Radin in Svizzera.\nCollaborazioni.\nCome artista e poeta, Emmett Williams ha collaborato con Daniel Spoerri nel circuito della Poesia concreta di Darmstadt dal 1957 al 1959. Negli anni sessanta, Williams \u00e8 stato il coordinatore europeo di Fluxus e un membro fondatore di Domaine Poetique a Parigi. \nOpera.\nSuoi saggi sul teatro sono comparsi in \"Das Neue Forum\", \"Berner Blatter\", \"Ulmer Theater\" e altri giornali europei. Williams ha tradotto \"Topographie Anecdotee du Hasard (An Anecdoted Topography of Chance)\" di Daniel Spoerri, ha collaborato con l'artista Claes Oldenburg e pubblicato \"An Anthology of Concrete Poetry\", tutti editi da Something Else Press (di propriet\u00e0 e diretta dall'artista Fluxus Dick Higgins a New York e nel Vermont). Dalla met\u00e0 degli anni sessanta fino ai primi \"anni settanta\" Emmett Williams \u00e8 stato caporedattore della Something Else Press.\nNel 1966 gli \u00e8 stato riconosciuto il premio alla carriera Hannah-H\u00f6sch-Preis."}
{"id": "1603689", "revid": "392357", "url": "https://it.wikipedia.org/wiki?curid=1603689", "title": "Dorothea Wierer", "text": "Tre volte campionessa mondiale a livello individuale, due volte vincitrice della Coppa del Mondo di biathlon, \u00e8 stata la terza atleta di sempre ad aver ottenuto un successo in tutti i sette formati di gara del biathlon dopo i francesi Martin Fourcade e Marie Dorin.\nBiografia.\nStagioni 2007-2010.\nOriginaria di Rasun-Anterselva, \u00e8 entrata a far parte della nazionale italiana nel 2007 nel gruppo sportivo Fiamme Gialle della Guardia di Finanza. Ha partecipato ai campionati mondiali Youth nel 2007 in Val Martello (10\u00ba nell'individuale, 16\u00ba nella sprint, 14\u00ba nell'inseguimento e 12\u00ba in staffetta) e a quelli del 2008, dove \u00e8 diventata la prima italiana ad aver vinto una medaglia d'oro ai Mondiali giovanili, a Ruhpolding (Germania) nell'individuale. Nel corso della stessa rassegna, oltre all'8\u00ba posto nello sprint e al 21\u00ba posto nell'inseguimento, ha conquistato anche la medaglia di bronzo nella staffetta, assieme alle compagne Alexia Runggaldier e Monika Messner.\nNel corso della stagione 2007-2008 ha conseguito risultati di rilievo in Coppa Europa juniores, soprattutto nel fine settimana di San Sicario, in Italia, salendo pure sul terzo gradino del podio nella gara di inseguimento. Inoltre, grazie anche a una sua ottima frazione, nella staffetta degli Europei juniores in squadra con Christa Perathoner e Alexia Runggaldier si \u00e8 classificata al 5\u00ba posto.\nL'anno successivo passa in categoria junior e durante la rassegna iridata giovanile, disputata a Canmore in Canada, dopo un 7\u00ba posto nell'individuale e un 4\u00ba nella sprint ha centrato la medaglia d'oro nell'inseguimento. Inoltre ha conquistato la medaglia di bronzo in staffetta insieme con Alexia Runggaldier e Nicole Gontier.\nIl 9 gennaio 2009 ha esordito in Coppa del Mondo prendendo parte alla sprint di Oberhof, nella quale \u00e8 arrivata 69\u00aa. In questa gara \u00e8 risultata essere l'atleta pi\u00f9 veloce nel tiro sia a terra sia in piedi, pur mancando due bersagli (1+1). Ha preso poi il via alla sprint di Whistler, dove arrivata 72\u00aa (1+1).\nNella stagione 2009-2010 ha partecipato ad alcune tappe di IBU Cup e a gennaio 2010 ha partecipato ai Mondiali junior a Torsby, in Svezia, chiudendo 6\u00ba nell'individuale, 13\u00ba nella sprint e 11\u00ba nell'inseguimento.\nStagioni 2011-2014.\nNella stagione 2010-2011 nella tappa di Ruhpolding per la prima volta ha conquistato punti validi per la classifica generale, piazzandosi al 24\u00ba posto nella sprint e al 36\u00ba posto nell'inseguimento.\nDurante la stessa stagione ha dominato i Mondiali juniores di Nov\u00e9 M\u011bsto na Morav\u011b (Repubblica Ceca), conquistando tre medaglie d'oro: nella gara sprint, nell'inseguimento e nell'individuale. Si \u00e8 trattato di un risultato senza precedenti, poich\u00e9 nessun'altra atleta era mai stata capace di tanto in campo femminile. Peraltro le tre vittorie hanno fatto di Dorothea Wierer la quarta atleta italiana della storia degli sport invernali a vincere cos\u00ec tanto a livello juniores, eguagliando Karen Putzer, Nadia Fanchini e Alessandro Pittin. Nell'ultima gara della manifestazione si \u00e8 assicurata anche la medaglia d'argento nella staffetta, insieme alle compagne Alexia Runggaldier e Nicole Gontier.\nGrazie agli ottimi risultati ottenuti nella stagione viene convocata anche per gli Europei della Val Ridanna, dove ha partecipato sia nella categoria juniores (nelle gare sprint e inseguimento, dove ha conquistato rispettivamente la medaglia d'argento e quella d'oro), sia in quella maggiore per la gara della staffetta, nella quale ha ottenuto la medaglia d'argento insieme alle compagne Roberta Fiandino, Michela Andreola e Karin Oberhofer.\nA fine stagione ha partecipato ai Mondiali di Chanty-Mansijsk, dove i migliori risultati sono stati il 9\u00ba posto nell'inseguimento (partendo dal 28\u00ba della sprint) e il 4\u00ba con la steffetta femminile.\nHa partecipato alle stagioni 2011- 2012 e 2012-2013 della coppa del mondo e ai campionati mondiali di Ruhpolding 2012 e a quelli di Nov\u00e9 M\u011bsto na Morav\u011b nel 2013. In quest'ultimi ha conquistato la prima medaglia mondiale per la nazionale femminile nella staffetta con le compagne Nicole Gontier, Michela Ponza e Karin Oberhofer.\nNella stagione 2013-2014 ha partecipato ai XXII Giochi olimpici invernali di , vincendo il bronzo nella staffetta mista con i compagni Karin Oberhofer, Dominik Windisch e Lukas Hofer e classificandosi 6\u00aa nella sprint, 17\u00aa nell'inseguimento, 25\u00aa nella partenza in linea e 6\u00aa nella staffetta.\nL'8 marzo 2014 a Pokljuka conquista il primo podio in Coppa del Mondo, un terzo posto nell'inseguimento.\nStagioni 2015-2018.\nNella stagione 2014-2015 ha conquistato due argenti e un bronzo nelle tappe di coppa del mondo, chiudendo la classifica generale in 7\u00aa posizione. Ai Mondiali di Kontiolahti 2015 ha confermato la medaglia di bronzo di due anni prima nella staffetta femminile con le compagne Vittozzi, Oberhofer e Gontier ed \u00e8 stata 20\u00aa nella sprint, 9\u00aa nell'inseguimento, 4\u00aa nell'individuale (a 0,4 secondi dal bronzo), 27\u00aa nella partenza in linea e 7\u00aa nella staffetta mista.\nAll'inizio della stagione seguente, il 3 dicembre a \u00d6stersund in individuale, ha vinto la sua prima gara di Coppa del Mondo. Dieci giorni dopo ha trionfato nella staffetta femminile (Vittozzi, Oberhofer, Sanfilippo) ad Hochfilzen. Durante la stagione ha vinto altre due volte: nell'individuale di Ruhpolding e nella partenza in linea di Canmore. Ai Mondiali di Oslo Holmenkollen 2016 ha vinto la prima medaglia individuale della carriera grazie al secondo posto nell'inseguimento, dietro alla tedesca Laura Dahlmeier. A fine stagione si \u00e8 aggiudicata la Coppa del Mondo di individuale ed \u00e8 arrivata 3\u00aa in quella generale, dietro a Gabriela Soukalov\u00e1 e Marie Dorin Habert. Ad oggi, questa rimane la prima stagione per numero di podi (10).\nNella stagione successiva Wierer ottiene risultati costanti durante l'anno ed anche ai Mondiali di Hochfilzen ha disputato buone gare, pur senza salire sul podio.\nNel 2018 ha vinto l'individuale di Ruhpolding circa un mese prima delle Olimpiadi, mentre ai XXIII Giochi olimpici invernali di ha vinto la medaglia di bronzo nella staffetta mista (Vittozzi, Hofer, Windisch) e si \u00e8 classificata 18\u00aa nella sprint, 15\u00aa nell'inseguimento, 7\u00aa nell'individuale e 6\u00aa nella partenza in linea. Nella tappa successiva ha trionfato con la formazione olimpica nella staffetta mista di Kontiolahti.\nStagioni 2019-2022.\nHa aperto la stagione 2018-2019 con due argenti nella tappa di Pokljuka che l'hanno mandata al comando della coppa generale, che ha mantenuto fino alla tappa di Salt Lake City dove ha ceduto il primo posto alla connazionale Lisa Vittozzi. Durante questo periodo ha conquistato la sprint di Hochfilzen e l'inseguimento di Anterselva, ottendendo almeno una vittoria in carriera per ogni format individuale. Sempre ad Hochfilzen ha vinto la staffetta femminile con Vittozzi, Runggaldier e Sanfilippo.\nIl 17 febbraio, insieme a Lukas Hofer, ha ottenuto il successo nella staffetta singola mista a Soldier Hallow diventando la terza atleta di sempre a vincere in tutti i format di gara, dopo Martin Fourcade e Marie Dorin Habert.\nAi Mondiali di \u00d6stersund 2019 ha vinto l'argento nella staffetta singola mista ed il bronzo nella staffetta mista, non ha invece partecipato alla staffetta femminile a causa di alcuni disturbi. Nell'ultima giornata ha vinto l'oro nella partenza in linea (0+0+0+2), prima italiana a vincere un titolo mondiale. Al termine della stagione 2018-2019 si \u00e8 aggiudicata la Coppa del Mondo generale, prima italiana nella storia della competizione, realizzando la doppietta grazie al secondo posto di Lisa Vittozzi, oltre alla Coppa del Mondo di inseguimento.\nDurante la prima giornata dei Mondiali di Anterselva 2020 si \u00e8 aggiudicata la medaglia d'argento nella staffetta mista. Successivamente ha preso parte alla sprint conclusa in 7\u00aa posizione e ha vinto la medaglia d'oro nell'inseguimento femminile (10 km), dove \u00e8 rimasta al comando per tutta la gara (0+0+0+1). Due giorni dopo bissa il successo nella gara individuale (15 km) con soli due secondi sulla tedesca Vanessa Hinz. Nell'ultima giornata \u00e8 riuscita a conquistare la medaglia d'argento nella partenza in linea lottando fino all'ultimo con la norvegese Marte Olsbu R\u00f8iseland. \nAl termine della stagione 2019-2020 si \u00e8 riconfermata in testa alla classifica e si \u00e8 aggiudicata anche la Coppa del Mondo di partenza in linea. \u00c8 diventata cos\u00ec la prima donna dopo 18 anni a difendere con successo il titolo, prima di lei c'erano riuscite solo Magdalena Forsberg (6 volte di fila dal 1996 al 2002), Anfisa Rezcova (2 volte '91-'93) e Eva Korpela (2 volte '85-'87). La stagione 2019-2020 diventa per la Wierer la pi\u00f9 vincente per numero di vittorie (4) superando quelle di quattro anni prima e la precedente. Nella stagione 2020-2021 coglie risultati inferiori rispetto all'annata precedente, ma comunque tali da concludere al quinto posto della classifica generale di coppa del mondo e da riuscire a vincere, \"ex-aequo\" con l'austriaca Lisa Theresa Hauser, la coppa di specialit\u00e0 individuale.\nL'11 febbraio 2022 conquista un bronzo ai Giochi Olimpici di Pechino nella gara individuale di sprint.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nMS = partenza in linea\nSP = sprint\nPU = inseguimento\nRL = staffetta\nMX = staffetta mista\nSMX = staffetta singola mista"}
{"id": "1603690", "revid": "729019", "url": "https://it.wikipedia.org/wiki?curid=1603690", "title": "Battaglia di Isso (194)", "text": "La battaglia di Isso venne combattuta nel 194 presso Isso, tra Cilicia e Siria, tra le forze di Settimio Severo, che aspirava al trono dell'Impero romano, e quelle di Pescennio Nigro, generale suo rivale. La vittoria di Severo gli permise di impadronirsi di Roma, fondando la dinastia dei Severi.\nAntefatto.\nAlla morte di Pertinace, a Roma venne eletto imperatore Didio Giuliano, col sostegno della Guardia pretoriana (193). I generali che comandavano le armate provinciali, per\u00f2, non riconobbero il nuovo imperatore e, col sostegno delle proprie truppe, ambirono al trono. Il primo a giungere a Roma e a farsi acclamare imperatore fu il generale della Pannonia superiore, Settimio Severo, sostenuto dalle legioni danubiane; dopo aver ottenuto il potere, per\u00f2, Severo si trov\u00f2 a doverlo difendere dai suoi concorrenti, il governatore della Siria, Pescennio Nigro, sostenuto dalle legioni orientali, e quello della Britannia, Clodio Albino, a capo delle legioni occidentali.\nSevero affront\u00f2 per primo Pescennio Nigro: dopo essersi alleato con Albino, che nomin\u00f2 cesare, sconfisse Nigro nelle battaglie di Cizico e Nicea (193), costringendolo a spostarsi sempre pi\u00f9 a oriente, assediando Bisanzio e ottenendo il sostegno dell'Egitto (febbraio 194).\nSevero fece uso delle proprie relazioni con i potentati orientali, in particolare degli ostaggi che questi dovevano mandare a Roma, per indebolire Nigro: il governatore dell'Arabia abbandon\u00f2 il proprio comandante per passare a Severo, probabilmente con tutta la propria legione; alcune citt\u00e0 si ribellarono; una legione palestinese, probabilmente la Legio VI \"Ferrata\", si schier\u00f2 dalla parte dell'imperatore riconosciuto dal Senato romano.\nBattaglia.\nLo scontro finale tra i due avvenne presso Isso, dove Pescennio Nigro pens\u00f2 di difendere le Porte della Cilicia, uno stretto passo tra le montagne del Tauro da una parte e delle ripide scogliere sul fiume Tarso dall'altra. La battaglia \u00e8 descritta da Cassio Dione Cocceiano.\nNigro pose il proprio accampamento su di un'altura fortificata e dispose il proprio esercito con il lato sinistro protetto dalle scogliere e il destro da una foresta impenetrabile; di fronte stava la fanteria pesante legionaria, dietro i lancieri con i frombolieri e per ultimi gli arcieri, che avrebbero dovuto tempestare di frecce le truppe nemiche fermate dalla prima linea; per ultima dispose una linea di carri per le salmerie, la cui funzione era quella di impedire ai propri uomini la fuga.\nAnullino rispose ponendo in prima linea i propri legionari e dietro la fanteria leggera ausiliaria, che avrebbe dovuto coprire col lancio di frecce l'avanzata in salita della fanteria pesante. Anullino ordin\u00f2 anche a Valeriano di condurre la cavalleria attorno alla foresta e attaccare le truppe di Nigro da dietro.\nLa fanteria di Anullino giunse a contatto con quella di Nigro, utilizzando la formazione a \"testudo\" quando era vicina al nemico. Lo scontro fu inizialmente a favore degli uomini di Nigro, che furono per\u00f2 scossi da una improvvisa tempesta che li colp\u00ec frontalmente e messi in rotta dall'inaspettato arrivo alle loro spalle della cavalleria di Valeriano.\nConseguenze.\nPescennio Nigro sfugg\u00ec alla morte sul campo di battaglia, ma per\u00ec qualche giorno dopo e la sua testa venne inviata a Bisanzio; Settimio Severo ricevette per questa vittoria la quarta acclamazione ad imperatore.\nNel 196 Bisanzio sarebbe caduta e nel 197 Severo avrebbe poi sconfitto anche Clodio Albino, nella battaglia di Lugdunum, ottenendo il potere assoluto."}
{"id": "1603696", "revid": "1990325", "url": "https://it.wikipedia.org/wiki?curid=1603696", "title": "Sigismondo I d'Este", "text": "Biografia.\nSigismondo nacque il 31 agosto 1433 a Ferrara; figlio del marchese di Ferrara, Modena e Reggio, Niccol\u00f2 III d'Este e di Ricciarda di Saluzzo.\nNel 1434 viene battezzato e armato cavaliere da Sigismondo d'Ungheria; crebbe con il fratello Ercole I d'Este alla corte di Alfonso d'Aragona re di Napoli.\nNel 1463 venne nominato governatore di Reggio Emilia da Borso d'Este.\nNel dicembre del 1470 combatt\u00e9 contro il conte Guido Pepoli, reo di aver saccheggiato le sue terre, e, per rappresaglia, fece lo stesso con quelle del conte.\nAlla morte del duca Borso d'Este, il successore Ercole I d'Este riconferm\u00f2 il fratello Sigismondo, quale luogotenente di Reggio Emilia, con il compito di controllarne i confini.\nSigismondo, quando il fratello era assente, assumeva l'incarico di governare il Ducato di Ferrara.\nTra il 1467 e il 1488, partecip\u00f2 a diversi conflitti, alla guida delle truppe ferraresi; dal 1488 svolse solo compiti di rappresentanza.\nSul finire di gennaio del 1490, il conte di Scandiano e Capitano di Reggio, Matteo Maria Boiardo, secondo le disposizioni ricevute dal duca Ercole I d'Este, investe Sigismondo di giurisdizione sul territorio di San Martino in Rio; di l\u00ec a pochi giorni il Capitano di Modena, Niccol\u00f2 Ariosto, padre di Ludovico Ariosto, con analoghe disposizioni, ricevute parimenti dal Duca di Ferrara, investe Sigismondo delle giurisdizioni di Campogalliano, Castellarano, San Cassiano e Rodeglia.\nL'11 maggio 1501 e successivamente nel 1505, il duca Ercole I d'Este gli riconferma la signoria e la piena giurisdizione sui territori concessi nel 1490.\nI successori della linea degli Este di San Martino, dominarono il vasto feudo, tra alterne vicende, fino al 1752.\nMor\u00ec il 1\u00ba aprile 1507 a Ferrara.\nDiscendenza.\nDalla moglie Pizzocara, ebbe tre figlie:\nDa Cecilia Rachesi, ebbe un figlio:"}
{"id": "1603700", "revid": "56818", "url": "https://it.wikipedia.org/wiki?curid=1603700", "title": "Omocisteinemia", "text": "Per omocisteinemia si intende la presenza di omocisteina nel sangue. Oltre un certo limite \u00e8 patologica.\nPer pura consuetudine la parola \u00e8 usata per indicare la situazione patologica dell'omocistinuria, dove sia ha iperomocisteinemia."}
{"id": "1603702", "revid": "741067", "url": "https://it.wikipedia.org/wiki?curid=1603702", "title": "Petronas", "text": ""}
{"id": "1603705", "revid": "33742", "url": "https://it.wikipedia.org/wiki?curid=1603705", "title": "CoB-CoM eterodisulfide reduttasi", "text": ""}
{"id": "1603707", "revid": "767487", "url": "https://it.wikipedia.org/wiki?curid=1603707", "title": "Alessandro Abbondanza", "text": "Il suo soprannome \"Sivorino\" \u00e8 dovuto alla somiglianza con Omar S\u00edvori.\nCarriera.\nGiocatore.\nCresce calcisticamente nella societ\u00e0 della sua citt\u00e0 natale, la Societ\u00e0 Sportiva Calcio Napoli. Dopo una breve esperienza in Serie B con la maglia del , torna a Napoli nel novembre del '68. Esordisce in Serie A, con la maglia del , il 9 marzo del 1969, nella partita Napoli-Bologna 1-1. Nella stagione successiva gioca nel , appena retrocesso in Serie B, segnando il suo primo gol da professionista.\nTorna a vestire la maglia del Napoli nella stagione 1970-1971. Durante la sua permanenza a Napoli, riesce a siglare in campionato, gli unici due gol della carriera con la maglia della sua citt\u00e0. Nel novembre del '71 approda alla , appena retrocessa, e con le sue 25 presenze e 7 gol, contribuisce alla promozione della squadra capitolina, che torner\u00e0 in Serie A nella Stagione 1972-73.\nConclusa l'avventura laziale, Abbondanza torna a Napoli, a giocare nella massima serie, ma durante quelli che saranno i suoi ultimi due anni in maglia azzurra, registra solamente 16 presenze e nessun gol.\nNel novembre del 1973 passa al in Serie B. Gli ultimi anni della sua carriera lo vedono impegnato, tra il 1974 e il 1979, nella , , , e , squadra nella quale ha registrato la maggiore prolificit\u00e0, 33 presenze e 9 gol. Nel 1979 ha una breve esperienza al Toronto Blizzard, club canadese con cui gioca tre incontri nella North American Soccer League 1979, con cui raggiunge gli ottavi di finale.\nNel 1980 passa al , societ\u00e0 militante nella seconda lega statunitense, l'American Soccer League.\nIn carriera ha totalizzato complessivamente 19 presenze e 2 reti in Serie A e 67 presenze e 10 reti in Serie B.\nAllenatore.\nDal 1980 al 1994 ha allenato nel settore giovanile del Napoli disputando 3 finali nazionali Berretti, portando alla ribalta calciatori arrivati poi in serie A, tra cui Giuseppe Taglialatela, Gaetano De Rosa, Francesco Baiano, Marco Ferrante, Raffaele Ametrano, Enrico D'Ascia, Antonio Floro Flores, Alfonso De Lucia, Aniello Cutolo, Enrico Buonocore, Alessandro Romei e Pasquale Sanseverino. Dopo una breve parentesi tra l'Ischia in C1 e la Primavera dell'Avellino ritorna nel 1998 nuovamente al Napoli. Nella lunga carriera alle dipendenze della societ\u00e0 azzurra ricordiamo anche 2 presenze sulla panchina del Napoli in Serie B e 1 in Serie A contro il Bari.\nDal 1996 \u00e8 presidente della scuola di calcio per bambini, da lui stesso fondata, ASD Soccer Vomero Vip Club. Ha allenato per tre anni la Berretti del . Nella stagione 2007-2008 \u00e8 stato l'allenatore in seconda della prima squadra del . Ha allenato anche le giovanili della . Attualmente \u00e8 responsabile tecnico dell'ASD Progetto Europa Cesa, societ\u00e0 di puro settore giovanile.\nBibliografia.\n "}
{"id": "1603712", "revid": "78273", "url": "https://it.wikipedia.org/wiki?curid=1603712", "title": "Sulfite reduttasi (ferredossina)", "text": ""}
{"id": "1603714", "revid": "767487", "url": "https://it.wikipedia.org/wiki?curid=1603714", "title": "Esogamia", "text": "L'esogamia (da \"eso-\" e \"gamia\") \u00e8 una regola matrimoniale per cui il coniuge deve essere scelto al di fuori di una \"cerchia matrimoniale\", che pu\u00f2 coincidere con parentela o clan, fratria, trib\u00f9, ecc. \u00c8 quindi la regola opposta all'endogamia.\nAd esempio l'interdizione dell'incesto \u00e8 una regola esogamica universalmente diffusa.\nL'esogamia pu\u00f2 assumere diversi aspetti: \"esogamia del sangue\", riferita a ambedue i coniugi o a uno solo di essi; \"esogamia clanica\", che vige per parentele acquisite per l'appartenenza a un medesimo gruppo totemico; \"esogamia di classe\", per cui il matrimonio deve avvenire al di fuori della classe di appartenenza.\nL'esogamia praticata dai tasmaniani, dai pigmei, dai fuegini e da altre popolazioni viene particolarmente esasperata nel rigido sistema a due classi degli australiani sudorientali, le quali a loro volta comprendono sezioni e sottosezioni (da 2 fino a 8): in essa un individuo maschio di una sezione di un clan \u00e8 costretto a sposarsi con una particolare donna di una specifica sezione di altro clan.\nEsiste anche una forma di \"esogamia locale\" che consiste in una esclusione limitata al luogo di residenza.\nI termini \"esogamia\" ed \"endogamia\" furono introdotti dall'antropologo evoluzionista John F. McLennan nel 1865 e sono ancora oggi parte del repertorio lessicale dell'antropologia."}
{"id": "1603715", "revid": "31886", "url": "https://it.wikipedia.org/wiki?curid=1603715", "title": "Pultrusione", "text": "La pultrusione (dall'inglese \"pull\" + \"extrusion\", ovvero \"estrusione per trazione\") \u00e8 un processo continuo utilizzato per produrre profilati polimerici rinforzati. Il primo brevetto fu ad opera di W. Brandt Goldsworthy nel 1951.\nIl processo di pultrusione.\nLe fibre di rinforzo, quali possono essere ad esempio la fibra di vetro e la fibra di carbonio, vengono prelevate dalla cantra e fatte passare attraverso un cosiddetto \"bagno di impregnazione\" dove vengono legati alla matrice della resina.\nSuccessivamente la trazione tira le fibre gi\u00e0 impregnate della resina facendole passare attraverso un pettine con funzione di guida e imboccandole in una stazione di preformatura, che \u00e8 una filiera non riscaldata che conferisce al profilato le dimensioni desiderate, schiacciando e compattando le fibre. \nOra queste vengono fatte entrare in uno stampo riscaldato (\"curing die\") avente la forma della sezione del prodotto finale desiderato. L'alta temperatura del die favorisce la polimerizzazione della resina stessa. Questo cambio di temperatura non \u00e8 per\u00f2 immediato: all'interno del forno sono infatti presenti tre zone a differente temperatura (zona di preriscaldo, zona di gelificazione, zona a elevata temperatura). \nAll'uscita dal forno il profilato viene trasportato fino ad una zona di taglio dove viene opportunamente tagliato da lame che lo dimensionano. \nAlla fine della macchina di pultrusione troviamo il sistema di trazione, posto abbastanza lontano rispetto al forno di cura, in modo da permettere un raffreddamento ottimale al profilato, per evitare deformazioni in fase di ammorsamento.\nCaratteristiche della pultrusione.\nIl sistema della pultrusione \u00e8 basato sull'equilibrio tra la velocit\u00e0 di trazione del traino, ed i tempi di polimerizzazione della resina: se la catalisi avviene troppo velocemente, il materiale diventa duro all'interno del die, bloccando il processo di trazione. Al contrario, ovvero se la catalisi \u00e8 troppo lenta, il materiale uscir\u00e0 dal die ancora gelificato, e la forza di trazione al quale verr\u00e0 sottoposto, causer\u00e0 la deformazione del profilo in uscita.\nI profilati hanno ottima resistenza a trazione nella direzione delle fibre, mentre nella direzione trasversale le propriet\u00e0 sono abbastanza basse, visto che dipendono dalla resina. Per aumentare quindi le propriet\u00e0 meccaniche del profilato \u00e8 possibile usare dei nastri tessili.\nLa pultrusione \u00e8 in grado di trattare matrici polimeriche sia termoindurenti (es. poliestere, resina epossidica, acrilico, vinilestere, ecc.) che termoplastiche (es. PVC, poliuretano, polietilene, ecc.), permettendo inoltre il simultaneo utilizzo di diversi materiali di rinforzo. \u00c8 inoltre possibile produrre profilati di diversa geometria."}
{"id": "1603716", "revid": "113801546", "url": "https://it.wikipedia.org/wiki?curid=1603716", "title": "Alpi Noriche", "text": "Le Alpi Noriche (in tedesco \"Norische Alpen\") costituiscono un tratto della catena alpina, che si estende in Italia e Austria. \nSecondo la Partizione delle Alpi, le Alpi Noriche sono situate nelle Alpi Orientali, e vanno, nel loro complesso, dal Passo del Brennero al Passo di Schober, quest'ultimo nella zona centrale dell'Austria. Il tratto italiano, invece, va dal Passo del Brennero alla Sella di Dobbiaco, risultando quindi di una lunghezza che \u00e8 meno della met\u00e0 di quella complessiva.\nNella suddivisione didattica tradizionale seguita in Italia, spesso il settore italiano delle Alpi Noriche \u00e8 considerato parte delle Alpi Atesine, che comprende anche le Alpi Retiche Orientali.\nLa Suddivisione Orografica Internazionale Unificata del Sistema Alpino (SOIUSA) non usa affatto la dizione \"Alpi Noriche\", seguendo la pi\u00f9 recente letteratura geografica in lingua tedesca.\nToponimo.\nLe Alpi Noriche prendono il nome dal Norico, regione storica che comprendeva la parte centrale dell'Austria, parte della Baviera (Germania), parte della Slovenia e parte dell'Italia.\nDefinizione della Partizione delle Alpi.\nLa Partizione delle Alpi del 1926 definisce le Alpi Noriche in modo molto esteso, a cavallo dell'Austria e dell'Italia.\nEsse costituiscono la sezione n. 17, collocata nelle Alpi orientali. Vanno dal Passo del Brennero sino al Passo di Schober (2.667\u00a0m). Esse comprendono i seguenti gruppi:\nSecondo questa classificazione, le Alpi Noriche comprendono il punto pi\u00f9 settentrionale del territorio italiano: la Vetta d'Italia (2.915\u00a0m). La cima pi\u00f9 alta delle Alpi Noriche \u00e8 il Gran Pilastro (3.510\u00a0m). Altre cime importanti del gruppo sono il Monte Mesule (3.479\u00a0m), la Cima di Campo (3.418\u00a0m), il Sasso Nero (3.370\u00a0m), il Monte Lovello (3.378\u00a0m), la Croda Alta (3.287\u00a0m) ed il Monte Fumo (3.250\u00a0m).\nNella letteratura in lingua tedesca.\nLa definizione \"Alpi Noriche\", nella letteratura tedesca ed austriaca, per alcuni decenni ha individuato le Alpi di Stiria e Carinzia. La definizione di Alpi Noriche non \u00e8 usata in testi recenti austriaci o tedeschi.\nConfronti.\nDa un confronto tra la definizione della Partizione delle Alpi e la moderna SOIUSA si pu\u00f2 dire che le Alpi Noriche, come definite dalla Partizione delle Alpi, comprendono circa le seguenti sezioni della SOIUSA:"}
{"id": "1603717", "revid": "33742", "url": "https://it.wikipedia.org/wiki?curid=1603717", "title": "Solfito reduttasi (ferredossina)", "text": ""}
{"id": "1603720", "revid": "90227", "url": "https://it.wikipedia.org/wiki?curid=1603720", "title": "Consulta Provinciale degli Studenti", "text": ""}
{"id": "1603722", "revid": "36426", "url": "https://it.wikipedia.org/wiki?curid=1603722", "title": "Chiesa dei Santi Giovanni e Agostino", "text": "La chiesa dei Santi Giovanni e Agostino \u00e8 una chiesa cattolica nel quartiere del \"Torretto\", nel centro storico della citt\u00e0 della Spezia.\nStoria.\nLa chiesa di Sant'Agostino.\nNei primi anni del XVI secolo sulla collina del Poggio erano un convento e la chiesa di Sant'Agostino, che erano stati costruiti da un gruppo di religiosi provenienti da Vezzano Alto.\nLa chiesa rimase aperta al culto pubblico sino al 1797, quando fu requisita dal Comune per adibirla a scuola. Pi\u00f9 tardi il generale francese Miollis se ne impossess\u00f2 per acquartierarvi le truppe durante l'occupazione della citt\u00e0 della Spezia.\nLa chiesa di San Giovanni.\nVerso la fine del XIV secolo in Liguria si erano diffuse le Compagnie o Confraternite dei Disciplinanti. Alla Spezia la \"Confraternita Mortis et Orationis\" era legata all'oratorio dedicato a san Giovanni Battista decollato, edificio inizialmente assai modesto e che progressivamente fu arricchito della cupola seicentesca e dell'altare in marmo del 1727. A questa data la chiesa aveva ormai assunto una struttura assai simile a quella odierna. Una lapide in latino ricorda la costruzione del nuovo altare. Una lapide di marmo murata sulla porta laterale d\u00e0 notizia della concessione in perpetuo da papa Pio VI dell'indulgenza plenaria per coloro che avessero visitato l'oratorio (1\u00ba marzo 1781).\nIntorno all'oratorio and\u00f2 sviluppandosi un quartiere importante, detto della \"Cittadella\", e nelle poche piazze rimaste sorsero i palazzi delle famiglie nobili spezzine Biassa, De Nobili, Da Passano ed altre.\nCon l'occupazione napoleonica, l'oratorio fu requisito per farne un deposito di munizioni.\nNel 1799, ritiratisi i francesi da Spezia, l'oratorio riprese le sue funzioni per breve tempo, sino alla battaglia di Marengo (1800), quando fu nuovamente requisito.\nCessato il regime napoleonico, nel 1816 l'oratorio fu riaperto al culto come ricorda una lapide murata nella chiesa.\nNell'anno 1886 l'Oratorio venne eretto a parrocchia dal vescovo Giacinto Rossi e in questa occasione al nome di \"San Giovanni Battista\" si aggiunse quello di \"Sant'Agostino\" a ricordo della vicina chiesa degli Agostiniani chiusa nel 1797.\nI bombardamenti della seconda guerra mondiale rasero al suolo quasi tutta la citt\u00e0, ma la chiesa dei Santi Giovanni e Agostino rimase indenne.\nDescrizione.\nL'architettura della chiesa ha una struttura semplice, con una facciata a capanna caratterizzata da quattro paraste e timpano. Sopra il semplice portale decorato con pannelli bronzei \u00e8 una nicchia che ospita una statua della \"Madonna con il Bambino\".\nLa navata misura 40x7,50 m ed \u00e8 alta 14 m. L'abside \u00e8 semicircolare, con una cupola rivestita di ardesia a spina di pesce e terminata da una lanterna.\nTra le opere d'arte significative:"}
{"id": "1603727", "revid": "110859516", "url": "https://it.wikipedia.org/wiki?curid=1603727", "title": "Castello Stockalper", "text": "Il castello Stockalper si trova a Briga nel canton Vallese, in Svizzera.\nStoria.\nSi trova a fianco del vecchio palazzo dove nacque e visse il barone Kaspar Jodok von Stockalper da giovane.\nLa costruzione, in stile barocco, fu iniziata nel 1658 per volere del barone, famoso commerciante soprannominato \"re del Sempione\", notaio e uomo politico del Vallese, ma fu terminata solo nel 1678, per quanto fosse gi\u00e0 per buona parte completata nel 1666. Lo scopo del barone era quello di costruire a Briga una residenza fortificata per ospitare le sue mercanzie che transitavano dal Passo del Sempione (da non dimenticare che a Gondo vi erano le miniere d'oro gestite sempre dallo stesso barone), raggiungibile agevolmente dagli anni '30 proprio grazie a una mulattiera, la \"Stockalperweg\", fatta pure costruire da lui.\nIn notevole degrado sul finire del Ottocento, il castello fu poi acquistato nel 1948 dal comune di Briga che ha creato una fondazione per la sua gestione e salvaguardia. \u00c8 stato restaurato in pi\u00f9 occasioni tra il 1954 e il 1961. \u00c8 tuttora in ottime condizioni ed \u00e8 aperto ai visitatori. Vi si trovano gli uffici amministrativi comunali, il tribunale, un teatro, un museo, la biblioteca e l'archivio Stockalper.\nAspetti architettonici.\nL'edificio \u00e8 a pianta rettangolare, a quattro piani. \u00c8 dotato di una grande corte interna (ben 1280\u00a0m2, attualmente sfruttati per concerti e spettacoli) circondata da un porticato a tre ordini di arcate con colonne in tufo ispirate all'arte italiana del Rinascimento. In passato il porticato era utilizzato per ospitare le merci. L'insieme \u00e8 comunque eterogeneo e unisce vari stili: edifici gotici, giardini che ricordano le ville francesi con torri coronate da grosse cupole metalliche \"a cipolla\". E proprio le torri del castello Stockalper, che rappresentano il simbolo della citt\u00e0, sono un omaggio alla leggenda dei Re Magi: il barone Stockalper ha chiamato le tre torri con i loro nomi, dedicando la torre pi\u00f9 grande al Re Mago \"Gaspare\", di cui lui portava il nome. Inoltre il nome latino del castello perpetua a tutti le origini delle torri: \"Domus Trium Regum\" (la Casa dei Tre Re).\nDi particolare interesse sono la sala signorile dal soffitto a cassettoni (del XVIII secolo), la cappella, la sala dei cavalieri (contenente una galleria di ritratti) e la sala dei tre Re Magi.\nA ovest dell'edificio si stende un ampio giardino a cui si accede dal cortile attraverso un cancello artistico in ferro battuto."}
{"id": "1603730", "revid": "486946", "url": "https://it.wikipedia.org/wiki?curid=1603730", "title": "Re Mago", "text": ""}
{"id": "1603732", "revid": "729019", "url": "https://it.wikipedia.org/wiki?curid=1603732", "title": "Stazione di Randazzo (FCE)", "text": "La stazione di Randazzo \u00e8 una delle stazioni principali della ferrovia Circumetnea. \u00c8 posta al km 73+606 della linea ferroviaria, in posizione semiperiferica rispetto all'abitato, vicina, ma non collegata, alla dismessa stazione di Randazzo della linea Alcantara-Randazzo delle FS.\nStoria.\nLa stazione venne costruita nell'ambito del programma di costruzione della ferrovia Circumetnea, in Sicilia, con lo scopo duplice di collegare il centro e le zone produttive del comprensorio pedemontano etneo con la citt\u00e0 di Catania e con il porto di Riposto. Venne aperta all'esercizio contestualmente all'attivazione del tratto centrale di linea di circa 35\u00a0km, Bronte-Lave di Castiglione, il 25 novembre 1895.\nStrutture e impianti.\nIl fabbricato viaggiatori \u00e8 un edificio di media grandezza, di forma classica ferroviaria, con un corpo centrale elevato a due piani. Vi si accede dalla piazza esterna nella quale avviene l'interscambio con gli autobus della stessa FCE. Solo il primo binario \u00e8 munito di pensilina.\nIl fascio binari comprende quattro binari passanti posti a sud del fabbricato viaggiatori.\nLa stazione \u00e8 dotata, lato Riposto, di una rimessa locomotive coperta, utilissima nel periodo invernale in quanto a Randazzo in inverno cade la neve e il clima di notte \u00e8 molto rigido.\nMovimento.\nLa stazione \u00e8 di fermata per tutti i treni viaggiatori ed \u00e8 origine o termine corsa di buona parte dei treni in orario per le due direzioni di Riposto e di Catania Borgo.\nL'orario in vigore dal 16 agosto 1938 prevedeva l'effettuazione di soli treni effettuati con le nuove automotrici Fiat ALn 56; l'offerta giornaliera prevedeva partenze per Catania tra le ore 5:45 e le 17:51 e arrivi tra le ore 9:01 e le 21:02 tutte provenienti o dirette a Catania Porto (facevano eccezione la prima in arrivo del mattino e l'ultima in partenza della sera che erano limitate a Catania Borgo. I servizi da e per Riposto erano costituiti da tre coppie di treni dei quali due coppie effettuavano tutto il periplo del vulcano; la prima del mattino e l'ultima della sera avevano origine e termine a Randazzo.\nL'offerta giornaliera prevista in orario nel 1959 era di 7 treni per Catania, tra le ore 4:25 e le ore 18:19, dei quali uno di categoria misto, solo feriale; e l'arrivo, da Catania, di 7 treni tra le ore 7:36 e le ore 21:29 (il misto feriale giungeva alle ore 11:23 e ripartiva alle ore 12:14 per Catania. La prima corsa del mattino era l'unica a raggiungere Catania Porto mentre in arrivo era la penultima a provenire dal terminale marittimo. I treni per Riposto erano 5 coppie giornaliere con partenze tra le ore 4:50 e 16:41 e arrivi tra le ore 8:52 e 21:31. Tutti i servizi erano espletati da automotrici ALn 56.\nNotevole era nel passato il movimento merci, soprattutto di vini e prodotti agricoli, che raggiungevano il porto di Riposto; .\nServizi.\nLa stazione \u00e8 dotata di:\nInterscambi.\nIl piazzale esterno della stazione \u00e8 il punto di interscambio con le linee extraurbane della stessa FCE."}
{"id": "1603733", "revid": "45927", "url": "https://it.wikipedia.org/wiki?curid=1603733", "title": "Lato opposto", "text": ""}
{"id": "1603735", "revid": "124365928", "url": "https://it.wikipedia.org/wiki?curid=1603735", "title": "Dunlop (formaggio)", "text": "Il dunlop \u00e8 un formaggio a pasta molle di origine scozzese altrimenti detto \"sweet-milk cheese\" (formaggio lattiginoso) di consistenza simile al formaggio Cheddar.\nOriginariamente prodotto nella Scozia sud-occidentale nel XVIII secolo, cadde in desuetudine dopo la Seconda guerra mondiale per riacquistare popolarit\u00e0 in tempi recenti, quando si incominci\u00f2 a riapprezzarne il valore in abbinamento con varie ricette o consumandolo accompagnato dal whisky.\n\u00c8 attualmente prodotto in diverse regioni della Scozia."}
{"id": "1603737", "revid": "28592", "url": "https://it.wikipedia.org/wiki?curid=1603737", "title": "Xenofobo", "text": ""}
{"id": "1603738", "revid": "45927", "url": "https://it.wikipedia.org/wiki?curid=1603738", "title": "Poligono non intrecciato", "text": ""}
{"id": "1603745", "revid": "57342", "url": "https://it.wikipedia.org/wiki?curid=1603745", "title": "Paolo Calissano", "text": "Biografia.\nFiglio di Vittorio (1935\u20132005), titolare della Pattono Srl (azienda di famiglia dalla fine dell'800) ed ex ufficiale dell'aeronautica militare, e di Mercedes Galeotti de' Teasti dei conti di Mantova. Da ragazzo milita nel settore giovanile della Sampdoria nel ruolo di portiere, va poi a studiare negli Stati Uniti e si laurea in economia alla Boston University. Nel 1990, sempre a Boston, studia recitazione alla \"School of Arts\" e intraprende quindi la carriera d'attore. Nel 1993 compare nella pubblicit\u00e0 televisiva del gelato Magnum di Algida, e dopo alcune esperienze d'attore di fotoromanzi debutta nel cinema e in televisione. L'attivit\u00e0 professionale cinematografica \u00e8 molto ricca. In televisione lavora per diversi programmi, quali: \"Giochi senza frontiere\" (1993-1994) per la TSI e \"Divieto d'entrata\" su Rete 4, insieme a Natalia Estrada. Nel 1995-1996 \u00e8 su Italia 1 al fianco di Samantha de Grenet, con il programma di video amatoriali \"8 mm\". \u00c8 noto per aver recitato nelle due stagioni della serie televisiva \"La dottoressa Gi\u00f2\", nella miniserie televisiva \"Per amore\", nella soap opera \"Vivere\", e nelle due stagioni della serie tv \"Vento di ponente\".\nNel 2000 \u00e8 stato protagonista del videoclip \"Mi amor\" di Ivana Spagna. Nel 2004 ha partecipato al reality show \"L'isola dei famosi\", ma ha abbandonato volontariamente il programma prima del tempo a causa di un infortunio al ginocchio. Rimasto coinvolto in un caso di droga, il 20 dicembre 2007 ritorna a recitare, debuttando al Teatro Brancaccio di Roma con il musical \"A un passo dal sogno\", scritto da Maurizio Costanzo ed Enrico Vaime e ispirato dal romanzo di Chicco Sfondrini e Luca Zanforlin, ma la sua partecipazione viene interrotta improvvisamente nel febbraio del 2008 per un malessere. Nel 2014 ritorna in televisione dopo quattro anni in occasione di un'intervista di Barbara D'Urso durante il programma \"Pomeriggio Cinque\".\nIl 30 dicembre 2021 viene trovato morto in casa a Roma, apparentemente a causa di un'overdose di psicofarmaci. Gli inquirenti ritengono che l'attore fosse deceduto due giorni prima del ritrovamento ma l'ultima chiamata alla sua ex fidanzata Fabiola Palese \u00e8 avvenuta la sera del 29 dicembre 2021.\nControversie e questioni giudiziarie.\nIl 25 settembre 2005, Ana Lucia Bandeira Bezerra, una donna brasiliana, muore per un'overdose di cocaina nell'appartamento di Calissano a Genova. L'attore viene arrestato dalla polizia con l'accusa di averle ceduto la droga; in un armadio della casa vengono inoltre trovati e sequestrati 30 grammi di cocaina e in seguito a ci\u00f2, viene disposta un'ordinanza di custodia cautelare in carcere nei suoi confronti. Calissano patteggia quattro anni di reclusione per aver causato la morte della donna brasiliana. Calissano chiede e ottiene di scontare la pena presso la Comunit\u00e0 per tossicodipendenti \"Fermata d'Autobus\" di Trofarello (TO). Patteggia una pena di quattro anni che finisce di scontare in seguito all'indulto nel gennaio 2007.\nIl 13 febbraio 2008 \u00e8 di nuovo al centro dell'attenzione pubblica in seguito a un incidente automobilistico. Viene ricoverato nella divisione psichiatrica dell'ospedale San Martino di Genova con sintomi quali sudorazione fredda e dolore al petto. I primi accertamenti tossicologici evidenziano ancora tracce di cocaina nel suo organismo. Dai test clinici svolti nei giorni successivi emerge che Calissano era giunto in ospedale in stato di alterazione psicofisica per uso di allucinogeni ed era in possesso di una modica quantit\u00e0 di cocaina."}
{"id": "1603747", "revid": "1318658", "url": "https://it.wikipedia.org/wiki?curid=1603747", "title": "Tomba dei Patriarchi", "text": "La Tomba dei Patriarchi o grotta di Macpel\u00e0, (, \"Me\u02bfara\u1e6f Ha-Ma\u1e35pelah\", \"La grotta delle tombe doppie\"; , \"La grotta\") \u00e8 un complesso architettonico costruito su una serie di grotte sotterranee situate ad Hebron, in Cisgiordania. Il nome ebraico si riferisce sia alla disposizione delle sepolture che alle coppie bibliche che vi sono sepolte.\nLa struttura \u00e8 il secondo luogo sacro dell'ebraismo in quanto \u00e8 considerata il sepolcro dei Patriarchi di Israele Abramo, Isacco e Giacobbe. Secondo il racconto biblico, Giacobbe, giunto in punto di morte, fece giurare a suo figlio Giuseppe di essere portato qui per esservi sepolto. Giuseppe, dall'Egitto, lo fece imbalsamare e cos\u00ec mantenne il suo giuramento.\nIl luogo \u00e8 venerato anche dai musulmani, che lo chiamano \"moschea di Abramo\" o \"santuario di Abramo\".\nIl 7 luglio 2017 l'UNESCO ha dichiarato la tomba patrimonio dell'umanit\u00e0.\nStoria.\nAli ibn abi bakr al-Harawi nel 1173 scrisse che, durante il regno di Baldovino II di Gerusalemme nell'anno 1119, una parte della volta della tomba dei Patriarchi era crollata e \"alcuni ifranj erano penetrati all'interno\" ed avevano scoperto \"[i corpi] di Abramo, Isacco e Giacobbe... i loro sudari erano caduti a pezzi, che giacevano appoggiati contro un muro... Allora il Re, dopo aver provveduto a nuovi sudari, fece nuovamente chiudere il luogo\".\nAnaloghe notizie sono presenti nella Cronaca di Ibn at Athir per l'anno 1119: \"In quest'anno fu aperta la tomba di Abramo e quelle dei suoi due figli Isacco e Giacobbe... Molte persone hanno visto i Patriarchi. Le loro membra non erano scomposte e accanto a loro erano state poste lampade d'oro e d'argento.\"\nIl nobiluomo e storico damasceno Ibn al-Qalanisi, nella sua cronaca, pure allude alla scoperta, in questo periodo, di reliquie ritenute essere quelle di Abramo, Isacco e Giacobbe, una scoperta che suscit\u00f2 un'accesa curiosit\u00e0 nelle tre comunit\u00e0 della Palestina: musulmana, ebrea e cristiana.\nVerso la fine del periodo del dominio dei crociati, nel 1166 Maimonide visit\u00f2 Hebron, che, a quanto pare, egli credeva fosse ad est di Gerusalemme, e scrisse,\nNel 1170 Beniamino di Tudela visit\u00f2 la citt\u00e0, che egli chiam\u00f2 con il nome che gli avevano dato i crociati \"St.Abram de Bron\";\negli ritenne che le strutture funerarie dei patriarchi fossero opera dei gentili ed osserv\u00f2 che i pellegrini desiderosi di vedere il \"sepolcro dei padri\" erano assoggettati a tasse esorbitanti.\nNel 1260 il Sultano Baibars stabil\u00ec il dominio dei Mamelucchi; i minareti furono costruiti sulla struttura della grotta di Macpel\u00e0/Moschea di Ibrahami a quell'epoca.\nSei anni pi\u00f9 tardi, mentre era in pellegrinaggio ad Hebron, Baibars promulg\u00f2 un editto che proibiva a cristiani ed ebrei l'ingresso nel santuario.\nNel 1862 l'erede al trono britannico Alberto Edoardo fu il primo cristiano cui le autorit\u00e0 islamiche concessero il permesso di visitare la grotta dopo sei secoli.\nNel 1994 il fondamentalista sionista Baruch Goldstein entr\u00f2 in divisa nella sala di preghiera riservata ai fedeli musulmani, apr\u00ec il fuoco su di loro con un fucile d'assalto Galil, uccise trenta persone e ne fer\u00ec 125. L'atto \u00e8 oggi ricordato come il massacro di Hebron del 1994."}
{"id": "1603753", "revid": "438678", "url": "https://it.wikipedia.org/wiki?curid=1603753", "title": "L'armata azzurra", "text": "L'armata azzurra \u00e8 un film di Gennaro Righelli del 1932.\nGirato negli stabilimenti romani della Cines, il film rientra nel filone del cinema di propaganda fascista, celebrando l'aviazione italiana dei primi anni trenta.\nTrama.\nAmici per la pelle, entrambi aviatori, due ufficiali litigano tra di loro e si tolgono il saluto. Finiranno comunque per diventare cognati anche se tra mille equivoci e gelosie, per merito di un'impresa aviatoria che li riavviciner\u00e0.\nNote.\nTitolo provvisorio del film, Aviazione"}
{"id": "1603755", "revid": "767487", "url": "https://it.wikipedia.org/wiki?curid=1603755", "title": "David Vignoni", "text": "Vignoni \u00e8 l'autore del set di icone Nuvola. Ha disegnato icone per diversi siti web, tra cui HTML.it, OpenSUSE.org, and Gametown.it. Ha disegnato diversi set di icone per vari software, come Flumotion, Samba 2000, Strata, and Kontact. David Vignoni ha disegnato anche icone per dei Sistemi Operativi, Sphinx OS, vari progetti KDE, e il logo di Fox Linux."}
{"id": "1603759", "revid": "1305772", "url": "https://it.wikipedia.org/wiki?curid=1603759", "title": "Go Let It Out", "text": "Go Let It Out \u00e8 una canzone della band inglese Oasis, scritta dal chitarrista e compositore Noel Gallagher. Fu pubblicata il 7 febbraio 2000 come primo singolo del quarto album in studio del gruppo, \"Standing on the Shoulder of Giants\", e raggiunse la prima posizione nella Official Singles Chart e nella classifica italiana (per due settimane).\nGenesi e significato.\nIl testo \u00e8 scritto con la stessa vena creativa di \"Roll With It\", con lo stesso incoraggiamento all'ascoltatore a vivere senza prefissarsi uno scopo. La canzone utilizza il campionamento di batteria del brano \"I Walk on Gilded Splinters\" di Johnny Jenkins. Il titolo del pezzo, invece, pu\u00f2 essere un riferimento ad una frase del brano \"Hey Jude\" dei Beatles (\"So let it out and let it in, hey, Jude, begin\"). Nell'intervista contenuta nell'edizione speciale del DVD \"Stop the Clocks\", il greatest hits della band pubblicato nel 2006 e in cui \u00e8 presente \"Go Let It Out\", lo stesso Noel ha descritto il brano come la canzone pi\u00f9 simile ad una moderna rivisitazione dei Beatles.\nIl brano, insieme al lato b \"(As Long As They've Got) Cigarettes in Hell\", ha in s\u00e9 quel tocco psichedelico che la band ha sperimentato sull'intero album. Anche \"Let's All Make Believe\", secondo lato b del singolo, \u00e8 considerata da molti una delle migliori b-side mai composte dagli Oasis. Molti credono che questa canzone contenga nel suo testo dei riferimenti ai problemi che in quel periodo attanagliavano la band (come nel verso \"So let's all make believe/that we're still friends and we like each other...\").\nA causa dell'abbandono del chitarrista Bonehead e del bassista Guigsy nelle prime sessioni di registrazione di \"Standing on the Shoulder of Giants\", alla composizione di \"Go Let It Out\" presero parte solo Liam (cantante), Noel (chitarrista ritmico, d'accompagnamento e basso) e Alan White (percussioni).\nGli Oasis erano in cerca di nuovi componenti dopo l'abbandono di Bonehead e Guigsy. Mentre il primo fu rimpiazzato da Gem Archer, il secondo fu un po' pi\u00f9 difficile da sostituire. Per questo motivo il video per \"Go Let It Out\" fu registrato con Noel al basso, Gem nel ruolo di chitarrista ritmico di Noel e Liam nel ruolo di Gem, cio\u00e8 come chitarrista d'accompagnamento.\n\"Go Let It Out\" \u00e8 stato anche il primo singolo per la nuova etichetta discografica Big Brother Recordings.\nPer le nuove regole riguardanti la lunghezza dei singoli musicali da pubblicare, \"Go Let It Out\" \u00e8 stato il primo singolo ad includere solo due lati b.\nCommenti.\nNell'intervista contenuta nel DVD \"Stop the Clocks\" (2006), Noel Gallagher ebbe a dire a proposito del brano:\nVideo.\nIl videoclip promozionale della canzone \u00e8 stato girato nel Surrey, in Inghilterra, per la regia di Nick Egan, nel novembre 1999.\nIl video inizia con alcune persone che pagano l'ingresso per salire su un \"double-decker bus\"; tra queste vi \u00e8 anche Liam Gallagher, munito di occhiali da sole neri, appostato all'ingresso come fosse un controllore (durante il viaggio lo vedremo anche suonare la chitarra). Si vedono poi gli altri membri del gruppo (Noel Gallagher, Alan White e Gem Archer) suonare sopra un palco in mezzo ad un prato verde, raggiunti pi\u00f9 tardi anche da Liam. La bizzarria consiste nel vedere Noel, leader e chitarrista storico della band, suonare il basso; cio\u00e8 si deve al fatto che al momento delle riprese del video il nuovo bassista Andy Bell non era ancora stato ufficialmente reclutato."}
{"id": "1603760", "revid": "56818", "url": "https://it.wikipedia.org/wiki?curid=1603760", "title": "Deficit di cistationina beta sintetasi", "text": ""}
{"id": "1603761", "revid": "56818", "url": "https://it.wikipedia.org/wiki?curid=1603761", "title": "Deficit di cistationina beta-sintetasi", "text": ""}
{"id": "1603765", "revid": "56818", "url": "https://it.wikipedia.org/wiki?curid=1603765", "title": "Anemia splenica familiare", "text": ""}
{"id": "1603766", "revid": "88812", "url": "https://it.wikipedia.org/wiki?curid=1603766", "title": "Dunlop cheese", "text": ""}
{"id": "1603767", "revid": "56818", "url": "https://it.wikipedia.org/wiki?curid=1603767", "title": "Glucosilceramidosi", "text": ""}
{"id": "1603769", "revid": "56818", "url": "https://it.wikipedia.org/wiki?curid=1603769", "title": "Lipidosi da cerebroside", "text": ""}
{"id": "1603771", "revid": "56818", "url": "https://it.wikipedia.org/wiki?curid=1603771", "title": "Malattia di Gaucher-Schlagenhaufer", "text": ""}
{"id": "1603774", "revid": "339392", "url": "https://it.wikipedia.org/wiki?curid=1603774", "title": "Willem Jacobus Eijk", "text": ""}
{"id": "1603775", "revid": "125916798", "url": "https://it.wikipedia.org/wiki?curid=1603775", "title": "Amici di Maria De Filippi (prima edizione, fase serale)", "text": "La fase finale della prima edizione di Amici di Maria De Filippi (all'epoca chiamato Saranno famosi) and\u00f2 in onda dal 19 marzo al 21 maggio 2002 su Italia 1. Il vincitore di questa edizione fu il cantante Dennis Fantina.\nRegolamento.\nNella prima puntata del serale gli ultimi 5 concorrenti nella classifica di gradimento vengono automaticamente eliminati.\nNelle altre puntate \u00e8 prevista una serie di sfide \"uno contro uno\": il primo sfidante viene decretato dalla classifica di gradimento: l'ultimo in classifica deve quindi scegliere uno tra i due nomi proposti dalla commissione come possibili sfidanti. La classifica di gradimento rende insfidabili i primi due classificati.\nLa puntata serale finale si svolge tra 6 sfidanti secondo il meccanismo per cui l'ultimo in classifica ha diritto a scegliere il proprio sfidante, il vincitore sceglie il successivo sfidante fino alla sfida finale per la vittoria.\nSvolgimento del serale.\nTabellone delle eliminazioni.\nNel tabellone sono indicati: le posizioni nelle classifiche settimanali, gli sfidanti e le candidature per gli sfidanti.\nDettaglio delle puntate.\nPrima puntata.\nLa commissione propone come sfidanti Antonio Baldes e Andrea Cardillo. Paolo Idolo nella prossima puntata dovr\u00e0 scegliere tra i due contro chi andare in sfida al televoto.\nSeconda puntata.\nLa commissione propone come sfidanti Ermanno Rossi e Antonella Loconsole. Renato Sannio nella prossima puntata dovr\u00e0 scegliere tra i due contro chi andare in sfida al televoto.\nTerza puntata.\nLa commissione propone come sfidanti Valeria Monetti e Dennis Fantina. Monica Hill nella prossima puntata dovr\u00e0 scegliere tra i due contro chi andare in sfida al televoto.\nQuarta puntata.\nA seguito della rinuncia all'immunit\u00e0 dei ballerini Leonardo Fumarola e Antonio Baldes la commissione li propone come sfidanti. Maria Pia Pizzolla sceglie come sfidante Leonardo.\nQuinta puntata.\nLa commissione propone come sfidanti Marianna Scarci e Ermanno Rossi. Alessandro Vigilante sceglie come sfidante Ermanno.\nSesta puntata.\nLa commissione propone come sfidanti Andrea Cardillo e Valeria Monetti. Antonella Loconsole sceglie come sfidante Valeria.\nSettima puntata.\nLa commissione propone come sfidanti Andrea Cardillo e Claudia Mannoni. Marianna Scarci sceglie come sfidante Claudia.\nOttava puntata.\nLa commissione propone come sfidanti Andrea Cardillo e Dennis Fantina. Valeria Monetti sceglie come sfidante Dennis.\nDecima puntata - Finale.\nI colori riportati rispecchiano quelli delle divise indossate da ogni singolo concorrente nella puntata finale.\nL'ultimo in classifica pu\u00f2 scegliere fra tutti gli altri concorrenti chi sfidare; Ermanno sceglie di sfidare Leonardo Fumarola. \nIl vincitore pu\u00f2 scegliere chi sfidare tra i concorrenti rimasti in gara; Ermanno sceglie di sfidare Andrea Cardillo.\nIl vincitore pu\u00f2 scegliere chi sfidare tra i concorrenti rimasti in gara; Ermanno sceglie di sfidare Antonio Baldes.\nIl vincitore pu\u00f2 scegliere chi sfidare tra i concorrenti rimasti in gara; Ermanno sceglie di sfidare Dennis Fantina.\nIl vincitore va in sfida contro l'ultimo concorrente rimasto in gara: Marianna Scarci. Le prove sono state scelte dalla produzione prima della puntata.\nAscolti.\nTutte le puntate sono andate in onda in prima serata su Italia 1."}
{"id": "1603777", "revid": "729019", "url": "https://it.wikipedia.org/wiki?curid=1603777", "title": "Offensiva dei cento giorni", "text": "L'offensiva dei cento giorni fu l'offensiva finale della prima guerra mondiale condotta dagli Alleati contro le forze degli Imperi Centrali stanziate lungo il fronte occidentale. In francese viene talvolta chiamata \"Les cent jours du Canada\" (\"i cento giorni del Canada\"), per sottolineare l'importante ruolo che ebbero le forze canadesi sotto il comando della 1\u00aa Armata britannica.\nCondotta dall'8 agosto 1918 all'11 novembre 1918, l'offensiva ebbe un ruolo determinante nell'accelerare il cedimento militare delle forze tedesche, preludio all'armistizio e alla fine della Grande Guerra.\nAntefatti.\nL'operazione \"Friedensturm\" (\"assalto della pace\") del luglio 1918 fu l'ultima delle offensive di primavera con le quali lo Stato Maggiore tedesco sperava di ottenere una vittoria decisiva sull'Intesa. I tedeschi avevano ottenuto qualche vantaggio territoriale sulla Marna, ma non erano riusciti a sfondare. Quando l'offensiva si arrest\u00f2, il maresciallo di Francia Ferdinand Foch ordin\u00f2 una controffensiva (a volte chiamata \"seconda battaglia della Marna\"), in seguito alla quale i tedeschi furono costretti ad abbandonare posizioni per loro indifendibili e a ritornare sulle posizioni di partenza. Le offensive di primavera avevano lasciato l'esercito tedesco estremamente indebolito sia in termini di uomini sia di materiali. Agli inizi di agosto la gran parte delle divisioni schierate sul fronte occidentale era solo parzialmente idonea al combattimento.\nFoch era del parere che fosse giunta l'ora che gli alleati riprendessero l'iniziativa. Il contingente statunitense era finalmente presente in forze in Francia, rafforzando l'esercito francese. Il comandante in capo dell'AEF, John Pershing intendeva ritagliare per le proprie forze un ruolo indipendente. Nello stesso tempo il contingente britannico era stato rafforzato dall'arrivo di truppe reduci dalle campagne del Medio Oriente e dal fronte italiano.\nFoch approv\u00f2 pertanto il piano di Douglas Haig, comandante delle forze britanniche, che prevedeva un attacco sulla Somme, a est di Amiens. Si trattava di una scelta azzeccata per diverse ragioni: la Piccardia era un territorio idoneo all'impiego di carri armati, e inoltre la zona era presidiata da truppe tedesche inesperte.\nBattaglie.\nAmiens.\nLa battaglia di Amiens ebbe inizio l'8 agosto 1918, con un attacco di 10 divisioni alleate (francesi, britanniche, canadesi e australiane) e l'impiego di oltre 500 carri armati. I preparativi dell'offensiva erano stati tenuti nascosti, e per questo i tedeschi vennero colti completamente di sorpresa. Il corpo di spedizione australiano e quello canadese riuscirono a sfondare le linee tedesche, mentre i carri armati attaccavano le posizioni tedesche, seminando panico e confusione. Alla fine della giornata si era creato un varco di 24 chilometri nelle linee tedesche a sud della Somme. Gli alleati avevano catturato 17.000 prigionieri e 330 cannoni. Il totale delle perdite tedesche assomm\u00f2 a 30.000 uomini (tra morti, feriti e prigionieri), a fronte di 6.500 perdite alleate. Erich Ludendorff, di fronte alle dimensioni della sconfitta, parl\u00f2 del giorno pi\u00f9 nero per l'esercito tedesco.\nL'avanzata prosegu\u00ec per tre giorni, ma senza i risultati spettacolari durante questi tre giorni, gli alleati avanzarono di 19\u00a0km, molti dei quali il primo giorno, come risultato di un parziale rafforzamento tedesco dell'8 agosto. Il 10 agosto i tedeschi cominciarono a ritirarsi dal saliente che avevano occupato durante l'operazione Michael, per trincerarsi dietro la linea Hindenburg.\nSomme.\nIl 15 agosto Foch aveva chiesto a Haig di proseguire l'offensiva di Amiens. Ma nel frattempo i tedeschi avevano spostato riserve nella zona, e i progressi delle truppe alleate diventavano sempre pi\u00f9 difficoltosi. Haig quindi rifiut\u00f2, e decise di lanciare una nuova offensiva nel settore della Somme, offensiva che incominci\u00f2 il 21 agosto.\nL'offensiva, portata avanti dalla terza armata britannica, fu un successo, e spinse indietro i tedeschi di pi\u00f9 di 55 chilometri. La citt\u00e0 di Albert cadde il 22 agosto, e il 29 agosto i britannici ripresero l'offensiva avanzando di altri 12 chilometri, e conquistando Bapaume il 29 agosto. Quando l'artiglieria pesante venne riportata a ridosso delle nuove linee, la quarta armata britannica lanci\u00f2 un nuovo attacco, e nella notte del 31 agosto truppe australiane traversarono la Somme, sfondando le linee tedesche a Mont St. Quentin e P\u00e9ronne.\nIl 2 settembre, anche in questo settore del fronte, i tedeschi erano tornati sulle posizioni dalle quali avevano lanciato le loro offensive primaverili.\nSfondamento della linea Hindenburg.\nFoch ora pensava a una grande offensiva, una serie di attacchi alle linee tedesche, su diversi assi d'avanzata convergenti su Liegi.\nLa difesa tedesca era imperniata sulla linea Hindenburg, una linea fortificata che si estendeva da Cerny sull'Aisne sino ad Arras. Prima di affrontarla, vennero ridotti i due salienti a est e ovest di essa: quello di St. Mihiel - con un'offensiva incominciata il 12 settembre, e quello di \u00c9pehy, attaccato il 18 dello stesso mese.\nIl primo attacco della grande offensiva venne lanciata dal corpo di spedizione americano il 26 settembre nella zona della Mosa-Argonne. Due giorni pi\u00f9 tardi ebbe inizio una seconda offensiva a nord, nei pressi di Ypres. Ambedue procedettero speditamente nei primi giorni, ma vennero poi rallentate per motivi logistici, in particolare nel settore affidato agli americani.\nNegli stessi giorni truppe canadesi in forze al corpo di spedizione britannico avevano intaccato la linea Hindenburg nelle vicinanze di Cambrai. Quindi il 30 settembre Haig lanci\u00f2 l'attacco principale alla linea Hindenburg, guidato dalla 27\u00aa e dalla 30\u00aa Divisione di fanteria del corpo di spedizione statunitense, aggregate al corpo di spedizione australiano. Gli americani conquistarono il canale sotterraneo lungo 7 chilometri nei pressi di Bellincourt, ma subirono poi intensi contrattacchi, e dovettero essere soccorsi dagli australiani.\nDue giorni pi\u00f9 tardi una divisione britannica effettu\u00f2 con successo un attacco anfibio lungo il canale all'estremit\u00e0 meridionale del canale, per ampliare la breccia. Il 5 ottobre la quarta armata britannica era riuscita a sfondare la linea Hindenburg in tutta la sua profondit\u00e0\nIl collasso delle difese tedesche costrinse l'alto comando ad ammettere che la guerra era perduta. L'evidente crollo del morale tedesco convinse diversi comandanti e leader politici alleati che era possibile terminare la guerra nel 1918, mentre in precedenza tutti gli sforzi erano rivolti a raccogliere le forze per un attacco decisivo previsto per i primi mesi del 1919.\nRitirata tedesca.\nIn ottobre le forze tedesche furono costrette a cedere parte dei territori occupati nel 1914, ma la ritirata non si trasform\u00f2 in rotta. Le perdite alleate rimasero molto elevate, e i combattimenti perdurarono sino alle 11 e 11 dell'11 novembre, quando, dopo 51 mesi di combattimenti, finalmente le armi tacquero. In quel momento l'esercito tedesco occupava ancora parte della Champagne e gran parte del Belgio."}
{"id": "1603787", "revid": "1437331", "url": "https://it.wikipedia.org/wiki?curid=1603787", "title": "Giulia Salzano", "text": "Biografia.\nGiulia Salzano nacque a Santa Maria Capua Vetere (CE), il 13 ottobre 1846, da Diego, capitano dei Lancieri di Ferdinando II e da Adelaide Valentino. Rimasta orfana di padre a quattro anni, fu affidata alle Suore della Carit\u00e0 del Regio Orfanotrofio di San Nicola la Strada, dove stette fino all'et\u00e0 di 15 anni. Conseguito il diploma magistrale, insegn\u00f2 nella scuola comunale di Casoria (NA), dove si era trasferita con la famiglia, dall'ottobre 1865.\nDa giovane avvert\u00ec fortemente una \u201cchiamata\u201d alla santificazione personale, diventando esigente nel cammino spirituale e lasciandosi aiutare da anime consacrate dell'epoca. Molti di questi apostoli e predicatori di santit\u00e0, diffondevano la pratica della confessione e della comunione frequente, anche in riparazione dei peccati, attraverso la devozione al Sacro Cuore. Era il periodo in cui la pratica dei primi \u201cvenerd\u00ec del mese\u201d e dell'adorazione riparatrice divenne una via di grazia santificatrice. Affascinata dal senso e dalla profondit\u00e0 della devozione al Cuore di Ges\u00f9, matur\u00f2 la sua totale consacrazione al Signore, manifestando una forte passione per l'annuncio evangelico, rivolto particolarmente ai pi\u00f9 piccoli e ai giovani. A costoro soleva dire: \u00abNelle difficolt\u00e0 della vita\u2026 confidiamo nel Divin Cuore di Ges\u00f9. Egli ci solleva e ci conforta\u00bb.\nA tale scopo, nel 1905, fond\u00f2 la Congregazione delle Suore Catechiste del Sacro Cuore, cos\u00ec da incrementare e rafforzare l'impegno della catechesi che avrebbe svolto \u201cfinch\u00e9 avesse avuto un fil di vita\u201d.\nIl culto.\n\"Donna Giulietta\" cos\u00ec chiamata dai Casoriani, mor\u00ec il 17 maggio 1929 e lasci\u00f2 viva la fama di santit\u00e0, tanto che gi\u00e0 il 29 gennaio 1937 fu avviato l'iter per la Canonizzazione. Il 23 aprile 2002, Papa Giovanni Paolo II dispose la pubblicazione del Decreto con il quale veniva riconosciuta l'eroicit\u00e0 delle virt\u00f9 e il 20 dicembre dello stesso anno, era riconosciuto il miracolo attribuito alla sua intercessione. Esso, avvenuto presso \"l'Ospedale Cotugno\" nel 1993, riguarda una bambina di 10 anni, Stefania Milo, alunna delle suore al Corso Vittorio Emanuele a Napoli, che fu guarita in maniera rapida, completa e duratura senza esiti a medio e lungo termine da grave sepsi batterica con meningite purulenta, complicata da coagulazione intravasale disseminata e da sindrome di Waterhouse-Friederichsen.\n\u00c8 stata canonizzata da Benedetto XVI il 17 ottobre 2010."}
{"id": "1603791", "revid": "1745361", "url": "https://it.wikipedia.org/wiki?curid=1603791", "title": "Plessippo", "text": "Plessippo \u00e8 un personaggio della mitologia greca.\nFiglio di Testio e di Euritemi, aveva come sorelle Altea, Leda, Ipermnestra e come fratelli Evippo, Euripilo ed Ificlo.\nMitologia.\nFu ucciso da Meleagro poich\u00e9 reo di avere strappato la pelle del dorso del cinghiale calidonio dalle mani di Atalanta a cui lo stesso Meleagro l'aveva donata. \nMeleagro (figlio della sorella Altea) uccise anche suo fratello Tosseo per lo stesso motivo."}
{"id": "1603793", "revid": "709565", "url": "https://it.wikipedia.org/wiki?curid=1603793", "title": "Monako", "text": "Monako, Prince of Magic \u00e8 un personaggio dei fumetti, creato da Larry Antonette (disegni), pubblicata dalla Timely Comics (divenuta in seguito Marvel Comics). La sua prima apparizione avviene in \"Daring Mystery Comics\" n. 1 (gennaio 1940).\n\u00c8 un personaggio simile a Mandrake, protagonista di una striscia a fumetti del King Features Syndicate iniziata l'11 giugno 1934.\nPubblicazioni statunitensi.\n\"Daring Mystery Comics\" n. 1 (gennaio 1940), n. 4 (maggio 1940), n. 5 (giugno 1940) e n. 6 (settembre 1940), realizzati da Larry Antonette (testi e disegni)"}
{"id": "1603796", "revid": "1005847", "url": "https://it.wikipedia.org/wiki?curid=1603796", "title": "Matteo Vanzan", "text": "Biografia.\nMatteo Vanzan viveva a Camponogara in provincia di Venezia.\nIn servizio come fuciliere presso il 1\u00ba Reggimento lagunari \"Serenissima\", alla sua seconda missione in Iraq, era assegnato al reparto Lagunari incaricato di assistere nella protezione della sede del CPA di Nasiriyya (presso la \"Base Libeccio\"), durante gli scontri del maggio 2004 contro le milizie sciite di Muqtada al-Sadr.\nFerito gravemente da una scheggia di mortaio durante un attacco contro la Base, durante l'Operazione \"Screaming Eagle\" del 14-15 maggio 2004, mor\u00ec poche ore dopo all'et\u00e0 di 22 anni presso l'ospedale militare italiano di Tallil.\nRiconoscimenti.\nIl 7 aprile 2006 \u00e8 stato insignito della Croce d'onore alla memoria, decretata dal presidente della Repubblica Carlo Azeglio Ciampi e consegnata dal successore Giorgio Napolitano alla famiglia, con la seguente motivazione:\nHa ricevuto inoltre, alla memoria, la medaglia d'oro al valore dell'esercito:\nSempre alla memoria, \u00e8 stato insignito del \"Premio Speciale per la Pace\" (2004-2005) della Regione del Veneto.\nAlla sua memoria, sono state inoltre intitolate:\nPolemiche politiche.\nEsponenti dell'opposizione, fra cui Piero Fassino, hanno rimproverato l'allora presidente del consiglio Silvio Berlusconi per aver festeggiato la vittoria del Campionato di calcio di Serie A da parte del proprio nelle ore dell'agonia in ospedale di Vanzan.\nIl 4 novembre 2006, a Padova, dopo un convegno organizzato da Alleanza Nazionale in ricordo dei caduti di Nasiriyya, suo padre in compagnia del deputato di AN Filippo Ascierto fu aggredito e picchiato. Furono inizialmente indagati quattro attivisti politici vicini ai gruppi dei centri sociali locali in seguito assolti per non aver commesso il fatto."}
{"id": "1603803", "revid": "237161", "url": "https://it.wikipedia.org/wiki?curid=1603803", "title": "Valtere", "text": ""}
{"id": "1603805", "revid": "237161", "url": "https://it.wikipedia.org/wiki?curid=1603805", "title": "Valterino", "text": ""}
{"id": "1603807", "revid": "237161", "url": "https://it.wikipedia.org/wiki?curid=1603807", "title": "Valterio", "text": ""}
{"id": "1603808", "revid": "287204", "url": "https://it.wikipedia.org/wiki?curid=1603808", "title": "Bruno Sarda", "text": "Biografia.\nDopo aver conseguito il diploma di maturit\u00e0 trova impiego in banca. Nel 1985 propone a Franco Fossati, all'epoca nella redazione di \"Topolino\", durante un incontro pubblico, alcune bozze di sceneggiature per storie a fumetti con i personaggi della Disney che lo porteranno a entrare nella redazione del settimanale come sceneggiatore, esordendo nel 1986 sul n. 1619 di Topolino con due diverse storie disegnate da Lino Gorlero e da Giorgio Cavazzano. Negli anni successivi pubblicher\u00e0 oltre quattrocento storie e creando anche personaggi suoi come Indiana Pipps, ispirato nel nome al quasi omonimo personaggio cinematografico ma nella caratterizzazione a quello di Martin Myst\u00e8re, creato da Alfredo Castelli; il successo della prima storia, \"\", porter\u00e0 alla realizzazione di altre storie col personaggio. Sempre per la Disney si dedica al filone delle parodie scrivendo storie come \"3 paperi e 1 beb\u00e8\", \"Topolino e la fata delle dolomiti\", \"Topolino e la citt\u00e0 di ghiaccio\" e \"I promessi topi\", tutte del 1989, nonch\u00e9 la pi\u00f9 lunga storia mai apparsa fino ad allora su un periodico Disney (quasi 350 pagine), \"Alla ricerca della pietra zodiacale\", divisa in dodici puntate, e pubblicata nel 1990."}
{"id": "1603809", "revid": "119591580", "url": "https://it.wikipedia.org/wiki?curid=1603809", "title": "Mazzolatura", "text": "La mazzolatura \u00e8 un tipo di esecuzione pubblica molto cruenta, inflitta ai condannati a morte per mezzo di un maglio percosso sul cranio della vittima.\nEra usata una base di pietra su cui il reo era obbligato dal boia a porre il capo; se ne trova traccia in alcune piazze di citt\u00e0 italiane tra cui Modena.\nFu abolita in Italia durante la discesa napoleonica ma fu ripristinata in alcuni stati, segnatamente nello Stato Pontificio. Mastro Titta, il celebre boia del governo pontificio, ricorda nelle di avere \"mazzolato\" numerosi condannati.\nUna vivace descrizione di un'esecuzione per mazzolatura in Piazza del Popolo a Roma si trova nel romanzo Il conte di Montecristo di Alexandre Dumas; di mazzolatura parla Stendhal a proposito dell'esecuzione a Roma nel 1599 del fratello di Beatrice Cenci."}
{"id": "1603811", "revid": "237161", "url": "https://it.wikipedia.org/wiki?curid=1603811", "title": "Valtero", "text": ""}
{"id": "1603812", "revid": "237161", "url": "https://it.wikipedia.org/wiki?curid=1603812", "title": "Valtiero", "text": ""}
{"id": "1603815", "revid": "237161", "url": "https://it.wikipedia.org/wiki?curid=1603815", "title": "Walterino", "text": ""}
{"id": "1603816", "revid": "237161", "url": "https://it.wikipedia.org/wiki?curid=1603816", "title": "Valteria", "text": ""}
{"id": "1603818", "revid": "237161", "url": "https://it.wikipedia.org/wiki?curid=1603818", "title": "Valterina", "text": ""}
{"id": "1603820", "revid": "237161", "url": "https://it.wikipedia.org/wiki?curid=1603820", "title": "Waltera", "text": ""}
{"id": "1603821", "revid": "237161", "url": "https://it.wikipedia.org/wiki?curid=1603821", "title": "Walterina", "text": ""}
{"id": "1603822", "revid": "486946", "url": "https://it.wikipedia.org/wiki?curid=1603822", "title": "West Asian Football Federation Championship", "text": ""}
{"id": "1603825", "revid": "125837005", "url": "https://it.wikipedia.org/wiki?curid=1603825", "title": "The Bad Touch", "text": "The Bad Touch \u00e8 il primo singolo dei Bloodhound Gang ad essere estratto dal loro album del 1999 \"Hooray for Boobies\". Pubblicato in tutto il mondo nel 1999 e solo un anno dopo negli Stati Uniti d'America e nel Regno Unito.\nDi tale brano, \u00e8 stato realizzato un remix dagli Eiffel 65, che \u00e8 stato incluso in diverse versioni destinate al mercato europeo. Il titolo della canzone (\"The Bad Touch\" in italiano letterale \"Il tocco cattivo\") \u00e8 probabilmente un modo per riferirsi a un tipo di approccio piuttosto pesante nei confronti di una ragazza.\nIl video.\nIl video di \"The Bad Touch\", girato da Richard Reines, vede il gruppo travestito con costumi da primati, che danzano per Parigi (la Torre Eiffel \u00e8 visibile in diverse scene). Nel corso del video le \"scimmie\" creano confusione e fanno dispetti ai passanti, che poi vengono sistematicamente catturati e messi all'interno di una gabbia, intorno alla quale gironzola il gruppo, prendendo in giro i prigionieri. \nSolo alla fine del video, i prigionieri vengono liberati e partecipano meccanicamente ad una coreografia insieme alle scimmie. Soltanto un mimo nano (Jordan Prentice) fugge via dalla coreografia, ma viene investito ed ucciso dalla Renault 5 guidata da un membro del gruppo.\nNella sua versione non censurata, si vedono i componenti dei Bloodhound gang mangiare vermi vivi (chiara emulazione del grooming delle scimmie che interpretano), il video \u00e8 considerato uno dei 50 video pi\u00f9 controversi secondo \"MuchMusic\".\nGran parte del video \u00e8 stata girata all'angolo tra Rue des Foss\u00e9s-Saint-Jacques e Rue Clotaire."}
{"id": "1603828", "revid": "339392", "url": "https://it.wikipedia.org/wiki?curid=1603828", "title": "East Asian Cup", "text": ""}
{"id": "1603830", "revid": "135224", "url": "https://it.wikipedia.org/wiki?curid=1603830", "title": "Lactobacilli", "text": ""}
{"id": "1603838", "revid": "486946", "url": "https://it.wikipedia.org/wiki?curid=1603838", "title": "South Asian Football Federation Cup", "text": ""}
{"id": "1603843", "revid": "37401", "url": "https://it.wikipedia.org/wiki?curid=1603843", "title": "Metrica quantitativa", "text": "La metrica quantitativa \u00e8 una metrica tipica della poesia classica, profondamente diversa dalla metrica accentuativa propria di molte lingue moderne. Nella metrica quantitativa l'elemento determinante non consiste nel numero delle sillabe e nella posizione dell'accento, bens\u00ec nella \"quantit\u00e0\", ovvero durata, delle sillabe stesse. La durata \u00e8 un fenomeno esistente anche nelle lingue moderne (si confronti ad esempio la diversa lunghezza della vocale \"o\" in \"rosa rossa\": la prima \u00e8 pi\u00f9 lunga della seconda), ma non \u00e8 pi\u00f9 avvertita come discriminante ai fini metrici. Nella poesia greca e latina (metrica classica), invece, si distingueva la lunghezza delle sillabe (o meglio delle vocali di esse) e si faceva corrispondere per convenzione una sillaba lunga a due brevi. \nIn tal modo, il verso tipico della poesia epica, e non solo, ossia l'esametro, era necessariamente composto di sei \"misure\" ognuna delle quali valeva due lunghe, ma poteva essere anche formata di una lunga e due brevi.\nNella poesia italiana moderna vi \u00e8 stato qualche tentativo di riproporre l'antica metrica. L'autore pi\u00f9 noto che si adoper\u00f2 in questo, con esiti certamente interessanti, fu Giosu\u00e8 Carducci nelle \"Odi barbare\"; il titolo, spieg\u00f2 il poeta, voleva sottolineare come la metrica usata potesse risultare estranea al lettore moderno, ma anche ad un ipotetico lettore antico, dato che Carducci aveva cercato di riprodurre attraverso l'uso degli accenti un sistema metrico che si fondava su qualcos'altro, ovvero sulla quantit\u00e0. La metrica quantitativa si trova per esempio nella poesia moderna ceca e finlandese."}
{"id": "1603847", "revid": "33751", "url": "https://it.wikipedia.org/wiki?curid=1603847", "title": "Tiger Cup", "text": ""}
{"id": "1603859", "revid": "3115", "url": "https://it.wikipedia.org/wiki?curid=1603859", "title": "'Ndrina Ruga", "text": "I Ruga sono una cosca ('ndrina) del paese di Monasterace, egemone fino a met\u00e0 degli anni '90 nella Vallata dello Stilaro. Sono stati trovati suoi elementi nella regione tedesca del Baden-W\u00fcrttemberg, in particolare a Tubinga.\nLe loro attivit\u00e0 concernono il conseguimento di appalti nella Vallata dello Stilaro in campo edilizio e il controllo del settore agricolo. Negli anni '80 si sono dedicati al sequestro di persona.\nSono alleate dei Metastasio di Stilo, dei Leuzzi di Stignano e dei Gallace-Novella di Guardavalle.\nAd Anzio e Nettuno \u00e8 stata individuata una 'ndrina del \"Locale di Guardavalle\" composta dai Ruga-Gallace-Novella-Metastasio che operava nel narcotraffico e nel riciclaggio.\nStoria.\nAnni '80.\nNegli anni '80 sequestrano diverse persone nel centro e nord Italia.\nIl 23 novembre 1981 viene sequestrato \"Paolo Alessi\" a Moncalieri.\nIl 14 dicembre 1981 viene sequestrato \"Giorgio Bortolotti\" a Saronno.\nIl 4 maggio 1982 viene sequestrato \"Maurizio Gellini\" a Pomezia.\nAnni '90.\nAll'inizio degli anni '90 essendo i Ruga detenuti salirono ai vertici della cosca nel ruolo di capi i fratelli Giuseppe e Salvatore Metastasio di Contrada \"Caldarella\" di Stilo. I Metastasio, infatti, affiliati alla cosca dalla fine degli anni '70, si sono evoluti lentamente, assumendo poi posizione paritaria ai fratelli Ruga e assumendo il controllo dell'associazione mafiosa.\nNel 1994 vengono colpiti dall'operazione Stilaro che porta all'arresto di pi\u00f9 di 50 persone accusate di associazione di stampo mafioso. I fratelli Giuseppe e Salvatore Metastasio riuscirono a sfuggire alla cattura rendendosi latitanti ma furono arrestati nel 1997, acciuffati in un bunker sotto l'officina del padre in Contrada \"Caldarella\" di Stilo, \"feudo\" degli stessi Metastasio. Ad oltre la met\u00e0 delle persone arrestate nella cosiddetta \"operazione Stilaro\", lo Stato italiano ha dovuto corrispondere ingenti somme di denaro per risarcirli dell'ingiusta detenzione subita, considerato che sono stati assolti nel giudizio di merito, soprattutto gli amministratori comunali del Comune di Camini (RC) che erano stati coinvolti per associazione mafiosa e scambio di voto ma che furono gi\u00e0 assolti alle udienze preliminari. Anche i fratelli Cosimo e Andrea Ruga sono stati assolti dall'accusa di associazione mafiosa nell'ambito del procedimento penale Stilaro.\nNel 1998 i Loiero si aggiungono all'alleanza Ruga-Metastasio-Gallace i quali si appropriarono del lavoro di rifacimento del lungomare di Monasterace marina.\nSociet\u00e0 collegate ai Ruga inoltre gestivano le concessioni per la rivendita delle acque e la societ\u00e0 di imbottigliamento Mangiatorella. Avrebbero dovuto pagare un \"diritto di carico\" per evitare rischi durante il trasporto delle bottiglie d'acqua lungo la penisola, in cui erano coinvolti anche i Commisso.\nAnni 2000.\nAd oggi tra il 2008 e il 2012 scoppi\u00f2 una faida tra i Ruga-Metastasio e i Sia-Procopio collegata alla nuova faida dei boschi.\nDa alcune intercettazioni emerge l'interesse di Giuseppe Commisso detto \"U Mastru\", capo-locale di Siderno da fare da paciere tra le due fazioni.\nLo stesso Commisso ipotizza che ad ammazzare Giovanni Vallelonga siano stati i fratelli di Damiano per vendetta, nonch\u00e9 discuteva di un coinvolgimento dei Ruga mentre in realt\u00e0 secondo le dichiarazioni del pentito Belnome, la morte di Damiano Vallelunga fu decisa da Vincenzo Gallace, Cosimo Leuzzi e Andrea Ruga. I tre boss, per\u00f2, non volevano rischiare di essere coinvolti in una guerra aperta contro i Vallelunga. Per tale motivo fu ordita da Cosimo Leuzzi una classica tragedia di 'ndrangheta facendo ricadere la colpa della morte del capo dei viperari sul cugino di questo, Giovanni Vallelonga, il padrino di Caulonia, sul quale sarebbe piombata la prevedibile vendetta dei familiari del boss Damiano.\nNel 2010 il pentito Antonino Belnome, rivela gli affari della cosca sul litorale romano, e la sua affiliazione all'organizzazione criminale calabrese attraverso il cugino Liberato Tedesco che gli present\u00e0 Andrea Ruga nel 2003.\nLa sua copiata era composta da: Andrea Ruga, Vincenzo Gallace e Rocco Cristello.\nIl 21 aprile 2010 viene ucciso in zona Ferdinandea a Stilo, \"Giovanni Vallelonga\", presunto esponente di spicco dei Ruga-Metastasio di Stilo (localit\u00e0 \"caldarella\"), residente a Campoli. A causa della morte del cugino e boss Damiano Vallelonga di Serra San Bruno a settembre del 2009, alla morte del boss Vittorio Sia di Soverato nello stesso aprile 2010 e a quest'ultimo si pensa possa riscoppiare la cosiddetta faida dei boschi degli anni '70.\nIl processo faida dei boschi sancisce la presenza di una consorteria mafiosa dei Ruga-Leuzzi-Vallelonga che insiste nei comuni di Stilo, Caulonia, Riace, Monasterace e Stignano."}
{"id": "1603872", "revid": "88740", "url": "https://it.wikipedia.org/wiki?curid=1603872", "title": "Franco Valussi", "text": "Carriera.\nValussi ha lavorato in particolar modo per le testate disneyane, soprattutto \"Topolino\", per il quale disegna la sua prima storia in quest'ambito: \"Pippo e il mistero della mummia raffreddata\", pubblicata sul numero 1616 del giornale, datato 16 novembre 1986. Valussi realizza per la Disney storie memorabili, come la lunga avventura \"Alla ricerca della pietra zodiacale\", alternandosi con Massimo De Vita, oppure la Grande Parodia del 1989 \"I promessi topi\"; o ancora le storie \"Topolino e il mistero del Nautilus\" (1992) scritta da Giorgio Pezzin, \"Topolino e l'eredit\u00e0 di Mozart\" (1991) scritta da Bruno Sarda, o ancora la splendida \"Paperino e il signore del Padello\" (1995), versione parodiata de \"Il Signore degli Anelli\", di J.R.R. Tolkien, nonch\u00e9 \"Il pendolo di \u00c8kol\", rivisitazione comica del romanzo di Umberto Eco il cui volto compare in esso come caricatura."}
{"id": "1603877", "revid": "33751", "url": "https://it.wikipedia.org/wiki?curid=1603877", "title": "AFF Futsal Championship", "text": ""}
{"id": "1603880", "revid": "438678", "url": "https://it.wikipedia.org/wiki?curid=1603880", "title": "La scala (film)", "text": "La scala \u00e8 un film di Gennaro Righelli del 1931, tratto dall'omonimo dramma teatrale di Rosso di San Secondo.\nTrama.\nIn un edificio della buona borghesia romana, in un elegante appartamento vive, isolata dagli altri inquilini, Clotilde, moglie di un gelido avvocato. La donna \u00e8 reduce da una relazione extraconiugale finita male: l'unico legame che ha ancora con il marito, \u00e8 la speranza di ritrovare la loro figlia. La scala che porta all'appartamento \u00e8 fonte di pettegolezzi e di voci. Un giorno arriva la notizia che la figlia tanto attesa, \u00e8 morta. Un nuovo legame legher\u00e0 i due coniugi: quello di un ricordo straziante.\nProduzione.\nIl film venne realizzato presso gli stabilimenti romani della Cines.\nDistribuzione.\nIl film venne distribuito nelle sale cinematografiche italiane nella primavera del 1931.\nCritica.\nRaoul Quattrocchi in \"Kines\" del 10 maggio 1931 \"[...] L'inseguimento di Barritos ad opera di Terpi, il finale improntato a un simbolismo di pessimo gusto sono la prova di quella ricerca dell'effetto per l'effetto, che andava invece evitata. [...]\""}
{"id": "1603881", "revid": "1369234", "url": "https://it.wikipedia.org/wiki?curid=1603881", "title": "Cotto", "text": "Il cotto \u00e8 un materiale edile di produzione artigianale (divenuto poi industriale) adatto al rivestimento ottenuto da un particolare trattamento e cottura dell'argilla. A seconda del tipo di materia prima utilizzata il suo colore pu\u00f2 variare dall'ocra rossa al rosso amaranto.\nStoria.\nIn passato era usato sia come materiale povero nell'edificazione di case rurali sia per fregi artistici. In tempi recenti \u00e8 divenuto un materiale richiesto e pregiato.\nQuasi tutte le citt\u00e0 italiane con un nucleo urbanistico medievale o rinascimentale hanno avuto o hanno ancora botteghe artigianali specializzate nella lavorazione del cotto. A puro titolo di esempio Castel Viscardo, Faenza, Ferrara, Impruneta, Marsciano e Battipaglia.\nA Castel Viscardo la produzione secolare del cotto \u00e8 attestata dal XVI secolo. In particolare, si hanno riferimenti dell'esistenza di una fornace in impianto stabile sin dal XVII secolo (fornace de Le Trobbe) e, quindi, dalle mappe ottocentesche del Catasto gregoriano. Oggi, tra le imprese artigiane presenti a Castel Viscardo alcune usano tuttora l'antico forno a legna. \nA Ferrara il cotto costituisce il principale materiale edilizio utilizzato a partire dal XIV secolo. L'architetto Biagio Rossetti ne fece un uso diffuso nelle sue opere, anche nella sua casa. Un portale medievale tipico in cotto \u00e8 quello che si pu\u00f2 vedere in casa Novelli, abitazione del 1500 in via Borgo di Sotto."}
{"id": "1603882", "revid": "287204", "url": "https://it.wikipedia.org/wiki?curid=1603882", "title": "Toto le heros - Un eroe di fine millennio", "text": ""}
{"id": "1603891", "revid": "36426", "url": "https://it.wikipedia.org/wiki?curid=1603891", "title": "Giovanni senza Paura", "text": ""}
{"id": "1603893", "revid": "438678", "url": "https://it.wikipedia.org/wiki?curid=1603893", "title": "Tutti i battiti del mio cuore", "text": "Tutti i battiti del mio cuore (\"De battre mon c\u0153ur s'est arr\u00eat\u00e9\") \u00e8 un film del 2005 diretto da Jacques Audiard. La pellicola, che ha vinto molti premi sia in patria che all'estero, ottenendone ben 8 (su 10 candidature) ai Premi C\u00e9sar 2006, \u00e8 un remake del film \"Rapsodia per un killer\" di James Toback.\nTrama.\nThomas Seyr da ragazzino aveva un gran talento al pianoforte, ma per diverse ragioni, tra cui la morte della madre e l'opposizione del padre, nel corso degli ultimi anni ha accantonato il suo desiderio di diventare un musicista. Ora lavora in una ditta immobiliare, dove sbriga i compiti pi\u00f9 difficili e loschi, come liberare con la violenza gli edifici dagli occupanti abusivi; ogni tanto aiuta (anche economicamente) suo padre Robert, invischiato continuamente in affari illegali.\nUn giorno l'incontro casuale con il suo vecchio insegnante di pianoforte fa riaccendere in Thomas la sua passione per la musica; dietro la promessa di un'audizione, decide di rimettersi a suonare e comincia a prendere lezioni da una giovane insegnante, Miao-Lin, appena arrivata a Parigi, che parla vietnamita e cinese, ma nemmeno una parola di francese. Tuttavia, ora che la musica \u00e8 ritornata prepotentemente nella sua vita, Thomas \u00e8 costretto a sacrificare tutto il resto, a partire dal lavoro e dal rapporto con il padre, contrario alla sua decisione di rimettersi a suonare e coinvolto in un pericoloso affare con un mafioso russo.\nTitolo.\nIl titolo originale del film, ossia \"De battre mon coeur s'est arr\u00eat\u00e9\", \u00e8 ripreso da una strofa della canzone \"La fille du p\u00e8re No\u00ebl\" di Jacques Dutronc.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "1603894", "revid": "1924342", "url": "https://it.wikipedia.org/wiki?curid=1603894", "title": "Live at the Apollo (James Brown)", "text": "Live at the Apollo \u00e8 un album live di James Brown, registrato all'Apollo Theater di Harlem, New York, e pubblicato nel .\nDescrizione.\n\"Live at the Apollo\" fu registrato la sera del 24 ottobre 1962, a spese dello stesso Brown: la sua casa discografica, la King Records, all'inizio si oppose alla pubblicazione dell'album, pensando che un album live senza canzoni nuove non avrebbe reso economicamente. La casa si arrese dopo le pressioni di Brown e del suo manager Bob Hobgood.\nCon grande sorpresa della King, l'album fu un successo immediato. Stette ben 66 settimane sulla Billboard 200, toccando anche il 2\u00ba posto. Parecchi negozi di dischi, specialmente nel sud degli Stati Uniti, trovarono difficile tenere il passo con le richieste dell'album da parte dei fan. I disc jockey delle radio presero a mandare il lato A dell'album per intero, interrompendolo solo per le pubblicit\u00e0, per poi riprendere col lato B, sempre per intero.\nLa rivista statunitense \"Rolling Stone\", nella sua lista dei 500 migliori album di tutti i tempi, classifica \"Live at the Apollo\" al 24\u00ba posto.\nNel corso della sua carriera, Brown registr\u00f2 altri tre concerti all'Apollo: \"Live at the Apollo Vol. II\" (), \"Revolution of the Mind: Recorded Live at the Apollo, Vol. III\" (), e \"Live at the Apollo 1995\" ().\nAnche se non menzionato sulla copertina, il gruppo corale di Brown, i Famous Flames (Bobby Byrd, Bobby Bennett e Lloyd Stallworth) ebbero un importante ruolo in \"Live at the Apollo\".\nRistampa in CD.\nMalgrado la sua celebrit\u00e0 e il significativo valore storico, \"Live at the Apollo\" non fu rimasterizzato in CD fino al 1990, perch\u00e9 i nastri originali erano scomparsi e quelli rimasti non erano di qualit\u00e0 abbastanza alta per una ristampa CD soddisfacente. I nastri furono ritrovati alla fine del 1989. Una versione deluxe dell'album con suoni remixati e altro fu pubblicata nel 2004."}
{"id": "1603897", "revid": "1543377", "url": "https://it.wikipedia.org/wiki?curid=1603897", "title": "Vormela peregusna", "text": "La puzzola marmorizzata (\"Vormela peregusna\") \u00e8 un piccolo mammifero appartenente al genere monotipico \"Vormela\" della sottofamiglia Mustelinae. \"Vormela\" deriva dalla parola tedesca Wormlein, che significa \u00abpiccolo verme\u00bb. Il termine \"peregusna\" periva da pereguznya, la parola ucraina per indicare la puzzola. Le puzzole marmorizzate vivono generalmente nelle aree pi\u00f9 asciutte e nelle praterie dall'Europa sud-orientale alla Cina occidentale. Come altri membri dei Mustelinae, quando sono minacciate possono emettere una forte secrezione odorosa dalle sacche anali poste sotto la coda.\nAspetti morfologici.\nCon una lunghezza di 29\u201335\u00a0cm (testa e corpo), la puzzola marmorizzata ha un muso corto e orecchie molto grandi e ben distinguibili. Gli arti sono corti e gli artigli sono lunghi e robusti. Mentre la coda \u00e8 lunga, con lunghi peli, nelle altre zone tutto il pelame \u00e8 corto. Delle macchie bianche e nere segnano la faccia, con una striscia nera attraverso gli occhi e macchie bianche intorno alla bocca. Dorsalmente, il pelame \u00e8 giallo e intensamente chiazzato con macchie irregolari rossastre o brune. La coda \u00e8 bruna scura, con una fascia giallastra nella regione centrale. La regione ventrale e gli arti sono bruno scuro. La massa della femmina varia dai 295 ai 600\u00a0g e quella dei maschi dai 320 ai 715.\nDistribuzione ed habitat.\nLa puzzola marmorizzata \u00e8 diffusa dall'Europa sud-orientale alla Russia e alla Cina. Il suo areale comprende Bulgaria, Turchia, Romania, Asia Minore, Libano, Siria, Giordania, Israele, Palestina, Iran, Afghanistan, Pakistan nord-occidentale, Jugoslavia, Mongolia, Cina e Kazakistan, spingendosi a nord fino alle steppe degli Altai, in Siberia. Nel 1998 venne avvistata una puzzola marmorizzata nella penisola del Sinai, in Egitto.\nLe puzzole marmorizzate vivono nei deserti aperti, nei semi-deserti, nelle aree rocciose semi-aride delle vallate e delle basse catene collinari, nelle zone steppose e nelle foreste arbustive subtropicali aride. Evitano le regioni montuose. Le puzzole marmorizzate sono state avvistate anche in aree coltivate, come nelle coltivazioni di meloni e negli orti.\nPer riposarsi e riprodursi le puzzole marmorizzate utilizzano le tane dei grandi scoiattoli terricoli o di roditori simili, come quelle del grande gerbillo (\"Rhombomys opinus\") e del jird libico. Possono comunque scavarsi da sole la propria tana o vivere nei tunnel di irrigazione sotterranei. In inverno, le puzzole marmorizzate foderano le loro tane con l'erba.\nBiologia.\nLe puzzola marmorizzate sono pi\u00f9 attive durante la mattina e la sera. La loro vista \u00e8 debole e fanno affidamento su un ben sviluppato senso dell'olfatto. Le vocalizzazioni sono limitate e consistono in penetranti pianti d'allarme, grugniti e in un lungo grido sommesso.\nLe puzzole marmorizzate sono solitarie e si spostano incessantemente attraverso il loro territorio di 0,5-0,6\u00a0km\u00b2. Generalmente sostano soltanto in un unico rifugio. Quando incontrano un altro membro della stessa specie diventano solitamente aggressive.\nQuando sono allarmate, le puzzole marmorizzate si alzano sulle zampe, mentre inarcano il dorso e arricciano la coda con i lunghi peli eretti su di esso. Rizzano anche la testa, digrignano i denti ed emettono brevi sibili penetranti. Se minacciate, possono espellere una secrezione nauseabonda dalle ghiandole anali dilatate sotto la coda.\nPer scavare, come quando devono costruire le tane, le puzzole marmorizzate spalano la terra con le loro zampe anteriori mentre si sostengono con il mento e con le zampe posteriori. Per togliere di mezzo gli ostacoli, ad esempio delle radici, usano i denti.\nCibo ed alimentazione.\nSappiamo che le puzzole marmorizzate si nutrono di scoiattoli terricoli, jird libici (\"Meriones libycus\"), criceti armeni (\"Cricetulus migratorius\"), arvicole, ratti talpa (\"Spalax lecocon ehrenbergi\"), topi domestici (\"Mus musculus\") e di altri roditori, di piccole lepri, uccelli, lucertole, rane e insetti (per esempio chiocciole, scarabei e grilli), cos\u00ec come di frutta ed erba. Sono state viste catturare piccoli uccelli domestici, come polli e piccioni, nonch\u00e9 rubare carne affumicata e formaggio.\nRiproduzione.\nLe puzzole marmorizzate si accoppiano tra marzo e gli inizi di giugno. La gestazione pu\u00f2 essere lunga e variabile (da 243 a 327 giorni). I parti che sono stati osservati sono avvenuti tra la fine di gennaio e la met\u00e0 di marzo. L'impianto ritardato permette alle puzzole marmorizzate di far nascere i piccoli durante condizioni favorevoli, come quando le prede sono abbondanti.\nLe nidiate sono composte da 4-8 piccoli. Solo le femmine si prendono cura di loro. I piccoli aprono gli occhi intorno ai 38-40 giorni, sono svezzati a 50-54 giorni e lasciano la madre (dispersione) a 61-68 giorni.\nStatus e conservazione.\n\"V. peregusna\" viene classificata nella Lista Rossa delle Specie Minacciate della IUCN e nella valutazione del 1996 \u00e8 stata considerata a basso rischio. Anche la sottospecie \"V. peregusna peregusna\" (nome comune \"puzzola marmorizzata europea\") \u00e8 stata considerata e nella valutazione del 1996 \u00e8 stata classificata come vulnerabile. La Lista Rossa del 2007 considera queste assegnazione come \"superate\". Si pensa che il declino delle popolazioni di puzzola marmorizzata sia dovuto alla distruzione dell'habitat (a causa dell'aratura), alla disinfestazione dei roditori e alla riduzione delle prede disponibili.\nTassonomia.\nEsistono alcune sottospecie di \"V. peregusna\", tra cui:\nNomi comuni.\nTra gli altri nomi per indicare la puzzola marmorizzata ricordiamo aladzhauzen (turco); berguznya (Kuban); chokha (calmucco); fessyah (puzzolente in arabo); abulfiss (arabo); Ma-nai-ho (cinese); myshovka (dialetto cosacco terek); pereguznya, pereguzka, perevishchik (ucraino); perevozchik (Russia meridionale); perewiaske (polacco); suur-tyshkan (kirghiso); putois marbr\u00e9, putois de Pologne (francese); Tigeriltis (tedesco); puzzola screziata; puzzola marmorizzata siriana e puzzola tigrata.\nCuriosit\u00e0.\nLa puzzola marmorizzata veniva in passato ricercata per la sua pelliccia e nel commercio delle pelli era nota come \"fitch\".\nNel 1945 vennero visti dei negozianti di Kabul che allevavano puzzole marmorizzate per sterminare i roditori."}
{"id": "1603901", "revid": "148107", "url": "https://it.wikipedia.org/wiki?curid=1603901", "title": "Funzione associata di Legendre", "text": "I polinomi associati di Legendre sono polinomi definibili direttamente a partire dai polinomi di Legendre, il cui impiego \u00e8 particolarmente utile nella descrizione delle armoniche sferiche e quindi nella loro applicazione in meccanica quantistica.\nDefinizione.\nSia formula_1 un intero naturale, formula_2 il polinomio di Legendre di ordine formula_1 ed formula_4 un intero compreso tra formula_5 ed formula_1. Si definiscono le funzioni associate di Legendre come:\nformula_7\novvero\nformula_8\nSi estende la definizione a valori negativi del secondo indice tramite l'espressione\nformula_9\nche conduce a \nformula_10\nQueste definizioni permettono poi di esprimere le armoniche sferiche in funzione delle funzioni associate tramite la relazione\nformula_11\nper valori positivi di formula_4. Le armoniche sferiche con valori di formula_4 negativi sono tutte a coefficiente positivo (senza considerare quindi il comportamento del Polinomio di Legendre e della funzione esponenziale) e si ottengono dalla seguente relazione\nformula_14\nNe consegue quindi che per valori di formula_4 negativi le armoniche sferiche sono identiche alle stesse con formula_4 positivi fuorch\u00e9 in alcuni aspetti:\n1) il segno del coefficiente \u00e8 sempre positivo, anzich\u00e9 a segni alterni, poich\u00e9 il termine formula_17 nell'armonica sferica moltiplica lo stesso formula_17 presente nella relazione sopra;\n2) la funzione esponenziale ha il segno dell'esponente invertito, perch\u00e9 si richiede il complesso coniugato dell'armonica sferica. Ci\u00f2 non grava sul polinomio di Legendre perch\u00e9 esso \u00e8 a variabile reale."}
{"id": "1603904", "revid": "92719", "url": "https://it.wikipedia.org/wiki?curid=1603904", "title": "Vormela", "text": ""}
{"id": "1603908", "revid": "122785314", "url": "https://it.wikipedia.org/wiki?curid=1603908", "title": "Latte (Ventimiglia)", "text": "Latte (\"L\u00e6te\" in ligure) - anticamente conosciuta come San Bartolomeo - \u00e8 una frazione del comune di Ventimiglia, in provincia di Imperia. Sita sulla strada statale 1 Via Aurelia verso il confine francese, presso la foce del Rio Ruasso, oggi chiamato Rio Latte, nella piana alluvionale dovuta ai depositi lasciati dal torrente Bevera, che qui vi sfociava in era preistorica.\nInizi\u00f2 a chiamarsi Latte fin dal XII secolo.\nStoria.\nPer la mitezza del clima e l'amenit\u00e0 del territorio, fin dall'antichit\u00e0 \u00e8 stata sede di splendide ville nobiliari. Nel 56 d.C. vi costru\u00ec una villa Giulia Procilla, madre di Gneo Giulio Agricola, Questore in Asia e Governatore della Britannia, che quivi venne ferocemente assassinata dagli Otoniani in lotta con Vitellio nel 69 d.C., l'\"anno dei quattro imperatori\".\nNel 1328 alcune congreghe di pastori di Tenda e Briga eressero, quasi sulla spiaggia, una chiesetta dedicata a sant'Anna, presso la quale portarono a svernare le greggi, condotte attraverso la val Bevera, ma soprattutto vi conducevano in pellegrinaggio le loro consorti in attesa del parto. La chiesetta venne ristrutturata nel 1677, dal canonico Roberto Galleani. Dal 1870, dalla spiaggia antistante la chiesa s'iniziarono ad asportare grandi quantit\u00e0 di ghiaia per la costruzione ed i riempimenti dei muri di contenimento della ferrovia che conduceva in Francia, compromettendone la stabilit\u00e0 che venne meno nel 1922, quando la chiesa fu spazzata via da un'imponente mareggiata.\nNel 1351 Carlo Grimaldi, Signore di Monaco, sistem\u00f2 con muri a secco tutti i suoi possedimenti da Latte fino ai Balzi Rossi per metterli a coltura, contando sull'acqua dei precipitosi torrenti presenti.\nDal Cinquecento in poi i nobili ventimigliesi non mancarono di raggiungere le loro ville in Latte, per trascorrervi la villeggiatura estiva. Nel 1567 Carlo Grimaldi, vescovo di Ventimiglia, ingrand\u00ec la mensa vescovile con l'acquisto di un terreno in Latte, dove fece costruire una torre fortificata. Ristrutturata dal vescovo Carlo Mascardi nel 1712, fu usata come sede di villeggiatura vescovile.\nNel 1629 il vescovo Giovanni Francesco Gandolfo noleggi\u00f2 un leudo per portare sul mercato di Nizza una cospicua quantit\u00e0 di vino Moscatello, prodotto nelle vigne vescovili di \"Piemattone\", a ridosso di Latte, dove ancor oggi si producono Rossese e Vermentino.\nNel Settecento, i poderi di Latte erano assai noti per essere l'habitat della \"Bignata\", una qualit\u00e0 di limoni dai frutti a pelle liscia, fini e gustosissimi, che venivano esportati in tutta Europa, imbarcandoli nel porto di Mentone.\nQuando la produzione di agrumi non era pi\u00f9 praticabile a causa delle ricorrenti gelate, nel 1881, nel suo podere di Latte, il maresciallo Antonio Carcassola di Gallarate introdusse la coltivazione industriale dei fiori, producendo rose e garofani.\nNel marzo del 1912 ebbero inizio i lavori per costruire l'ampio \"Ricovero per anziani\", nella vasta propriet\u00e0 Chiappori. La Casa di Riposo venne costruita e mantenuta per molto tempo coi frutti del cospicuo lascito elargito dal benemerito ventimigliese commendator Ernesto Chiappori.\nDal 1974, il paesaggio e la gente di Latte fanno parte di molte trame nella produzione letteraria di Nico Orengo, il quale trascorse nel Ponente del territorio ventimigliese tutta la sua fanciullezza ed al quale era molto legato, in un'attenta salvaguardia dalle speculazioni gratuite. Da \"La guerra del basilico\" (1994) a \"La curva del latte\" (2002), a \"L'intagliatore di noccioli di pesca\" (2004), la presenza di Latte \u00e8 emergente, o traspare molto chiara.\nMonumenti e luoghi d'interesse.\nArchitetture religiose.\nLa locale chiesa parrocchiale \u00e8 intitolata a san Bartolomeo, la cui parrocchia fu istituita nel 1792.\nArchitetture militari.\nRisalente al XVI secolo \u00e8 il torrione di Latte, edificato quale presidio di avvistamento in funzione anti barbaresca.\nLa Via Julia Augusta.\nAbbandonata la colline su cui si estende, oggi, il centro storico di Ventimiglia, la Via Julia Augusta continuava a mezzacosta verso porta Canarda prima di iniziare la discesa lungo il litorale nella piana del torrente Latte.\nIn questa parte della costa, prevalentemente rocciosa, la strada romana doveva probabilmente adattarsi ai dislivelli e ai piccoli golfi caratteristici di questo tratto dell'estremo ponente ligure. Una piccola e tortuosa via nominata \"Via Romana\", che si trova a sud della strada statale 1 Via Aurelia, dimostra e ricorda il suo tracciato nella piana di Latte."}
{"id": "1603912", "revid": "984922", "url": "https://it.wikipedia.org/wiki?curid=1603912", "title": "Derniga", "text": "Il Derniga, o Valderniga, (in sloveno \"Drnica\") \u00e8 un torrente dell'Istria slovena.\nIl torrente Derniga, che inizia il suo percorso fra i monti S. Donato e Segadizzi, riceve da destra le acque di Roncaldo, del colle di S. Giacomo sopra Saredo, e di Coreiege mediante il rio che gli Sloveni chiamano Baredine; il Derniga viene quindi ingrossato dall'apporto delle acque del torrente Medjanscica, che raccoglie con il rio Cicale le acque del paese di Saredo; in questo torrente confluiscono pure le acque che scendono dal versante est del monte Mal\u00eco, delle falde a nord del monte Castellier e del colle di Corte d\u2019Isola. Nella parte bassa della valle, sempre a destra, il torrente Grivin, un tempo confine fra i comuni di Isola d'Istria e Pirano, apporta al Derniga le acque di Corte d\u2019Isola. Sulla riva sinistra il Derniga raccoglie le acque dei paesi di Gas\u00f2n e di Sergassi e delle pendici a nord del monte Toso con il rio Deresniacco (\"Dere\u0161njak\"); successivamente il torrente Pichevaz (\"Pi\u0161evec\") trasporta al Derniga quanto raccoglie dalle pendici meridionali del monte Toso con il suo affluente Redenta. Il rio Moseglie gli porta le acque del paese di Monte di Capodistria e delle pendici del monte Guardia (\"Stra\u017ea\"). Il Derniga viene poi alimentato dai ruscelli delle forre del costone che da P\u00e0dena scende fino al paese di Dragogna.\nIl Pichevaz (\"Pi\u0161evec\") raccoglie anche le acque del monte Baretovaz e delle pendici a nord del promontorio su cui spicca il paese di P\u00e0dena. Un ultimo alimento gli viene dal colle di S. Onofrio e quindi un tempo terminava il suo corso immettendosi nel fiume Dragogna immediatamente a sud di Sicciole. In seguito alla regolamentazione della foce di quest'ultimo, il Derniga sfocia nel Vallone di Pirano (\"Piranski Zaliv\") presso Sicciole (\"Se\u010dovlje\")."}
{"id": "1603915", "revid": "93436", "url": "https://it.wikipedia.org/wiki?curid=1603915", "title": "Corona di Castiglia", "text": ""}
{"id": "1603916", "revid": "1670527", "url": "https://it.wikipedia.org/wiki?curid=1603916", "title": "Lucasfilm Animation", "text": "LucasFilm Animation \u00e8 uno studio di animazione fondato nel 2003 della LucasFilm, con sede in Marin County, in California; un altro stabilimento ha aperto i battenti il 27 ottobre 2005 a Singapore, pi\u00f9 specializzato verso le animazioni in 3D, si occupa anche di animazione videoludica.\nAllo studio lavorano: Catherine Winder come produttore esecutivo e supervisore, Dave Filoni come supervising director (regista di \"Avatar - La leggenda di Aang\", \"\" e noto per aver lavorato alla realizzazione delle serie TV \"King of the Hill\", \"Kim Possible\", \"Lilo &amp; Stitch\"), Henry Gilroy come sceneggiatore capo e story editor (\"Justice League Unlimited\", \"Bionicle\"), Rob Coleman come direttore animazioni e sviluppo.\nA capo dello stabilimento di Singapore v'\u00e8 Christian Kubsch.\nCollaborazioni.\nQuesto studio di animazione ha collaborato alle seguenti produzioni:"}
{"id": "1603919", "revid": "92723", "url": "https://it.wikipedia.org/wiki?curid=1603919", "title": "Cattedrale di San Clemente (Velletri)", "text": "La cattedrale di San Clemente in Velletri, della sede suburbicaria di Velletri-Segni, \u00e8 la prima basilica minore della Chiesa universale, ed \u00e8 stata fino al 1914 sede propria del cardinale decano del sacro collegio. Conserva la preziosa e antichissima icona della Madonna delle Grazie nell'omonima cappella.\nStoria.\nSecondo un'antica tradizione la basilica del Municipio romano esistente nel V secolo fu trasformata in chiesa cristiana ed intitolata a Clemente I pontefice e martire, che avrebbe predicato a Velletri e sarebbe divenuto papa dal 91 al 101.\nL'aspetto attuale \u00e8 molto diverso da quello originale a causa della lunga vita della chiesa.\nQuest'ultima infatti nel XIII secolo sub\u00ec una profonda ristrutturazione con la costruzione dell'abside poligonale esterno e della cappella sotterranea che conserva le reliquie di sant'Eleuterio e san Ponziano.\nNel 1556 il capitolo della cattedrale decise di sostituire gli antichi sedili di pietra del coro con dei nuovi sedili in noce, eseguiti da Luca Bencivenga da San Gallo. Nel 1595 il vescovo Gesualdo chiam\u00f2 a Velletri Giovanni Balducci il quale dipinse il martirio di san Clemente in tre quadri.\nIl 23 maggio 1656 un fulmine fece rovinare il campanile sulla navata centrale della chiesa: questo evento port\u00f2 alla sostituzione delle colonne di marmo dell'antica basilica romana con i pilastri in muratura presenti ancora oggi. Il soffitto ligneo venne dipinto ad affresco nei primi anni del Settecento da Giovanni Odazzi. I lavori furono voluti dal cardinale Carlo de Medici. L'ingresso principale della cattedrale con la facciata \u00e8 stato inglobato nella costruzione del seminario vescovile fin dal XVII secolo. L'ingresso odierno si affaccia su piazza Micara ed il portale \u00e8 stato eseguito da Troiano da Palestrina nel 1512.\nNel 1950 il cardinale Clemente Micara, vescovo di Velletri, promosse il restauro della cattedrale, danneggiata dalla guerra, su progetto dell'architetto Giuseppe Zander. Il mosaico del catino absidale venne realizzato nel 1951 dal pittore ungherese J\u00e1nos Hajnal, che esegu\u00ec anche i due arcangeli sull'arco trionfale e le vetrate policrome delle finestre dell'abside. \nL'affresco sul soffitto fu sostituito con una grande tela del pittore viterbese Canevari che, riprendendo i motivi dell'opera precedente, ha integrato la pittura inserendo l'incontro di papa Pio XII con i cittadini di Velletri rifugiati a Roma durante la guerra. \nLa cattedrale veliterna fu dichiarata basilica minore della Chiesa cattolica il 2 marzo 1804 da papa Pio VII con una bolla che ne ricorda i privilegi.\nSono stati eletti papi 14 vescovi di Velletri tra i quali papa Benedetto XVI, che ha visitato la cattedrale il 23 settembre 2007 e ha donato alla citt\u00e0 di Velletri una colonna in bronzo, ora esposta nel piazzale (ristrutturato completamente per l'occasione) antistante alla chiesa.\nDescrizione.\nLa cattedrale come la vediamo oggi \u00e8 una basilica con abside e tre navate sostenute da pilastri in muratura. Il soffitto \u00e8 a cassettoni lignei, mentre nel presbiterio rialzato \u00e8 posto l'altare maggiore coperto da un ciborio sorretto da quattro colonne di granito orientale con capitelli in bronzo dorato fatto costruire da Francesco Barberini. Sul baldacchino \u00e8 posto il reliquario cosmatesco del secolo XIV a forma di tempietto rettangolare, cuspidato ai lati con colonnine a spirale."}
{"id": "1603920", "revid": "24989", "url": "https://it.wikipedia.org/wiki?curid=1603920", "title": "Carieghi", "text": "Carieghi (Grbci in sloveno), o Cari\u00e9, \u00e8 un minuscolo paese situato nell'entroterra di Isola, precisamente nell'insediamento di Saredo (\"\u0160ared\"), e si affaccia sulla valle del torrente Derniga.\nIl nome deriva quasi certamente da sedia (in istroveneto \"carega\") , per la conformazione a terrazze del terreno, che potrebbe far pensare a una \"carega\"."}
{"id": "1603926", "revid": "1543377", "url": "https://it.wikipedia.org/wiki?curid=1603926", "title": "Rocca di Papa", "text": "Rocca di Papa (, chiamata semplicemente \"A Rocca\" in molti dialetti dei Castelli Romani) \u00e8 un comune italiano di abitanti della citt\u00e0 metropolitana di Roma Capitale nel Lazio, parte della Comunit\u00e0 montana Castelli Romani e Prenestini e sede del Parco regionale dei Castelli Romani.\nAnche se l'abitato moderno nacque solo nel Medioevo, il territorio rocchigiano era gi\u00e0 stato abitato fin dal I millennio a.C.: Monte Cavo era infatti l'antico \"Mons Albanus\" sacro ai Latini, sulla cui vetta sorgeva il tempio di Giove Laziale, e alcuni storici suppongono che sulla sponda orientale del Lago Albano, in buona parte ricadente in territorio rocchigiano, sorgesse la leggendaria capitale latina di Alba Longa. Nel periodo medioevale, fu infeudata ai Conti di Tuscolo, agli Annibaldi, agli Orsini ed infine, tra il 1427 ed il 1870, ai Colonna. Nel 1855, i cittadini rocchigiani si ribellarono ai Colonna e proclamarono l'effimera Repubblica di Rocca di Papa.\nGeografia fisica.\nTerritorio.\nIl territorio comunale di Rocca di Papa, con una superficie di , \u00e8 il terzo dei Castelli Romani per estensione, preceduto solo da Velletri () e Lanuvio (). Si trova in un'area soggetta anticamente (tra i ed i anni fa circa) all'attivit\u00e0 vulcanica del Vulcano Laziale. La composizione del suolo \u00e8 dunque in massima parte di materiale di origine vulcanica, con prevalenza del tufo, e di pietre caratteristiche della zona dei Colli Albani come il peperino e la pietra sperone del Tuscolo.\nSecondo la Carta Geologica d'Italia redatta dal Servizio Geologico d'Italia la maggior parte del territorio comunale, come le pendici di Monte Cavo ed alcune montagne minori, sono formate da \"lapilli, scorielle, areniti pirosseniche\" ed altro \"materiale piroclastico incoerente o poco coerente\", mentre la parte rocchigiana della Valle Latina \u00e8 formata da \"scorie grossolane\" ed \"agglomerati lavici con banchi alterni di lava ricementati\" (ovvero la summenzionata pietra sperone). Il suolo di tipo \"si\" \u00e8 inframezzato in alcuni punti (come sulla sommit\u00e0 del Maschio delle Faete) da \"lava in ammassi\" e, nel caso specifico del Maschio, da leucite nefelinica.\nI Campi d'Annibale sono invece formati da \"lapilli e tufi pedogenizzati [...] nelle depressioni interne del recinto Artemisio-Tuscolano\" e sono dunque un \"riempimento da prodotti piroclastici\". Monte Cavo \u00e8 stato il principale cono vulcanico del Vulcano Laziale nella cosiddetta \"seconda fase\" della sua esistenza (all'incirca tra i ed i anni fa): in questo periodo si sono formate alcune tra le montagne pi\u00f9 alte del territorio rocchigiano (come Colle Jano). La classificazione di queste zone \u00e8 descritta come \"lave leucitiche di Rocca di Papa\" e, per l'area della localit\u00e0 Pentima Stalla, \"lecutite con olivina\". La sponda orientale del lago Albano \u00e8 classificata, infine, come zona di \"manifestazioni eruttive finali\" formate da \"brecce piroclastiche d'esplosione con lapilli, proiettili leucocratici, ultrafemici, pirosseniti biotitiche, pi\u00f9 xenoliti di lave leucitiche e del substrato, facies cineritiche superiormente straterellate, in strati e banchi consolidati rapidamente assottigliatosi allontanandosi dai centri d'emissione\", che in una parola indica il peperino.\nOrografia.\nLa maggior parte delle montagne attualmente esistenti nel territorio rocchigiano, le pi\u00f9 alte del quadrante meridionale della provincia di Roma, si sono formate a cavallo tra la \"prima\" e la \"seconda fase\" dell'esistenza del Vulcano Laziale, ovvero dopo il collasso del cratere principale avvenuto anni fa in coincidenza del periodo di attivit\u00e0 del cratere vulcanico minore di Monte Cavo, attivit\u00e0 questa conclusasi anni fa.\nLa montagna pi\u00f9 alta del territorio \u00e8 il Maschio delle Faete (), cima principale della catena dei monti delle Faete, ci\u00f2 che rimane della parete orientale del grande cratere del vulcano. Seguono nell'ordine Monte Cavo () e Colle Jano (), mentre superano i una decina di altre alture, tra le quali l'altopiano dei Pratoni del Vivaro.\nL'altitudine diminuisce in prossimit\u00e0 del lago Albano, dove il convento di Santa Maria \"ad Nives\" di Palazzolo si colloca a . Il punto pi\u00f9 basso del comune \u00e8 Valle Vergine, posta a a nord-ovest del centro abitato. Per quanto riguarda il centro abitato, il punto pi\u00f9 alto, corrispondente all'ex fortezza pontificia, \u00e8 a mentre nell'altopiano Campi d'Annibale, alcune zone raggiungono gli . Il punto pi\u00f9 basso a \u00e8 in prossimit\u00e0 dell'arrivo della dismessa funicolare per Valle Oscura. In mezzo si trovano il cimitero comunale (), piazza della Repubblica (), il santuario dei Santa Maria del Tufo () e la parrocchiale di Santa Maria Assunta ().\nIdrografia.\nNel territorio rocchigiano affiorano diverse sorgenti d'acqua: in localit\u00e0 Malaffitto, presso il convento di Santa Maria \"ad Nives\" di Palazzolo, e Fontan Tempesta, dove le sorgenti ricadono in maggior parte rispettivamente nei comuni di Ariccia e Nemi, dal monte Sarapullero e nelle localit\u00e0 Domatore, Colle dei Morti e Pratoni del Vivaro ai confini orientali con Rocca Priora e Lariano. Alle falde acquifere di Monte Cavo sono riconducibili le acque affioranti nei territori di Grottaferrata e Marino attraverso i due corsi d'acqua a carattere torrentizio rispettivamente della marana dell'Acqua Marciana e del fosso della Patatona, che si vanno a scaricare in altri fossi presso la zona urbanistica di Morena in comune di Roma, da dove vengono poi convogliati al Tevere poco oltre la Magliana.\nNel tratto del fosso della Patatona prospiciente il cementificio dismesso di via vecchia di Grottaferrata nel territorio rocchigiano, durante i periodi di piena l'acqua bagna mediamente l'80% della superficie dell'alveo per una profondit\u00e0 media di . Il fondale \u00e8 formato in maggior parte da ciottoli e vi si riscontra una discreta quantit\u00e0 di periphyton.\nClima.\nSecondo i dati medi del trentennio 1961-1990, in estate Rocca di Papa gode nel complesso di un clima mite: a luglio, che \u00e8 il mese pi\u00f9 caldo, la temperatura massima media \u00e8 di 24,7\u00b0, sensibilmente pi\u00f9 bassa rispetto ai 31,5\u00b0 di Roma, e l'escursione termica giornaliera \u00e8 di circa 8\u00b0. Nella stagione invernale il clima di Rocca di Papa permette diverse precipitazioni nevose, a volte anche di relativa intensit\u00e0, come nel 2003, e pi\u00f9 di recente nel 2010, 2012 e a fine febbraio 2018.\nOrigini del nome.\nLa prima menzione del toponimo attuale del paese - in lingua latina \"Roccam de Papa\" - risale al 1181, durante il pontificato di papa Lucio III, il quale rivendicava la sovranit\u00e0 pontificia sul castello.\nIl toponimo \"Rocca di Papa\" lascerebbe supporre che la fortificazione medioevale attorno a cui si svilupp\u00f2 l'abitato abbia avuto a che fare direttamente almeno con un papa. Carlo Bartolomeo Piazza ipotizza che la rocca sia stata fondata da un Papa, mentre Athanasius Kircher \u00e8 del parere che il toponimo derivi \"a captivitate cuiusdam Pontificis\", dalla prigionia di qualche papa nella rocca. Gaetano Moroni invece ipotizza come probabile l'ipotesi che papa Celestino III, mentre i cittadini romani distruggevano \"Tusculum\", concesse sicuro rifugio ai tuscolani presso questa rocca. Il Moroni ricorda pure che \u00e8 opinione di alcuni che il paese si chiami cos\u00ec perch\u00e9 la Fortezza Pontificia fu restaurata sotto il pontificato di papa Paolo III. Sempre il Moroni ipotizza che \"Papa\" altro non sia che la corruzione italiana del latino \"Fabia\" (attraverso le storpiature \"Fapia\" e \"Papia\"): difatti Gaio Plinio Secondo nella \"Naturalis historia\" menziona, fra le popolazioni del Lazio sue contemporanee, anche i \"Fabienses in monte Albano\".\nStoria.\nEt\u00e0 antica.\nSecondo alcuni studiosi, l'antica Alba Longa, leggendaria capitale latina fondata da Ascanio figlio di Enea, sarebbe stata collocata lungo il versante orientale del Lago Albano, in territorio di Rocca di Papa, proprio ai piedi di Monte Cavo. Tale ipotesi sarebbe confermata, secondo lo studioso locale Girolamo Torquati, dalla presenza in localit\u00e0 Prato della Corte, ai confini col Comune di \"Marino\", del \"Locus Ferentinus\", luogo d'adunanza della Lega Latina identificato col foro di Alba Longa.\nSicuramente, sulla sommit\u00e0 dell'attuale Monte Cavo, allora denominato \"Mons Albanus\", sorgeva il tempio di \"Iuppiter Latialis\", Giove Laziale, che era il santuario confederale della Lega Latina nonch\u00e9 uno dei pi\u00f9 importanti del \"Latium vetus\": al santuario terminavano, in et\u00e0 romana, le \"ovationes\", cio\u00e8 le versioni minori dei trionfi, che si snodavano lungo la Via Sacra. Inoltre, alle pendici meridionali di Monte Cavo, sorgeva probabilmente l'abitato latino di \"Cabum\".\nDurante la seconda guerra punica, il condottiero cartaginese Annibale marci\u00f2 su Roma (circostanza da cui il noto detto \"Hannibal ad portas\", per indicare un'incombenza) accampandosi a meno di venti miglia dall'Urbe, in una localit\u00e0 ai piedi di monte Cavo, denominata ancora oggi Campi d'Annibale. Da questa postazione, Annibale assedi\u00f2 anche la vicina \"Tusculum\", senza per\u00f2 riuscire ad espugnare la cittadella latina. La vicenda, non del tutto chiara (si ritiene infatti che il nome \"Campi d'Annibale\" derivi dalla famiglia degli Annibaldi proprietaria del feudo e non gi\u00e0 dal nome del condottiero cartaginense) fu ampiamente descritta da Antonio Nibby in una sua opera del 1819.\nIl Medioevo.\nDopo la caduta dell'Impero romano d'Occidente, il territorio rocchigiano divent\u00f2 probabilmente una propriet\u00e0 della Chiesa cattolica, come la maggior parte dei territori circostanti, che furono organizzati tra l'VIII ed il IX secolo in \"\"patrimonia\" e \"massae\"\". In seguito, a partire dal X secolo, l'intera area dei Colli Albani e dei Monti Prenestini entr\u00f2 nell'orbita della potente famiglia baronale romana dei Conti di Tuscolo: questa famiglia, che aveva la propria roccaforte nella vicina \"Tusculum\", esercit\u00f2 il proprio strapotere su Roma tra il 999 ed il 1179 attraverso il malcostume del \"papato di famiglia\". Ad ogni modo, \u00e8 probabile che furono essi i primi a fortificare la nascente Rocca di Papa, come gi\u00e0 fecero anche a Marino e Nemi.\nLa prima menzione del paese risale al 1181 (o secondo altri al 1183), durante il pontificato di papa Lucio III, quando questo papa occup\u00f2 militarmente il castello togliendolo alla propriet\u00e0 del Comune di Roma (cui era pervenuto per vie misteriose) ed incamerandolo ai beni della Camera Apostolica. Nel \"Chronicon Sublacense\", la cronaca anonima del monastero benedettino del Sacro Speco di Subiaco, Rocca di Papa viene nuovamente citata nel 1090: nel passo si parla di un matrimonio tra le due figlie di Agapito dei Conti di Tuscolo e due esponenti della nuova nobilt\u00e0 romana di estrazione borghese, Oddone Frangipane ed Annibaldo Annibaldi. Come dote, una figlia port\u00f2 ai Frangipane i feudi di Marino, Rocca di Papa e Monte Compatri, l'altra invece diede agli Annibaldi i feudi di Rocca Priora, Monte Porzio Catone e Molara. A tutti gli effetti comunque questa informazione potrebbe essere falsa ed il passo del \"Chronicon\" interpolato successivamente, almeno secondo l'illustre opinione dello storico Giuseppe Tomassetti, allo scopo di dare una validit\u00e0 legale a un'occupazione indebita dei predetti feudi eseguita \"manu militari\" dai Frangipane e dagli Annibaldi dopo la decadenza dei Conti di Tuscolo e la distruzione della loro roccaforte (1191).\nNel 1235 la Camera Apostolica concesse al Comune di Roma il feudo di Rocca di Papa, in pegno di provisini: tuttavia gi\u00e0 negli anni cinquanta del Duecento il castello pass\u00f2 tra le propriet\u00e0 del cardinale Riccardo Annibaldi, che ne risulta signore nel 1266 e certamente nel 1272. Il cardinale Annibaldi si adoper\u00f2 per consolidare i dominii della propria famiglia sui Colli Albani, acquisendo diversi castelli dislocati lungo la Valle Latina come il Borghetto di Grottaferrata, Molara, \"Gerusalemme\", e sul lago Albano Malaffitto, acquistato nel 1277.\nL'anno 1328 viene ricordato per l'assedio dell'imperatore Ludovico il Bavaro, le cui tracce rimangono tuttora nei colori del gonfalone cittadino (bianco e azzurro).\nAll'epoca dell'inizio dello Scisma d'Occidente (1378-1417) Rocca di Papa risulta appartenere agli Orsini, mentre nel 1391 e nel 1411 sono gli Annibaldi a tornare in possesso del feudo. Nel 1427 tuttavia la propriet\u00e0 del castello viene acquistata dai Colonna, che spalleggiati da papa Martino V (al secolo Oddone Colonna) estenderanno il proprio dominio sui Colli Albani acquistando Marino (1419), Frascati (1422), Genzano di Roma e Nemi (1425), Molara (1427), e facendosi concedere la commenda dell'abbazia di Santa Maria di Grottaferrata (1428).\nLa dominazione dei Colonna.\nDopo la morte del capofamiglia Giordano Colonna, papa Martino V prese decisamente in mano il governo della famiglia Colonna ed il 1\u00ba febbraio 1427 eman\u00f2 la bolla pontificia \"Etsi Prudens\", con la quale spartiva una trentina di feudi laziali ed abruzzesi tra i nipoti Antonio, Prospero ed Odoardo Colonna e dichiarava un'altra dozzina di feudi \"pro indiviso\" (Capranica, Cave, Ciciliano, Genazzano, Olevano Romano, Palestrina, Pisoniano, Rocca di Cave, San Vito Romano e Serrone). Rocca di Papa fu assegnata a Prospero Colonna, assieme ad Ardea, Frascati, Molara, Monte Compatri e Marino. In seguito, i Colonna dovettero affrontare un logorante scontro con il neoeletto papa Eugenio IV, e tra alterne vicende nel 1436 subirono una dura sconfitta (segnata dalla selvaggia distruzione di Palestrina ad opera del gonfaloniere pontificio cardinale Giovanni Maria Vitelleschi) che comport\u00f2 l'esilio ed il sequestro dei feudi colonnesi, acquisiti dalla Camera Apostolica fino alla morte di Eugenio IV nel 1448, quando papa Niccol\u00f2 V riconferm\u00f2 ai Colonna tutti i loro diritti, beni e privilegi nello Stato Pontificio.\nSia durante la guerra combattuta tra papa Sisto IV e Ferdinando I di Napoli (1482-1485) che durante quella combattuta tra lo stesso sovrano partenopeo e papa Innocenzo VIII (1485-1486) i Colonna e gli Orsini si scontrarono ferocemente, ed i secondi tentarono di assaltare Rocca di Papa per occuparla senza riuscirci. Anche durante la \"guerra per il sale\" combattuta tra i Colonna e papa Paolo III (1539) il motivo del contendere fu la propriet\u00e0 di Rocca di Papa, alla fine occupata dall'esercito pontificio e tolta ai Colonna fino al 1549, quando Ascanio I Colonna se ne riappropri\u00f2 approfittando della morte di Paolo IV. Una nuova occupazione fu subita dal feudo nel 1556, durante la guerra tra papa Paolo IV e la Spagna, poich\u00e9 i Colonna si erano schierati ancora contro il papa.\nA partire dal 1559 inizi\u00f2 un lungo periodo di pace per i Colli Albani: il feudo fu governato fino al 1584 da Marcantonio II Colonna, l'ammiraglio pontificio vincitore della battaglia di Lepanto del 1571. Egli eman\u00f2 il nuovo statuto del feudo (i \"Capitolati della Terra di Rocca di Papa\") nel 1571, a seguire di quelli concessi a Marino nel 1566. Nel 1596, quando vennero valutati i possedimenti dell'eredit\u00e0 di Marcantonio Colonna, i feudi di Marino e Rocca di Papa uniti valevano scudi pontifici.\nIl cardinal Girolamo Colonna nel 1638 si fece erigere una villa in prossimit\u00e0 del convento di Santa Maria \"ad Nives\" di Palazzolo, nota come \"villa del Cardinale\"; inoltre fu lui a finanziare la costruzione della Collegiata di Santa Maria Assunta, progettata da Antonio Del Grande.\nIl 26 agosto 1806 un grave terremoto caus\u00f2 vittime e numerosi feriti in ambito cittadino cos\u00ec come nella vicina Genzano. Nel 1807, durante l'occupazione francese dello Stato Pontificio, Rocca di Papa si costitu\u00ec cantone.\nIl 30 aprile 1855 i cittadini di Rocca di Papa, stanchi della dominazione dello Stato Pontificio e della famiglia Colonna, insorsero e sancirono la nascita di un'effimera Repubblica di Rocca di Papa, la cui durata non \u00e8 chiara. A Rocca di Papa risiedette il rivoluzionario Leonida Montanari, giustiziato insieme al suo compagno Angelo Targhini da Mastro Titta poich\u00e9 ritenuti colpevoli di omicidio e cospirazione.\nEt\u00e0 contemporanea.\nIl 14 luglio 1869 fu eseguita nella piazza di Rocca di Papa la penultima condanna a morte decisa da papa Pio IX. Non fu per\u00f2 Mastro Titta ad eseguirla, bens\u00ec il suo successore Vincenzo Calducci, che giustizi\u00f2 tale Francesco Martini. Durante gli ultimi anni dell'Ottocento ed i primi decenni del Novecento la citt\u00e0 ospit\u00f2 personaggi del cinema mondiale e della cultura; in passato fu anche meta di viaggi di scrittori come Johann Wolfgang von Goethe e Hans Christian Andersen.\nNell'antico edificio della Colonia, ora demolito, negli anni venti del XX secolo venne installato uno dei primi ascensori elettrici europei. Su quella che veniva anticamente chiamata \"La Fortezza\" (il rifugio di papa Eugenio III) nel 1889 fu costruito l\"'Osservatorio Geodinamico Reale\", che dal 1922 al 1935 ospit\u00f2 gli esperimenti scientifici sulle trasmissioni radiofoniche di Guglielmo Marconi.\nIl fascismo fece la sua comparsa ai Castelli Romani il 27 aprile 1921, quando alcuni squadristi fecero un giro di propaganda che tocc\u00f2 Frascati, Marino ed Albano Laziale. Bench\u00e9 a Rocca di Papa ci furono ben presto fascisti locali, la maggioranza della popolazione non diger\u00ec facilmente il fascismo: nel settembre 1922 il popolo reag\u00ec in malo modo alle violenze esercitate da una ventina di fascisti romani ai danni dei socialisti e dei popolari, e nel mese successivo i fascisti risposero con un'incursione di massa nel paese per intimidire popolari e socialisti. Gi\u00e0 il 3 ottobre 1922, dunque prima della marcia su Roma (28 ottobre) i comunque scarsi fascisti rocchigiani chiesero le dimissioni dell'amministrazione comunale popolare, rassegnate dopo numerose intimidazioni ad assessori e consiglieri solo il 1\u00ba novembre, quando ormai la violenza squadrista si era impadronita anche dei comuni di Albano Laziale ed Ariccia e minacciava costantemente le altre amministrazioni, di l\u00ec ad un anno tutte costrette alle dimissioni. Si apr\u00ec dunque nel fascio rocchigiano una lotta tra la \"vecchia guardia\" e i nuovi arrivati, tutti transfughi dal Partito Socialista Italiano (come Luigi Sciamplicotti) o dal Partito Popolare Italiano (come Filippo Santovetti).\nNel 1930 fu costruito l'ultimo nucleo urbano del paese, denominato \"Ribelli\", in quanto teatro di furti e rapine ad opera dei farabutti del tempo, detti proprio ribelli. Durante l'epoca fascista Benito Mussolini fu pi\u00f9 volte ospite nella cittadina. Nel corso del secondo conflitto mondiale, il paese fu duramente colpito da tre bombardamenti, che danneggiarono molte case e ridussero in macerie la chiesa parrocchiale, oltre a provocare la morte di circa 70 persone.\nL'ex-presidente del Consiglio dei ministri della Repubblica Italiana democristiano Alcide De Gasperi nel 1953 prese in affitto una villa in territorio rocchigiano, lungo la strada statale 217 Via dei Laghi: il Comune di Rocca di Papa si offr\u00ec di fornire l'allacciamento idrico gratuitamente all'ex-presidente, ma egli con una lettera declin\u00f2 l'offerta sostenendo di dover contribuire anch'egli al mantenimento del suo nuovo comune di residenza. Il 10 e 11 dicembre 2001 si tenne nella cittadina l'assemblea costituente che sanc\u00ec la nascita del partito de Democrazia \u00e8 Libert\u00e0 - La Margherita.\nIl 10 giugno 2019 una fuga di gas provoca un'esplosione all'interno della sede comunale, il cui edificio \u00e8 collegato ad una scuola dell'infanzia. Il bilancio \u00e8 di 16 feriti, di cui almeno 3 in condizioni critiche e l'esplosione inoltre provoca il crollo di una piccola parte della facciata del palazzo. Due feriti, il delegato ai servizi cimiteriali Vincenzo Eleuteri e il sindaco Emanuele Crestini, moriranno rispettivamente il 16 e il 20 giugno successivo per la gravit\u00e0 delle ferite riportate.\nSimboli.\nLa descrizione dello stemma di Rocca di Papa \u00e8 contenuta nel D.P.R. del 17 maggio 2002 firmato dall'allora presidente Carlo Azeglio Ciampi, registrato presso l'Ufficio onorificenze e araldica del Governo italiano n\u00ba 44/2002 e trascritto nel Registro araldico dell'Archivio Centrale dello Stato in data 25 maggio 2002:\nLo stesso decreto descrive la forma del gonfalone comunale:\nMonumenti e luoghi d'interesse.\nArchitetture militari.\nLa salita/discesa.\nTra Ariccia e Rocca di Papa, la strada provinciale al chilometro 1 provenendo dalla via dei Laghi (), \u00e8 oggetto di un interessante fenomeno. Il tratto di strada in questione, di breve lunghezza, \u00e8 infatti una discesa che appare tuttavia una salita: l'apparenza di salita \u00e8 infatti smentita, ad esempio, osservando rotolare un oggetto. Scientificamente, si \u00e8 spiegato questo fenomeno con l'affermazione che nel piano della strada c'\u00e8 un breve tratto in piano tra due discese, e ci\u00f2 provocherebbe l'effetto ottico di una salita in mancanza di una linea di orizzonte chiaramente definibile. Il caso ha suscitato l'interesse del CICAP e di tanti curiosi a vario titolo, ed ogni analisi ha dato responso pi\u00f9 o meno ambiguo a favore dell'anomalia gravitazionale o dell'illusione ottica. Si \u00e8 anche ipotizzato che il fenomeno sarebbe dovuto alla presenza proprio sotto la strada di un misterioso, quanto inesistente, passaggio sotterraneo tra il lago Albano ed il lago di Nemi, che sarebbe stato scavato in et\u00e0 romana.\nSiti archeologici.\nI reperti archeologici pi\u00f9 antichi rinvenuti nel territorio di Rocca di Papa consistono in alcune tombe preistoriche datate attorno al VII secolo a.C., presso San Lorenzo Vecchio. Pi\u00f9 o meno a questa epoca sono riconducibili i rinvenimenti -collegati alla mitica \"Alba Longa\"- effettuati tra la localit\u00e0 di \"Palazzolo\" e la localit\u00e0 di \"Tofelli\" in comune di Ariccia, risalenti al \"periodo laziale II B\" (830 a.C. - 770 a.C.).\nTra Ottocento e Novecento sono stati effettuati scavi archeologici a pi\u00f9 riprese (1876, 1912, 1914 1929) sulla vetta di Monte Cavo, per individuare i resti del tempio di Giove Laziale. Gli unici risultati ottenuti da questi scavi furono il rinvenimento di alcune tarde tombe a cappuccina sulla pendice sud dell'altura, e il rinvenimento di una struttura complessa sulla sommit\u00e0 del monte, probabilmente un'abitazione o comunque un edificio non religioso: ad ogni modo, non fu rinvenuta traccia del tempio.\nIn compenso, la \"via Sacra\" di accesso al tempio \u00e8 molto ben conservata: la carreggiata, fiancheggiata da marciapiedi in peperino, \u00e8 larga 2.55 metri. La strada partiva dalla via Appia Antica presso \"Aricia\" e, passando per Palazzolo -in un complesso residenziale di Monte Gentile ne restano alcuni tratti- saliva alla sommit\u00e0 di Monte Cavo.\nProprio a Palazzolo, presso il convento di Santa Maria \"ad Nives\", si trova un importante monumento sepolcrale rupestre scavato nel peperino per circa 40 metri di larghezza. La cella interna \u00e8 grande 2.60 x 2.26 metri, e i bassorilievi raffigurano un trionfo consolare: i fasci littori vennero utilizzati dall'archeologo Giacomo Boni come modello per i fasci utilizzati come simbolo dal Partito Nazionale Fascista.\nAree naturali.\nA Villa Barattolo, in localit\u00e0 \"Villini\", presso il centro storico di Rocca di Papa, ha sede il Parco regionale dei Castelli Romani.\nLa villa, di costruzione liberty, si estende su circa 1000 metri quadrati in tre piani, ed \u00e8 stata acquisita dall'Ente Parco nel 1989 assieme ai 7500 metri quadrati di giardino annesso.\nOggi ospita il quartier generale dell'Ente Parco, assieme a percorsi didattici sul Parco.\nLa vetta di Monte Cavo assieme alle sponde del lago Albano, sono considerate dal Parco regionale dei Castelli Romani zone in cui la flora originaria dei Colli Albani - rappresentata dal cosiddetto bosco Q.T.A., querce, tigli ed Aceri- \u00e8 resistita all'avanzare del castagno, introdotto per ragioni economiche tra Cinquecento e Seicento e che oggi popola l'80% del territorio del Parco.\nSociet\u00e0.\nEvoluzione demografica.\nNel censimento del 2001 Rocca di Papa ha registrato una popolazione pari a abitanti, mostrando quindi nel decennio 1991-2001 una variazione percentuale di abitanti pari al 16,80%. Secondo gli ultimi dati, risalenti al 31 dicembre 2013, la popolazione, anche grazie al forte contributo dato dagli immigrati, si \u00e8 attestata a abitanti, con un saldo positivo di 792 abitanti (+58 al saldo naturale e +734 al saldo migratorio) rispetto all'inizio dell'anno.\nEtnie e minoranze straniere.\nLa presenza straniera a Rocca di Papa ha visto un incremento significativo negli ultimi anni, contribuendo in maniera decisiva alla crescita della popolazione comunale. Al 1\u00ba gennaio 2013 vi risiedevano persone di cittadinanza non italiana, di cui 653 maschi e 819 femmine. Le comunit\u00e0 pi\u00f9 numerose sono le seguenti:\nLingue e dialetti.\nIl dialetto rocchigiano o rocchiciano \u00e8 uno dei dialetti dei Castelli Romani classificati tra i dialetti italiani mediani: presenta una costruzione molto arcaica, con parole simili alla lingua latina (un esempio: \"passa pe' decco che dellu ie sta 'u' gnaffu!\", che sta a significare \"passa di qui che da quella parte c'\u00e8 il fango!\") tanto che l'erudito Girolamo Torquati in una pubblicazione del 1886 ipotizz\u00f2 la diretta discendenza del vicino dialetto marinese (simile quasi in tutto al rocchigiano) dal latino.\nAttualmente, il suo impiego, limitato a contesti familiari o comunque informali, viene limitato dalla progressiva diffusione del dialetto romanesco (o di una sua versione semplificata che si riassume nelle espressioni romanesche moderne) nell'area del litorale laziale ed in tutto il quadrante meridionale della provincia di Roma, sacrificando gli antichi dialetti locali.\nReligione.\nLa religione pi\u00f9 professata nel territorio comunale \u00e8 il Cristianesimo nella confessione cattolica. Per la Chiesa cattolica Rocca di Papa \u00e8 parte della diocesi suburbicaria di Frascati, ed \u00e8 suddivisa in due parrocchie, la parrocchiale di Santa Maria Assunta, al centro storico, con circa parrocchiani, e la chiesa del Sacro Cuore ai Campi d'Annibale, con circa 2800 parrocchiani.\nInoltre, nel comune di Rocca di Papa sorge il quartier generale del Movimento dei Focolari, dove ha vissuto fino alla morte, e ivi riposa, la fondatrice del movimento Chiara Lubich.\nL'Unione Cristiana Evangelica Battista d'Italia possiede una propriet\u00e0 di circa metri quadrati nel territorio comunale, su cui \u00e8 presente un centro di dibattiti, soggiorni e conferenze la cui costruzione cominci\u00f2 nel 1955 e termin\u00f2 nel 1974. La struttura \u00e8 composta da due dormitori da 20 posti l'uno, e si auto-finanzia grazie all'ospitalit\u00e0 che fornisce alle comunit\u00e0 evangeliche ed alle persone che vogliono passare un periodo di meditazione, di studio e di vacanza. Il centro evangelico battista \u00e8 menzionato tra le propriet\u00e0 la cui amministrazione \u00e8 concessa all'Unione Cristiana Evangelica Battista d'Italia in forza del d.P.R. n\u00ba 19 del 20 gennaio 1961, che legalizza l'unione battista. Nel 1999 il centro ha ospitato alcuni profughi kosovari.\nA Rocca di Papa esiste una comunit\u00e0 di Testimoni di Geova, che si riunisce nella Sala del Regno di via Frascati.\nCultura.\nIstruzione.\nBiblioteche.\nA Rocca di Papa \u00e8 presente un'importante biblioteca comunale, situata in via Enrico Ferri 67, poco fuori dal Centro storico. L'edificio attuale, che ospita un patrimonio librario di quasi 14.000 volumi, \u00e8 stato adattato sullo scheletro di un palazzetto preesistente, ed \u00e8 andato a sostituire le sedi provvisorie che dagli anni settanta rappresentavano, inizialmente con poche decine di volumi nella sede in Corso Costituente, e con svariate centinaia di libri nelle stanze dell'ex municipio (situato anch'esso in via Enrico Ferri) poi, l'unica biblioteca comunale esistente fin dalla fondazione dell'ente pubblico, avvenuta nel 1975. La biblioteca comunale rocchigiana \u00e8 stata tra le biblioteche castellane fondatrici del Sistema bibliotecario dei Castelli Romani.\nMusei.\nIl Museo di geofisica di Rocca di Papa \u00e8 ospitato nella sede dell'Osservatorio Geodinamico, costruito nel 1886 per opera di Michele Stefano de Rossi, uno dei padri della moderna sismologia. Quello di Rocca di Papa \u00e8 stato uno dei primi osservatori sismologici italiani, tuttora attivo. Situato a ridosso dell'antica \"Fortezza Colonna\", in posizione panoramica e dominante sul vecchio centro storico, il Museo illustra l'idea e i dati scientifici che hanno portato alla modellazione dell'interno della Terra mediante exhibit, macchine ludiche, strumenti e documenti scientifici della geologia, geografia e fisica terrestre.\nMedia.\nStampa.\nLa stampa nazionale a pagamento che si occupa delle notizie pi\u00f9 importanti provenienti dalla provincia \u00e8 rappresentata dalle edizioni locali dei quotidiani romani \"La Repubblica\" e \"Il Messaggero\", mentre le notizie sportive possono apparire nell'edizione locale del \"Corriere dello Sport - Stadio\".\nIl principale organo locale a pagamento \u00e8 \"Nuovo Oggi Castelli\", con sede operativa a Marino in via Pietro Nenni. L'organo locale a pagamento per le notizie sportive \u00e8 \"Il Corriere Laziale\", fondato a Roma nel 1973.\nPi\u00f9 agevole diffusione ha il quotidiano gratuito \"Cinque Giorni\", con sede operativa a Colleferro e diffusione in tutto il quadrante meridionale della provincia di Roma.\nAltri periodici locali gratuiti sono \"Controluce\", mensile dei Castelli Romani e dei Monti Prenestini con sede a Monte Compatri, \"La Voce dei Castelli\", mensile con sede a Santa Maria delle Mole, \"Il Tuscolo\", mensile dell'area tuscolana con sede a Frascati, \"La Citt\u00e0 Tuscolana\", altro mensile dell'area tuscolana con sede a Frascati, \"Punto a Capo\", mensile ora non pi\u00f9 in edicola gestito dall'omonima associazione culturale di Marino.\nNumerose sono le proposte editoriali appartenenti alla \"free press\", ovvero giornali gratuiti distribuiti con cadenze variabili:\nTelevisione.\nLa questione Monte Cavo\nLe vette dei monti che sovrastano la cittadina, particolarmente quella di Monte Cavo, sono da decenni sede di numerosi ripetitori per la trasmissione dei segnali televisivi della RAI - Radiotelevisione Italiana, di Mediaset e delle varie reti locali minori, nonch\u00e9 di altri enti. Proprio contro i ripetitori da decenni molte persone portano avanti proteste affinch\u00e9 vengano spostati in zone meno vicine ai luoghi abitati, poich\u00e9 responsabili di livelli eccessivamente alti di elettrosmog. Nel 2001, sotto la presidenza alla Regione Lazio di Francesco Storace, fu deciso lo spostamento dei circa 170 ripetitori, mai iniziato. Recentemente, la situazione sembrava essersi sbloccata nuovamente, salvo poi subire un'ulteriore battuta d'arresto.\nProgrammi tv\nNella versione italiana della sit-com \"La tata\" la protagonista Francesca Cacace \u00e8 originaria di Rocca di Papa.\nTeatro.\nIl teatro comunale, inaugurato il 25 settembre 2007, \u00e8 stato costruito ex-novo sul terreno, che, anticamente, ospitava il mattatoio comunale. L'edificio ha richiesto un lavoro di circa otto anni, costruzione questa che ha dovuto subire numerosi rallentamenti a causa del dissesto idrogeologico che colpisce con particolare forza la zona intorno al teatro e che ha reso il terreno molto instabile.\nCinema.\nIl primo film parzialmente realizzato a Rocca di Papa \u00e8 il celeberrimo \"Tot\u00f2, Peppino e la... malafemmina\", interpretato dalla coppia Antonio De Curtis - Peppino De Filippo. Altre riprese sono state effettuate per la versione de \"La pantera rosa\" e de \"Il marchese del Grillo\", con Alberto Sordi. La cittadina \u00e8 pi\u00f9 volte citata direttamente in altre pellicole, come \"Febbre da cavallo - La mandrakata\" (2002) e \"Matrimonio alle Bahamas\" (2007).\nPer quanto riguarda le sale di proiezione, che allo stato attuale sono assenti (sebbene il recente edificio del Teatro comunale avrebbe i requisiti per essere adibito a sala cinematografica), le prime comparirono tra gli anni 50 e gli anni sessanta, quando il paese attravers\u00f2 un momento di grande interesse a livello turistico. A quei tempi erano funzionanti tre cinema, oltre alla sala di proiezione della Parrocchiale di Santa Maria Assunta in Cielo.\nCucina.\nLa gastronomia di Rocca di Papa \u00e8 caratterizzata da prodotti tipici delle zone interne come le castagne ed i funghi porcini. Altri piatti montani sono le fettuccine ai funghi porcini, la polenta con salsicce, la minestra di \"gialloni\" (fagioli borlotti) con la santoreggia, il baccal\u00e0 \"in guazzetto\" (ammollito per cinque giorni), la \"coratella\" (l'intestino dell'abbacchio) con le fave e la pizza ripiena. Alle castagne \u00e8 dedicata dal 1979 una sagra, principale evento profano del paese assieme alla Contea della Birra, manifestazione dedicata appunto alla birra dove \u00e8 possibile gustare anche una particolare birra al retrogusto di castagna.\nAltri prodotti caratteristici dei Castelli Romani sono la porchetta, le \"coppiette\" ed il vino bianco. A Rocca di Papa, come nei paesi circostanti e soprattutto ad Ariccia, regina del fenomeno, esistono ancora le tradizionali \"fraschette\" tanto frequentate dai visitatori.\nEconomia.\nNel comune risultano impiegate 1675 persone, pari al 12,87% dell'intera popolazione urbana, e che si suddividono nei seguenti settori:\nConfrontando i livelli di occupazione dei comuni dei Castelli Romani, inoltre, si nota che il livello rocchigiano si attesta ben al di sotto della media del 21,55%.\nAgricoltura.\nLa coltivazione pi\u00f9 diffusa sul territorio rocchigiano \u00e8 quella della vite, coltivata nei vigneti posti nella parte nord-ovest del territorio comunale, pi\u00f9 a bassa quota, a ridosso con i comuni di Grottaferrata, Frascati e Marino, zone di produzione rispettivamente del Frascati e del Marino, entrambi vini bianchi a denominazione di origine controllata. \nIl territorio del comune di Rocca di Papa si contraddistingue per la presenza alquanto diffusa del castagno. L'industria boschifera, con lo sfruttamento soprattutto del legname di castagno legato ad usi principalmente edilizi, ha sempre rappresentato uno dei pilastri su cui si fonda la locale economia del paese. Lo stesso Comune detiene circa ettari di bosco ceduo di castagno (poco meno del 40% dell'intera superficie comunale) dal quale il Comune ritrae un'importante entrata di bilancio. In proposito, si fa anche notare che resta emblematica una veduta satellitare dei boschi rocchigiani: specialmente lungo la strada statale 217 Via dei Laghi sono visibili vasti buchi nella vegetazione causati dallo sfruttamento delle risorse boschive. \nRisultano poi diffuse nel territorio rocchigiano la pastorizia e la caccia, favorita dalla presenza di un ambiente boscoso e montano: notevole l'allevamento di cavalli che si svolge in localit\u00e0 Pratoni del Vivaro.\nArtigianato ed industria.\nL'artigianato non \u00e8 molto sviluppato nel territorio rocchigiano, anche se continua a produrre con l'arte della ceramica e della terracotta, mentre l'industria \u00e8 quasi del tutto assente, se si eccettuano alcuni impianti medio-grandi come il cementificio (dismesso) in via Vecchia di Grottaferrata ed alcuni piccole industrie: nel 1995 le unit\u00e0 locali dell'industria a Rocca di Papa risultavano impegnate soprattutto nell'edilizia (118 unit\u00e0 locali) e poi nelle attivit\u00e0 manifatturiere (51 unit\u00e0), quindi in misura minima nell'estrazione di minerali e nell'erogazione di acqua ed elettricit\u00e0 (1 unit\u00e0 locale).\nServizi.\nNel 1994 la struttura creditizia di Rocca di Papa risultava essere fondata su tre sportelli bancari, con depositi bancari per un totale di di lire ed impieghi bancari per un totale di di lire: in media, ogni abitante aveva depositato di lire.\nLe utenze di energia elettrica nel 1994 erano poco meno di , per un consumo globale di chilowattora; per quanto riguarda i rifiuti, nel 2004 il mese di maggior produzione risulta essere maggio, con un consumo di 7077 tonnellate di spazzatura che viene spedita per il 48% in discarica e riciclata per il 5%. Da qualche tempo tuttavia nel comune si pratica la raccolta differenziata, con un costo media per abitante oscillante sui 118 euro.\nTurismo.\nRocca di Papa \u00e8 una localit\u00e0 turistica frequentata sia in estate che in inverno. Storicamente, \u00e8 possibile affermare che i primi villeggianti nel territorio rocchigiano furono forse i monaci cistercensi dell'abbazia delle Tre Fontane, che fin dal 1225 ottennero la possibilit\u00e0 di trasferirsi in estate nel loro pi\u00f9 salubre feudo di Nemi e presso il convento di Santa Maria \"ad Nives\" di Palazzolo sul lago Albano, loro dipendenza dal 1237. Tra i motivi che spingono a una visita nel paese c'\u00e8 il paesaggio sull'Agro Romano, il richiamo della quota relativamente alta, la celebrata cucina casareccia dei Castelli Romani e, in misura minore, la devozione mariana per il santuario del Tufo.\nTra Settecento ed Ottocento anche Rocca di Papa fu una delle tappe degli incuriositi viaggiatori del \"Grand Tour\" che provenivano da tutta Europa: letterati, pittori, politici, che furono ispirati dalla bellezza di questi luoghi a tal punto di dedicarvi opere intere. George Sand vi trascorse un periodo durante il 1855. Hans Christian Andersen, considerato tra i maggiori favolisti della storia, soggiorn\u00f2 a Rocca di Papa nel 1833, e visitando la Macchia della Fajola prese l'ispirazione per le sue favole. Stendhal, celebre scrittore francese, descrisse Monte Cavo nel racconto \"La Badessa di Castro\" (1839). Achille Campanile descrisse il suo \"Viaggio a Rocca di Papa\" in un capitolo di \"Ma che cosa \u00e8 questo amore?\" (1927). Oltre al gi\u00e0 citato Massimo d'Azeglio, soggiornarono nel piccolo comune molti artisti: Vincenzo Cabianca (1827-1902), Gino Severini ed infine Ettore Tito.\nFu tra la fine dell'Ottocento e l'inizio del Novecento che inizi\u00f2 il turismo \"di massa\", testimoniato dalle numerose ville in stile liberty situate nell'omonima localit\u00e0. Con la costruzione delle tranvie dei Castelli Romani e l'apertura della funicolare Squarciarelli-Valle Oscura-Rocca di Papa si apr\u00ec per i romani la possibilit\u00e0 della \"gita fuori porta\", cantata da Ettore Petrolini nella famosa canzone \"'Na gita a li Castelli\" (scritta da Franco Silvestri nel 1926). Dopo un certo ridimensionamento turistico subito nel secondo dopoguerra, attualmente si stanno mettendo in cantiere iniziative per incentivare gli arrivi turistici in paese, specie con feste, sagre ed eventi (si vedano ad esempio la Sagra delle Castagne, la Mangialonga, la Contea della Birra, Castagnolandia ed il Calcio in Strada con Frusley che riporta i ragazzi a giocare a calcio nella Piazza della funicolare).\nNel 1993 le strutture di soggiorno turistico contavano a Rocca di Papa 598 posti letto per una media di 37 giorni di presenza a turista, mentre le seconde case per vacanze contavano 2659 posti letto con una media i 210 giorni annui di presenza ad abitante: entrambi i dati sono tra i pi\u00f9 alti considerando i comuni dei Castelli Romani, segno dell'indiscutibile vocazione turistica del paese.\nInfrastrutture e trasporti.\nStrade.\nIl territorio rocchigiano \u00e8 attraversato dalla \"strada statale 511 Via Anagnina\", che collega Roma al \"compitum Anagninum\" - ovvero all'incrocio con la via Casilina presso Anagni - ricalcando l'antico tracciato della via Latina, che fu la prima strada consolare romana.\nOltre a questa strada statale il comune \u00e8 attraversato da due arterie la cui gestione \u00e8 stata devoluta dall'ANAS alla Provincia di Roma nel 2001. Si tratta della \"strada statale 218 di Rocca di Papa\", che collega il paese a Grottaferrata e Ariccia, e della strada statale 217 Via dei Laghi, che lambisce il lago Albano e il lago di Nemi collegando la strada statale 7 via Appia Nuova a Velletri; il percorso di questa strada ricalca quello dell'antica via corriera postale tra Roma e Napoli utilizzata tra il Medioevo e il 1780.\nAltre strade provinciali importanti del territorio sono la \"strada Provinciale 18/d del Vivaro\", che attraversa la localit\u00e0 \"Pratoni del Vivaro\" tra i comuni di Nemi, Rocca di Papa e Rocca Priora, e la \"strada Provinciale 45/b di Costa Caselle\", che attraversa la localit\u00e0 Costa Caselle tra i comuni di Marino, Grottaferrata e Rocca di Papa.\nInoltre, il territorio comunale di Rocca di Papa, insieme a quelli di Marino e Grottaferrata, \u00e8 interessato dalla costruzione di un nuovo asse viario di competenza regionale, attualmente in cantiere, che connetta Roma al nodo stradale di Squarciarelli, in comune di Grottaferrata. L'idea, proposta gi\u00e0 negli anni sessanta dagli amministratori della vicina Marino, per decongestionare il traffico dell'intera area tuscolana, ha determinato numerose proteste dei residenti e dei proprietari dei terreni coinvolti dagli espropri.\nFerrovie.\nFino al 1963, il paese fu servito sia dalle Tranvie dei Castelli Romani che collegavano il quartiere Appio Claudio di Roma a tutti i Castelli Romani e sia dalla funicolare, che venne inaugurata nel 1906. Con l'evoluzione moderna, il tram fu abolito e sostituito da una linea di autobus pubblici, gestiti dalla COTRAL, che permane tuttora.\nRocca di Papa non \u00e8 raggiunta da una ferrovia. Le due stazioni ferroviarie pi\u00f9 vicine sono quella di Frascati, sulla linea ferroviaria Roma-Frascati, e quella di Marino, sulla linea ferroviaria Roma-Albano Laziale.\nImpianti a fune.\nIl 12 agosto 1907 la S.T.F.E.R. inaugura (era gi\u00e0 in servizio dal 10 ottobre 1906) la prima funicolare rocchigiana, di stile alpino, che collegava \"Valle Oscura\" a \"viale Silvio Spaventa\" e funzionava grazie ad un sistema di cassoni comunicanti, con il movimento fornito dai contrappesi dei medesimi mossi dall'acqua, ogni volta regolata a seconda del numero di passeggeri da trasportare.\nLa funicolare di Valle Oscura venne poi smantellata ed il 28 luglio 1932 fu inaugurata la funicolare elettrica, che collegava la stazione di Valle Vergine (detta anche Anello) con piazza Margherita; rimase in funzione fino al 15 dicembre 1963, per poi cedere il passo ai nuovi mezzi di trasporto. La stazione superiore, ove ora \u00e8 il capolinea degli autobus, ha ancora al suo interno una cabina della funicolare elettrica, che serv\u00ec al trasporto dei passeggeri per oltre 30 anni. La cabina inferiore \u00e8 andata parzialmente distrutta durante un incendio nel 2003.\nA seguito dell'assegnazione di uno stanziamento di 6 milioni di euro da parte della Regione Lazio per la rimessa in opera della funicolare, il 29 ottobre 2013, dopo una cerimonia alla quale ha preso parte il governatore del Lazio Nicola Zingaretti, sono iniziati i lavori per la ricostruzione dell'opera e la messa in esercizio, a oltre mezzo secolo dalla dismissione. Il progetto prevede la ricostruzione della funicolare sul vecchio sito, la costruzione di opere accessorie e quella ex-novo di una strada che colleghi la stazione con la strada che congiunge Rocca di Papa alla vicina Grottaferrata.\nMobilit\u00e0 urbana.\nI trasporti urbani e interurbani di Rocca di Papa vengono svolti con autoservizi di linea gestiti da COTRAL.\nAmministrazione.\nQuesta tabella raccoglie gli incarichi a sindaco della Citt\u00e0 di Rocca di Papa dalla Proclamazione della Repubblica ad oggi.\nSport.\nCalcio.\nLa principale compagine calcistica del comune era l\"Unione Sportiva Canarini Rocca di Papa\", costituita nel 1926. I colori societari erano il giallo ed il blu.\nIl 5 luglio 2012 i Canarini si uniscono ufficialmente alla Diana Nemi dando vita all'Asd Rocca di Papa-Nemi, che militer\u00e0 nel campionato di Eccellenza.\nNel luglio 2012 torna il nome Canarini sulle maglie dei Piccoli Calciatori Roccheggiani, un gruppo di imprenditori guidati dallo storico presidente Ezio Valente d\u00e0 vita alla A.S.D. Nuova Canarini Rocca di Papa 1926, la nuova societ\u00e0 riparte dalla scuola calcio che porta il nome del campione del mondo Marco Amelia.\nAd agosto viene pubblicato il sito web di riferimento per il calcio roccheggiano.\nUna seconda compagine calcistica \u00e8 il \"Real Rocca di Papa\" nata nel 2013 a seguito della svendita del titolo e nome di Rocca di Papa alla societa Diana Nemi, la squadra milita nel campionato 2015/2016 in Prima Categoria. Nella stessa Stagione 2015/2016 la Scuola Calcio del Real Rocca di Papa sotto la guida del presidente Gennaro Draicchio instaura un rapporto di collaborazione con A.S. Roma . Al contrario la prima e storica societ\u00e0 di Rocca di Papa, i \u201ccanarini\u201d, dalla stagione calcistica 2018/2019 diventa societa\u2019 affiliata della S.S. Lazio.\nIl Real Rocca di Papa nella stagione 2017/2018 con la categoria giovanissimi provinciali (ragazzi nati nel 2004) si aggiudica il titolo di categoria.\nNel 2019 nasce il Real RoccaDiPapa La Rustica, che nella stagione 2021-22 milita nell'Eccellenza laziale.\nNel 2022 la Polisportiva Canarini Rocca di Papa 1926 milita nel Campionato di prima categoria Laziale\nCalcio a 5.\nLa locale squadra \u00e8 la Polisportiva Rocca di Papa calcio a 5\u00a01989, una delle pi\u00f9 longeve societ\u00e0 della regione, che milita nel campionato di serie C1 avendo vinto la scorsa stagione il proprio girone di serie C2. I colori sociali dei \"Draghi\" sono il bianco verde e la maglia a strisce orizzontali \u00e8 ispirata a quella del Celtic Glasgow.\nLa squadra termina le sue attivit\u00e0 nella stagione 2016/2017.\nCiclismo.\nNel 1932 vennero ospitati i Campionati Mondiali di ciclismo. Nel Giro d'Italia 1952, la 5\u00aa tappa della XXXV edizione del Giro (tenutasi gioved\u00ec 22 maggio) previde una breve cronometro, con partenza da Roma e arrivo da Rocca di Papa, passando per Rocca Priora, per un totale di 35 chilometri. La cronotappa venne vinta da Fausto Coppi (che alla fine risulter\u00e0 vincitore del giro) con il tempo di 1h 01m 26s, il quale precedette di 32 secondi Giancarlo Astrua, divenuto dopo la tappa Roma-Rocca di Papa maglia rosa.\nOggi il paese fa parte del circuito di gara del Giro del Lazio, e rappresenta una delle tappe pi\u00f9 impegnative, il \"Gran Premio della Montagna di Rocca di Papa\".\nEquitazione.\nIn localit\u00e0 Pratoni del Vivaro fin dal 1959 sorge il centro equestre federale del Comitato olimpico nazionale italiano, utilizzato la prima volta in occasione delle Olimpiadi di Roma del 1960. La FISE sta completando, sia pur fra notevoli perplessit\u00e0, l'acquisizione del centro sportivo dal CONI. Nel 2006 il Ministero per i Beni e le Attivit\u00e0 Culturali ha finanziato la creazione, presso il centro federale, del \"Museo del Cavallo Sportivo\".\nNel 2007, ha preso parte ai Campionati Europei di Concorso Completo svoltisi ai Pratoni del Vivaro anche Zara Phillips, figlia della principessa Anna Mountbatten-Windsor e nipote di Elisabetta II, Regina del Regno Unito.\nNell'edizione 2008 del \"Saggio delle Scuole\", classico appuntamento ippico organizzato dalla FISE a fine stagione, la scuola federale rocchigiana si \u00e8 classificata al terzo posto.\nImpianti sportivi.\nIl principale impianto sportivo del comune di Rocca di Papa \u00e8 lo \"Stadio Comunale Gavini Lionello\", costruito in localit\u00e0 Campi d'Annibale nel 2003. Lo stadio ha una capacit\u00e0 di 800 posti su tribuna scoperta, con un campo in manto erboso sintetico vasto 105 x 61 metri.\nNello stesso impianto dal 2008 sorge un adiacente campo da gioco a 8 in sintetico utilizzato per le attivit\u00e0 della Scuola Calcio del Real Rocca di Papa e dei Canarini Rocca di Papa."}
{"id": "1603927", "revid": "1566286", "url": "https://it.wikipedia.org/wiki?curid=1603927", "title": "David Zed", "text": "Attore di lunga carriera televisiva, \u00e8 noto in Italia per aver partecipato a programmi televisivi negli anni ottanta, come \"Pronto, Raffaella?\" condotto da Raffaella Carr\u00e0, con il personaggio di Zed, l'uomo robot.\nBiografia.\nTrasferitosi in Italia nel 1979 si fa notare nel programma \"Tilt\" con Stefania Rotolo. Partecipa fuori concorso alla prima puntata del \"Festival di Sanremo 1980\" col brano \"R.O.B.O.T.\". Negli anni ottanta incide alcuni 45 giri con il nome di David Zed, ai quali contribuiscono, in qualit\u00e0 di autori, i fratelli Guido e Maurizio De Angelis. Acquisisce grande popolarit\u00e0 in Italia nel 1983 partecipando al programma \"Pronto, Raffaella?\" con Raffaella Carr\u00e0, del quale \u00e8 anche autore. Nell'udienza di Natale del 1984 con i protagonisti della trasmissione, \u00e8 ospite al Vaticano dove Papa Giovanni Paolo II si stupisce del suo personaggio dichiarando \"devo guardare pi\u00f9 televisione!\". Negli anni successivi ha interpretato alcuni film e ha curato come coreografo i movimenti di Paolo Villaggio nella commedia \"Grandi magazzini\" del 1986, dove l'attore genovese interpreta un robot umanoide che di fatto \u00e8 la versione parodistica del personaggio di Kirk Traylor.\nTornato all'estero, non appare per lungo tempo alla televisione italiana, fino alla trasmissione \"Matricole &amp; Meteore\" nell'autunno del 2002, intervistato dal conduttore Enrico Papi. Dopo numerose tourn\u00e9e teatrali in giro per il mondo dove ha proposto il suo \"Mr Zed Show\" (nel quale molti filmati sono girati in Italia), il 13 febbraio 2008 \u00e8 apparso nuovamente alla televisione italiana dopo una lunga assenza, partecipando alla trasmissione condotta da Fabrizio Frizzi \"Soliti ignoti - Identit\u00e0 nascoste\". Ha interpretato un ruolo da coprotagonista nell'episodio \"L'isola dell'amore\" all'interno del film corale \"Un'estate al mare\" diretto da Carlo Vanzina. Nel 2012 ha una piccola parte come discografico americano nella miniserie Rai \"Caruso, la voce dell'amore\". Nel 2014 compare e parla in una scena del film \"Un matrimonio da favola\". Nel 2016 interpreta il personaggio di \"Georges M\u00e9li\u00e8s\" nel film \"Blood on M\u00e9li\u00e8s' Moon\" di Luigi Cozzi e nel 2020 recita la parte di \"Nicholas Brown\", ancora diretto da Luigi Cozzi, nel film storico \"La battaglia di Roma 1849\".\nNel 2021 appare nella serie \"Un posto al sole\" nei panni del magnate australiano Claudio Burnet."}
{"id": "1603928", "revid": "339392", "url": "https://it.wikipedia.org/wiki?curid=1603928", "title": "Mr Zed", "text": ""}
{"id": "1603929", "revid": "339392", "url": "https://it.wikipedia.org/wiki?curid=1603929", "title": "Mister Zed", "text": ""}
{"id": "1603930", "revid": "339392", "url": "https://it.wikipedia.org/wiki?curid=1603930", "title": "Mr. Zed", "text": ""}
{"id": "1603932", "revid": "339392", "url": "https://it.wikipedia.org/wiki?curid=1603932", "title": "David Traylor", "text": ""}
{"id": "1603933", "revid": "767487", "url": "https://it.wikipedia.org/wiki?curid=1603933", "title": "Tutti i numeri del sesso", "text": "Tutti i numeri del sesso (\"Sex and Death 101\") \u00e8 un film del 2007 scritto e diretto da Daniel Waters.\nTrama.\nRoderick Blank \u00e8 un uomo di successo, appagato sia a livello lavorativo che personale, ma la sua vita verr\u00e0 sconvolta da una misteriosa e-mail in cui sono elencate tutte le donne con cui ha fatto sesso ma anche tutte quelle con cui lo far\u00e0 in futuro. La lista \u00e8 infallibile e scopre che se una donna non compare in essa non potr\u00e0 essere nulla di pi\u00f9 che una semplice amica.\nUn giorno scopre che una psicopatica che seduce gli uomini per poi drogarli e ucciderli \u00e8 l'ultima donna della sua lista."}
{"id": "1603936", "revid": "1305772", "url": "https://it.wikipedia.org/wiki?curid=1603936", "title": "Aspettando il sole", "text": ""}
{"id": "1603940", "revid": "838137", "url": "https://it.wikipedia.org/wiki?curid=1603940", "title": "Vincenzo Savio", "text": "Biografia.\nNacque a Osio Sotto il 6 aprile 1944. Studi\u00f2 nel seminario minore dei salesiani ed emise la professione religiosa il 16 agosto 1961 e quella perpetua nel 1967. Comp\u00ec gli studi teologici a Roma alla Pontificia Universit\u00e0 Salesiana e poi alla Pontificia Universit\u00e0 Lateranense dove consegu\u00ec la licenza in teologia nel 1972. Venne ordinato sacerdote il 25 marzo 1972 nella basilica del Sacro Cuore di Ges\u00f9 a Roma per la Societ\u00e0 salesiana di San Giovanni Bosco.\nNominato vescovo ausiliare di Livorno, titolare di Garriana, il 14 aprile 1993, ricevette l'ordinazione episcopale per l'imposizione delle mani del vescovo di Livorno Alberto Ablondi il 30 maggio dello stesso anno nella chiesa di Santa Maria del Soccorso a Livorno, coconsacranti l'arcivescovo di Vercelli Tarcisio Bertone e l'arcivescovo di Pisa Alessandro Plotti.\nNominato vescovo di Belluno-Feltre il 9 dicembre 2000, prese possesso della diocesi il 18 febbraio 2001.\nPromosse il recupero del vescovado vecchio di Feltre.\nDal 24 al 28 aprile 2002 partecip\u00f2 a Roma, in qualit\u00e0 di vescovo delegato (designato dal Consiglio Episcopale Permanente della Conferenza Episcopale Italiana), al X Simposio dei Vescovi d'Europa.\nIl successivo 19 maggio annunci\u00f2 in cattedrale il sinodo diocesano.\nDal 23 al 25 giugno 2003, su invito del direttore dell'Ufficio Nazionale della Conferenza Episcopale Italiana per la Pastorale della Sanit\u00e0 Sergio Pintor, partecip\u00f2 a Chianciano al Convegno Nazionale dei Direttori degli Uffici Diocesani per la Pastorale della Sanit\u00e0 donando ai presenti una \"testimonianza indicibile di forte speranza\".\nL'11 novembre dello stesso anno ricevette il premio San Martino, massima onorificenza della citt\u00e0 di Belluno.\nColpito da una grave malattia diagnosticata nell'autunno 2002, mor\u00ec nel vescovado di Belluno alle 8:42 del 31 marzo 2004 attorniato dai familiari e da alcuni sacerdoti; il rito esequiale si tenne il 2 aprile nella cattedrale di Belluno e fu presieduto dal cardinale patriarca di Venezia Angelo Scola. All'arrivo della salma nel suo paese natale, Osio Sotto, furono celebrate nuove esequie, presiedute dal cardinale Tarcisio Bertone. Fu poi tumulato nel cimitero di Osio Sotto.\nGenealogia episcopale.\nLa genealogia episcopale \u00e8:"}
{"id": "1603942", "revid": "36426", "url": "https://it.wikipedia.org/wiki?curid=1603942", "title": "Tommaso di Torquemada", "text": ""}
{"id": "1603946", "revid": "124437212", "url": "https://it.wikipedia.org/wiki?curid=1603946", "title": "Pietro Bolognesi", "text": "Attualmente, vive a Padova. Formatosi nell'ambito delle Assemblee dei fratelli, \u00e8 pastore di una Chiesa evangelica di Padova. Docente di teologia sistematica presso l'Istituto di Formazione Evangelica e Documentazione (IFED) di Padova e Fellow all'Institute of Reformed Baptist Studies presso il Westminster Theological Seminary della California e membro del comitato di referenza della Federazione dei teologi evangelici europei (FEET) e gi\u00e0 membro della commissione teologica della Alleanza evangelica mondiale (WEA) e professore di teologia presso l'Istituto Biblico Evangelico (IBEI).\nConvinzioni teologiche.\nCresciuto in un'\"Assemblea dei Fratelli\" a Bologna, vi ha assorbito l'amore per la Parola di Dio. Tale interesse l'ha condotto a proseguire gli studi presso la Faculte' Libre de Theologie Evangelique di Vaux-sur-Seine (Parigi) dove ha seguito i corsi di Henri Blocher. Ha insegnato la teologia sistematica all'Istituto Biblico Evangelico Italiano di Roma (1975-1988) dando anche vita alla rivista \"Studi di teologia\" (1978-). Nel 1988 ha fondato a Padova l'Istituto di Formazione Evangelica e Documentazione (IFED).\nAttraverso la sua azione ha contribuito ad introdurre in larga parte dell'evangelismo refrattario alla teologia, l'idea della sua legittimit\u00e0. Ambienti fino allora ostili alla stessa terminologia teologica, hanno cominciato a farvi riferimento. Con i suoi scritti e le traduzioni ha inoltre fatto conoscere ad un ampio pubblico italiano il pensiero teologico evangelicale. Si pu\u00f2 dire che sia un vero e proprio artigiano dell'identit\u00e0 evangelica e riformata.\nBolognesi \u00e8 una figura di primo piano nell'area evangelicale all'interno del protestantesimo italiano. In questa cornice si impegna per la promozione di una cultura coerente con l'Evangelo. Anzich\u00e9 lasciare che gli evangelici rimangano dipendenti dall'arsenale cattolico o laico, sostiene la necessit\u00e0 di un'elaborazione che, in accordo con la Scrittura, sia alternativa alle altre visioni del mondo. Questo impegno l'ha portato nel 1996 a contribuire alla fondazione di un partito politico di ispirazione evangelica (\"Patto Cristiano Esteso, PACE\") che nelle elezioni politiche di quell'anno si present\u00f2 anche a Padova con un suo candidato alle elezioni per il Parlamento italiano. Il contributo teologico di Bolognesi \u00e8 andato di pari passo con una maggior partecipazione della stessa Alleanza evangelica italiana a questioni di rilevanza pubblica. Il tema ed il problema della laicit\u00e0 delle istituzioni pubbliche oltre che la necessit\u00e0 di un maggior pluralismo culturale sono state al centro della riflessione teologica del Bolognesi in pi\u00f9 occasioni.\nProfili ecclesiali.\nAnziano della Chiesa cristiana evangelica di Padova fin dal 1975, Pietro Bolognesi partecipa attivamente alle attivit\u00e0 delle Assemblee su scala nazionale dove svolge anche un apprezzato ministero di predicazione. Cerca di aiutare tali chiese a riappropriarsi della loro eredit\u00e0 sottolineando la necessit\u00e0 di un autentico profilo confessionale in continuit\u00e0 con esperienze del passato e con la riflessione che si svolge in proposito in altri paesi. Nel contempo promuove diverse iniziative che mirano ad una maggiore collaborazione tra Assemblee del Nord Italia (Area padana) e cerca anche relazioni con Assemblee di altri paesi.\nLa sollecitazione da parte dello stato d'intraprendere trattative con le Assemblee in vista delle Intese previste dall'art. 8 della Costituzione italiana, mette in moto una riflessione sul rapporto tra Assemblee e stato. In collegamento con altri esponenti del movimento (Biginelli, Grosso), Bolognesi ritiene biblicamente plausibile l'uso dello strumento delle intese per la regolamentazione dei rapporti. Ci\u00f2 comporta evidentemente il superamento dell'iniziale stadio di \u201cmovimento\u201d legato a personaggi di riferimento ed una maggiore consapevolezza identitaria. La riflessione tocca anche altre chiese evangeliche che creano un organismo comune ai vari raggruppamenti, l'Alleanza di chiese cristiane evangeliche in Italia (ACCEI), per una regolamentazione dei rapporti tra stato e chiese evangeliche secondo la Costituzione. Nonostante le Assemblee dei fratelli non dispongano di un organo direttivo centrale, durante l'annuale Raduno degli Anziani a Poggio Ubertini (2001), alcuni decidono che l'adesione ad uno strumento come l'ACCEI sia incompatibile con l'appartenenza alle Assemblee dei fratelli. Diverse di esse vengono cos\u00ec estromesse dal movimento attraverso la cancellazione da un Prontuario utilizzato come informale strumento d'associazione al movimento dei fratelli. Questa svolta porta alla creazione nel 2006 delle Chiese Evangeliche Riformate Battiste in Italia (CERBI) che raggruppa chiese che mantengono una chiara fisionomia confessionale.\nStorico della chiesa.\nBolognesi ha anche svolto un importante ruolo nel recuperare la componente storica dell'identit\u00e0 evangelica. Oltre a far conoscere riformatori italiani come Vermigli e Turettini, \u00e8 anche un noto studioso di Calvino.\nHa pertanto concorso a riportare alla ribalta personaggi del passato poco noti favorendo iniziative come la Domenica della memoria celebrata dall'Alleanza evangelica Italiana. In quest'ultimo organismo \u00e8 stato pi\u00f9 volte membro dell'esecutivo, ha diretto il relativo notiziario Ideaitalia (1997-2012) e, ripristinando la prassi della Settimana mondiale di preghiera, ha contribuito a rafforzare l'identit\u00e0 evangelica. Tra le tante pubblicazioni due volumi, in particolare, hanno contribuito a promuovere questo profilo di storico della chiesa: \"Dichiarazioni evangeliche I (1996); II (2017)\". In essi Bolognesi condensa oltre cinquant'anni di dichiarazioni ufficiali del movimento evangelicale internazionale dal raduno internazionale di Berlino (1966) a quello di Citt\u00e0 del Capo (2010). L'attivit\u00e0 accademica di Bolognesi ha contribuito all'intestazione di una strada nel centro di Padova ad un riformatore protestante italiano esiliato del Cinquecento (Pietro Martire Vermigli),nonche' alla apposizione di una targa presso l'universita' di Padova a Pomponio Algieri, uno studente convertitosi a Padova alla fede cristiana e successivamente estradato a Roma dove venne bruciato vivo in Piazza Navona. A riconoscimento del trentennale contributo alla causa della Riforma evangelica egli \u00e8 stato insignito nel 2011 della Laurea \"honoris causa\" (D.D., Doctor in Divinity) da parte della Facolta' di teologia \"Jean Calvin\" di Aix-en-Provence (F) con una Lectio Magistralis su \"La teologia come disciplina elenctica\"."}
{"id": "1603947", "revid": "125337835", "url": "https://it.wikipedia.org/wiki?curid=1603947", "title": "Alpi Occidentali", "text": "Le Alpi Occidentali sono una porzione della catena alpina; nelle varie classificazioni, la denominazione \"Alpi Occidentali\" assume significati diversi, esposti di seguito. \nSecondo il criterio seguito nella Partizione delle Alpi adottata nel 1926, le Alpi Occidentali sono una delle tre grandi parti in cui sono suddivise le Alpi; le altre sono le Alpi Centrali e le Alpi Orientali. Seguendo quest'accezione, le Alpi Occidentali vanno dalla Bocchetta di Altare o colle di Cadibona, dove si uniscono con gli Appennini, al Col Ferret, dove continuano nelle Alpi Centrali. Si trovano perci\u00f2 a cavallo di Italia e Francia. \nLa suddivisione didattica tradizionale italiana segue il criterio della \"Partizione delle Alpi\", suddividendo anch'essa le Alpi in tre parti e dando al concetto di \"Alpi occidentali\" il medesimo significato.\nLa Suddivisione Orografica Internazionale Unificata del Sistema Alpino (SOIUSA), del 2005, invece, non segue invece la tripartizione della catena alpina, usata soprattutto in Italia e Francia, proponendo al suo posto due sole grandi parti: Alpi Occidentali e Alpi Orientali, in armonia con le classificazioni utilizzate negli altri paesi della catena alpina, e specialmente l'Austria. Secondo il criterio della SOIUSA, quindi, le Alpi Occidentali hanno un'estensione pi\u00f9 ampia rispetto ai criteri precedentemente esposti, comprendendo anche il tratto tra Col Ferret e la linea Reno - Passo dello Spluga - Lago di Como - Adda.\nIntese secondo il criterio della SOIUSA, le Alpi Occidentali rivestono un'importanza particolare dal punto di vista orografico, perch\u00e9 racchiudono in s\u00e9 non solo il Monte Bianco, massima vetta delle Alpi, ma anche tutte le altre vette superiori a 4000 m, con la sola eccezione del Pizzo Bernina. Anche dal punto di vista idrografico, questo tratto della catena alpina si segnala, per il fatto che vi si trovano le sorgenti di fiumi importanti, come il Po, il Reno e il Rodano; ai loro piedi si estendono inoltre importanti laghi come il Lago di Ginevra, il Lago di Costanza, il Lago di Zurigo, il Lago di Lugano, il Lago Maggiore e il Lago di Como.\nPartizione delle Alpi.\nNel 1926, a seguito del IX Congresso Geografico Italiano del 1924, venne adottata la Partizione delle Alpi, che prevede la suddivisione del sistema alpino in Alpi Occidentali, Alpi Centrali ed Alpi Orientali.\nNella Partizione delle Alpi e nella suddivisione didattica tradizionale italiana, le Alpi Occidentali vanno dal Colle di Cadibona al Col Ferret. La cima pi\u00f9 elevata \u00e8 il Monte Bianco (4.810\u00a0m).\nLe Alpi Occidentali si suddividono ulteriormente nelle seguenti sezioni:\nSuddivisione Orografica Internazionale Unificata del Sistema Alpino.\nLa Suddivisione Orografica Internazionale Unificata del Sistema Alpino (SOIUSA), presentata nel 2005, non segue la tripartizione delle Alpi del 1926; prevede invece una divisione in due grandi parti: Alpi Occidentali e Alpi Orientali, separate dalla linea Reno - Passo dello Spluga - Lago di Como.\nLe Alpi Occidentali sono a loro volta suddivise nei due grandi settori: Alpi Sud-occidentali ed Alpi Nord-occidentali:\nAlpi Nord-occidentali.\nLe Alpi Nord-occidentali sono divise in 8 sezioni (SZ), 32 sottosezioni (STS) e 89 supergruppi (SPG):\nAlpi Sud-occidentali.\nLe Alpi Sud-occidentali sono divise in 6 sezioni (SZ), 23 sottosezioni (STS) e 46 supergruppi (SPG):"}
{"id": "1603954", "revid": "125428150", "url": "https://it.wikipedia.org/wiki?curid=1603954", "title": "Abbazia di Bonne-Esp\u00e9rance", "text": "Labbazia di Bonne-Esp\u00e9rance, \u00e8 situata nel comune di Estinnes, a Vellereille-les-Brayeux in Belgio. Fondata nel 1130, era destinata inizialmente per ospitare una comunit\u00e0 canonica premostratense, Bonne-Esp\u00e9rance \u00e8 la sola abbazia della Provincia dell'Hainaut, i cui edifici sono sopravvissuti alle sommosse ed alle distruzioni della Rivoluzione francese. Quest'insieme architetturale \u00e8 stato classificato ed iscritto nell'elenco del \u00ab patrimonio eccezionale di Vallonia\u00bb, riparato il 4 maggio 1830, \u00e8 un istituto di insegnamento elementare e secondario.\nL'abbazia di Bonne-Esp\u00e9rance.\nStoria.\nLa principale fonte che permette di illustrare parzialmente la storia dell'abbazia \u00e8 il lavoro di Englebert Maghe (42\u00ba abate di Bonne-Esp\u00e9rance), intitolato \"Chronicum Ecclesiae Beatae Mariae Virginis Bonae Spei\", o pi\u00f9 semplicemente, \"Chroniques de Bonne-Esp\u00e9rance\" (1704). Prima della pubblicazione di questo lavoro stampato, Maghe ha dovuto classificare, raccogliere e compilare tutti i documenti dell'abbazia in una raccolta, catalogata in diciotto volumi, attualmente conservato con cura.\nOrigini.\nTutto inizia con certo Raynard, signore di Croix-lez-Rouveroy. Suo figlio Guillaume, \u00e8 sedotto da alcune idee di Tanchelmo (Tanchelin o Tanchelme), che era un eretico, chi imperversava nella regione di Anversa. Tuttavia, il fondatore dell'Ordine dei Canonici Regolari Premostratensi, Norberto di Xanten, riusc\u00ec a convertire Guillaume de Croix alla fede cattolica. In segno di riconoscimento, Raynard offre allora alla comunit\u00e0 dell'abbazia di Pr\u00e9montr\u00e9, una parte delle sue terre situate a Ramegnies, una localit\u00e0 vicina a Merbes-Sainte-Marie e Peissant.\nMentre Guillaume segue Norbert all'abbazia di Pr\u00e9montr\u00e9, altri religiosi dello stesso ordine si stabiliscono a Ramegnies nel 1126, per fondare un nuovo monastero. Sono conadati da un certo Odon, inizialmente Canonico a Laon, quindi a Cuissy-et-Geny, divenendo in seguito abate di Bonne-Esp\u00e9rance. La Comunit\u00e0 non resta a lungo a Ramegnies e decide di stabilirsi pi\u00f9 tardi a Sart-Richevin, sul territorio di Vellereille-les-Brayeux. Nel 1128, la fondazione si stabilisce nell'abbazia l'anno successivo, Odon viene nominato primo abate della comunit\u00e0 religiosa. Infine, nel 1130 viene fatto un secondo trasloco, condotto da Odon con i suoi canonici attuali, sopra la valle di Haine. Molto probabilmente, questi due traslochi sono stati fatti per una mancanza d'acqua potabile ed un'instabilit\u00e0 del terreno.\nL'origine del nome Bonne-Esp\u00e9rance sono un po' oscure. Questo nome appare per la prima volta nel 1131 in una carta di Li\u00e9thard o Li\u00e9tard, allora vescovo di Cambrai. Secondo una prima ipotesi, i canonici, felici di avere infine trovato un posto definitivo per stabilire la loro comunit\u00e0, avrebbero battezzato la loro casa Bona Spes, traduzione latina di buona speranza. La leggenda dice anche che scoprendo l'unit\u00e0, Odon esclam\u00f2 \u00ab Bon\u00e6 spei fecisti filios tuos \u00bb, dal latino, significa, \u00ab hai ispirato ai tuoi figli la buona speranza \u00bb. La seconda ipotesi raccomanda che un culto a Notre-Dame de Bonne-Esp\u00e9rance esisteva gi\u00e0 al momento della fondazione dell'abbazia.\nSviluppo economico.\nIl XII secolo e il XIII secolo rappresentano un periodo importante per lo sviluppo economico dell'abbazia, in due secoli circa, la Comunit\u00e0 acquisisce molte migliaia di ettari di terre disperse qua e l\u00e0 tra la contea di Hainaut, il Ducato del Brabante e la Provincia di Namur. Alla fine del Ancien r\u00e9gime (\u00e8 un termine che indica il sistema di governo vigente in Francia tra il XVI e il XVIII secolo), si contano circa 4.700 ettari di terre, ci\u00f2 che fa di Bonne-Esp\u00e9rance un'importante potenza fondiaria.\nGi\u00e0 nel 1130, i canonici di Bonne-Esp\u00e9rance non partono dal nulla, infatti Raynard offre alcuni dei suoi terreni all'abbazia, seguito da altri cristiani generosi. I terreni in questione sono rapidamente mantenuti dai fratelli laici, chi esercitano soprattutto un'attivit\u00e0 manuale e normalmente non sono destinati a sacerdozio. Questi ultimi vivono in piccoli pi\u00f9 vicini ai terreni diretti. La situazione economica della Comunit\u00e0 resta stabile fino al XVI secolo. Tuttavia, fin dal XIV secolo, andava calando il numero di fratelli convertiti, cos\u00ec i canonici devono fare appello ai domestici. Il declino progressivo di questa prosperit\u00e0 dell'abbazia li porta anche a congedare quasi tutta la gente assunta per lavorare.\nFilippo di Harveng.\nUn personaggio chiave, che partecipa sostanzialmente alla prosperit\u00e0 economica della Comunit\u00e0, \u00e8 il fratello Filippo di Harveng (inizio XII secolo-1183), priore di Bonne-Esp\u00e9rance nel 1130-1131. Verso il 1147, litiga con il famoso monaco Bernardo di Chiaravalle sul trasferimento di un religioso di Bonne-Esp\u00e9rance verso l'Abbazia di Clairvaux. Quest'incidente conduce i superiori di Filippo a condannarlo all'esilio nel 1148. Ma, tre anni pi\u00f9 tardi, ritornano sulla loro decisione e finiscono per scagionarlo. Nel 1152, Filippo di Harveng pu\u00f2 dunque ritornare al monastero, di cui diventa il secondo Prelato dal 1157 al 1182.\nAccanto alla gestione quotidiana di Bonne-Esp\u00e9rance, Filippo di Harveng \u00e8 un grande intellettuale. Gli attribuiscono molte lettere a carattere teologico o pi\u00f9 personali, come l'opera \"Ex\u00e9g\u00e8se\" (\"Esegesi\", ossia lo studio approfondito e critico di qualsiasi documento), come ad esempio un opuscolo su Damnation de Salomon (Dannazione di Salomone), o la Agiografia scritta in prosa e fatta in rima ed anche commenti su il Cantico dei cantici. Alcune queste opere offrono informazioni utili alla comprensione della vita religiosa durante XII secolo, in particolare all'Ordine dei Canonici Regolari Premostratensi. Infine, gli hanno attribuito molto spesso degli errori in alcune poesie.\nGuerre e saccheggi.\nLa prima parte del XVI secolo \u00e8 segnata nella regione dai confronti tra le truppe di Francesco I di Francia e quelle di Carlo V d'Asburgo. In quel periodo sorgono anche le tensioni tra cattolici e protestanti. Nel 1542, la formazione del futuro Re, Enrico II di Francia, figlio di Francesco I, assedia la citt\u00e0 di Binche, situata a quattro chilometri da Bonne-Esp\u00e9rance. I dintorni sono inevitabilmente saccheggiati dai soldati e l'abbazia non sfugge al saccheggio, chi si riprodurr\u00e0 nuovamente nel 1554.\nBen peggiore ancora, il 10 novembre 1568, in pieno contesto di guerre religiose, il principe Guglielmo I d'Orange, invade l'abbazia ed i suoi soldati incendiano tutti gli edifici. La Comunit\u00e0 scappa verso i suoi rifugi stabiliti a Mons e a Binche, ma il primo \u00e8 attaccato nel 1572 dalle truppe di Luigi di Nassau, e il secondo subisce la stessa sorte nel 1576. Cos\u00ec segue un periodo d'indebitamento e di precariet\u00e0 per la Comunit\u00e0 norbertina.\nLa rinascita.\nAll'inizio del XVII secolo, la Comunit\u00e0 norbertina tenta di sollevarsi ed inizia a prendere in prestito fondi per potere restaurare gli edifici abbaziali. Possono anche contare su tanti magnati, infatti, i governatori di Paesi Bassi spagnoli, l'arciduca Alberto d'Austria e Isabella Clara Eugenia d'Asburgo si mostrano generosi verso le Comunit\u00e0 religiose i cui edifici sono stati devastati dalle guerre di religione. Cos\u00ec Bonne-Esp\u00e9rance pu\u00f2 dunque beneficiare di grandi restauri.\nTuttavia, i prestiti si moltiplicano sotto la gestione di Agostino di Felleries (1642-1671), e la situazione finanziaria dell'abbazia \u00e8 come il suo successore, Englebert Maghe (1671-1708), deve fare fronte a numerosi processi. Per la difesa della Comunit\u00e0, egli decise di riunire tutti i documenti riguardanti l'abbazia in un prezioso catalogo, di cui i diciotto volumi sono attualmente ancora conservati nella biblioteca.\nAl XVIII secolo, la contea di Hainaut, sotto la sovranit\u00e0 austriaca, conosce un lungo periodo di prosperit\u00e0 e di pace. Un vasto cantiere d'ammodernamento degli edifici di Bonne-Esp\u00e9rance cominciano fin dal 1714 con le realizzazioni neo-classiche dell'architetto Nicola di Brissy di Mons e si concludono poco prima della Rivoluzione francese, con in particolare costruzione, dal 1770 al 1776, della nuova chiesa di abbazia disegnata da Laurent-Beno\u00eet Dewez.\nLe conseguenze della Rivoluzione francese.\nDopo la Battaglia di Jemappes, che vede affrontarsi le truppe rivoluzionarie ed austriache, la Comunit\u00e0 norbertina \u00e8 costretta a lasciare il monastero, dichiarato \u00ab bene nazionale \u00bb da parte dei rivoluzionari francesi nel 1793. Gli austriaci riprendono temporaneamente il controllo della regione ed i canonici riacquistano l'abbazia. L'abbazia non sfugge tuttavia al saccheggio dalle truppe francesi il 13 maggio 1794. Nello stesso periodo, le abbazie vicine di Lobbes e d'Aulne sono distrutte dai soldati del generale Charbonnier.\nIl 6 marzo 1797, le truppe rivoluzionarie francesi cacciano definitivamente gli ultimi religiosi da Bonne-Esp\u00e9rance. Gli edifici vengono venduti e riacquistati in segreto dalla Comunit\u00e0 tramite l'agricoltore di Basse-Cour. Ma le difficolt\u00e0 a riprendere la vita monastica sono tali che gli ultimi canonici sopravvissuti, il 29 dicembre 1821, fanno regalo della loro abbazia al seminario episcopale della Diocesi di Tournai. Il vescovo di Tournai decide, il 4 maggio 1830, di aprire negli edifici dell'abbazia un \u00ab piccolo seminario \u00bb, cio\u00e8 un istituto di insegnamento destinato alla formazione dei sacerdoti.\nVita quotidiana dei canonici.\nLe Comunit\u00e0 norbertina seguiva la regole di Sant'Agostino d'Ippona. La vita monastica si divideva tra vita contemplative e vita attiva, secondo il desiderio di Norberto di Xanten.\nLa vita contemplative ed intellettuale.\nUffici chiamate Matines (letture di salmi) e Laudes venivano usati prima dell'alba. Laudes comprendeva generalmente tre salmi, una lettura ed una cantico biblico. Il giorno del canonico cominciava ordinariamente verso le 04:00 del mattino. Avevano luogo delle messe, una meditazione, l'ufficio di Prime (nell'avanzare del giorno) e le colpe (confessione pubblica dei suoi peccati). Verso le 07:30 della mattina, i giovani prendevano parte alla lezione di teologia, mentre i pi\u00f9 vecchi si dedicavano a studi vari. Alle 09:00 veniva celebrata la liturgia delle ore di Tierce, seguita da una grande-messa conventuale e dalla liturgia delle ore di Sexte. Verso le 10:30 riprendeva un periodo di studio fino al pranzo. Alle 11:30, un canonico suonava la campana per annunciare il pranzo. Il pranzo si faceva in silenzio ed un canonico recitava, dal quadro di comando, dei versetti della bibbia. La discussione tra canonici tuttavia era autorizzata, in un pranzo alla settimana.\nDopo aver cenato, la Comunit\u00e0 si spostava alla chiesa per Miserere e la liturgia delle ore di None. Dopo tutte queste liturgie, i canonici avevano diritto ad un tempo di ricreazione e una volta alla settimana, ad una passeggiata. Dopo la ricreazione, si rimettevano a studiare fino ai Vespri, al crepuscolo. Finita liturgia delle ore, ognuno raggiungeva la propria camera per un ultimo momento di studio. Verso le 17:00 era il momento della cena, sempre presa in silenzio, che chiamavano cos\u00ec spuntino. Alle 19:00 vi era un'ultima ricreazione che precedeva la liturgia delle ore di Complies, verso le 20:00, tutti andavano a dormire.\nLa biblioteca.\nLa parte che funge ancora da biblioteca, oggi \u00e8 della prelatura degli abati di Patoul, cio\u00e8 verso 1713-1718, ma si attesta che un'altra parte \u00e8 dal 1510- 1537, che fungeva prima da biblioteca. Questo locale \u00e8 stato interamente rinnovato e funge anche da sala per conferenza. Le copie dei manoscritti c'erano sin dagli inizi di Bonne-Esp\u00e9rance, continuando anche dopo la comparsa della stampa.\nAlla fine del XVIII secolo, un buono numero di lavori \u00e8 scomparso o \u00e8 stato mosso in posti diversi. Tuttavia, alcuni manoscritti si trovano ancora a Bonne-Esp\u00e9rance:\nAltri manoscritti sono conservati in posti diversi, come alla biblioteca dell'Universit\u00e0 di Mons Hainaut, alla Biblioteca reale del Belgio a Bruxelles, all'Abbazia di Maredsous, a L'Aia, a Parigi ed anche a Tournai. Fra questi, si pu\u00f2 citare:\nLa vita \u00ab secolare \u00bb.\nFin dalla fondazione dell'abbazia, succede che i canonici fossero destinati ad esercitare il ministero parrocchiale, cio\u00e8 la funzione di un sacerdote di campagna. Infatti, numerose parrocchie delle regioni vicine appartenevano all'abbazia. Si trattava, nell'ordine alfabetico, delle cure di Anderlues, Bois-d'Haine, Carni\u00e8res, Chaumont-Gistoux, Courcelles, Croix-lez-Rouveroy, Erquelinnes, Familleureux, Fayt, Feluy, Gentinnes, Gouy-lez-Pi\u00e9ton, Haine-Saint-Paul, Huizingen, Leugnies, Mont-Sainte-Aldegonde, Mont-Sainte-Genevi\u00e8ve, Morialm\u00e9, Morlanwelz, Orbais, Ressaix, Seneffe, Senzeille, Sombreffe, Soumoy, Thorembais-Saint-Trond e non lontano dalla Comunit\u00e0 Vellereille-les-Brayeux..\nQuesta similarit\u00e0 con il clero secolare \u00e8 soltanto apparente. Infatti, i canonici in parrocchia dovevano sempre obbedire all'abate e ritornare nella Comunit\u00e0 quando gli veniva ordinato di farlo. Inoltre, dovevano, come all'abbazia, vivere male, digiunare, astenersi regolarmente, mangiare con sobriet\u00e0... Inoltre non erano liberi di circolare e non potevano, ad esempio, rendere visita ai loro genitori senza autorizzazione dell'abate. Ogni azione temporale o personale dei norbertini era disciplinata dall'abate, il ministero parrocchiale restante era dell'autorit\u00e0 del vescovo di Cambrai.\nTre compiti fondamentali spettavano al canonico in parrocchia. La prima era, naturalmente, decima. La seconda consisteva in sopraddote, cio\u00e8 risorse necessarie all'intervista della chiesa presbiteriana, comprendente il salario del sacerdote in funzione. L'ultima proveniva dalla casuale, in altri termini le offerte versate dai fedeli in occasione della messa.\nLa vita caritatevole.\nSi sa che un'infermeria esisteva a Bonne-Esp\u00e9rance dopo il 1260. Vi si occupavano e curavano giovani pazienti, anziani o invalidi della regione. Da sempre, l'abbazia di Bonne-Esp\u00e9rance, si preoccupava di accogliere i pi\u00f9 poveri e cos\u00ec la gente del popolo doveva avere molta considerazione per questa Comunit\u00e0, di cui se ne occupava e nutriva. Nel 1787, si cita del resto che il denaro dedicato alle elemosine ed alle spese dell'ospizio rappresentava il quarto dei redditi ammucchiati dall'abbazia. Questi redditi provenivano dalle numerose dipendenze (aziende agricole, terre, estrazioni di carbone) che possedeva l'abbazia.\nArchitettura.\nDelle prime costruzioni in stile romanico, non resta nulla. In compenso, esistono molte parti di stile gotico, come il chiostro, la sala capitolare, la cucina, la circonferenza della basilica ed alcuni elementi della vecchia chiesa dell'abbazia (finestre, colonne) integrate nelle pareti dell'attuale basilica. La parte principale dell'abbazia, di stile neoclassico, \u00e8 datata XVIII secolo. Altri annessi sono stati costruiti, nel XIX secolo e nel XX secolo, l'ultima realizzazione in data \u00e8 la piscina del collegio, nel 1969.\nL'unit\u00e0 abbaziale \u00e8 la pi\u00f9 segnalata e fa parte del patrimonio principale riconosciuto come tale dalla Regione di Vallonia da molti decenni. Durante gli anni 90, la basilica di Bonne-Esp\u00e9rance, ha beneficiato di sovvenzioni destinate al restauro esterno di questa chiesa abbaziale e della circonferenza, il 95% di queste sovvenzioni provenivano dal contributo della Regione di Vallonia, in materia di salvaguardia del patrimonio principale, il 5% restante che rappresenta il denaro raccolto dall'ASBL (Associazione senza scopo lucrativo), i lavoratori dell'abbazia ma anche le sovvenzioni versate dal comune d'Estinnes. Infine, importanti restauri degli edifici che circondano il giardino sono iniziati nel 2005, sempre grazie a sovvenzioni della Regione di Vallonia, del comune di Estinnes ed alla generosit\u00e0 dei vecchi ed amici di Bonne-Esp\u00e9rance, implicando altre associazioni senza scopo lucrativo.\nLa facciata e le ali del giardino botanico.\nOccorre sapere che all'epoca, il giardino botanico non esisteva. In sostituzione di questo giardino vi era una corte, detta \u00ab Tribunale d'onore \u00bb, \u00e8 datava XVII secolo. Tutti gli edifici che circondano il giardino sono datati, intorno al XVIII secolo.\nEntrando in questo giardino, si pu\u00f2 osservare inizialmente di ogni lato un edificio che presenta nel proprio centro una vecchia porta caratterizzata da una torretta. L'edificio di sinistra \u00e8 occupato oggi dalla sezione primaria del collegio, mentre quello di destra fa parte del vecchio \u00ab cortile \u00bb (1765-1769), abitata anche tuttora. Lo vista si gira in seguito verso la facciata principale al centro e le due ali principali del giardino, di stile neoclassico, sono opere di Nicola di Brissy, architetto originario di Mons.\nLa facciata (1738-1741), di una lunghezza di 76 metri, \u00e8 fiancheggiata da due padiglioni, tra cui quello del padre abate a sinistra. Il resto dell'edificio da parte sua era destinato all'alloggio degli ospiti. Si osserva che il centro della facciata \u00e8 costituito soltanto da pietre, \u00e8 con ci\u00f2 che gli ospiti importanti accedevano ai loro appartamenti. Si accede allora al piano di questa vecchia zona degli ospiti con un'ampia scala in pietra blu ed in quercia scolpita. Le due rampe della scala presentano dei motivi sotto forma di quadrati e raggiungono il piano per formare una balaustra.\nL'ala principale di sinistra (1767) presenta al centro una barriera con un quadrante solare. Quella di destra (1760) presenta da parte sua, un'arcata con molte vetrate. Accanto a quest'ala principale di destra, tra l'ala e la facciata, esiste un'ampia barriera chiamata barriera \"di Felleries\", costruita sotto la prelatura dell'abate eponimo.\nLa zona abbaziale.\nIl padiglione a sinistra della facciata riparava gli appartamenti del padre abate, vi si accede tramite una scala curva di quercia. Al piano si trova un oratorio datato circa la met\u00e0 del XVIII secolo, incorniciato di quercia, con il suo altare. La corte dell'oratorio rappresenta una stella, mentre la parte alta rappresenta Dio nelle nuvole in Trompe-l'\u0153il. L'esistenza di un quartiere abbaziale a Bonne-Esp\u00e9rance \u00e8 attestato fin dalla fine del XV secolo, questo quartiere \u00e8 stato rinnovato tra il 1570 e il 1588, aumentato nel 1640.\nLa chiesa.\nLa chiesa di Bonne-Esp\u00e9rance, \u00e8 in stile gotica, datata nella sua parte principale verso la fine del XIII secolo. L'ala del nord \u00e8 stata leggermente costruita pi\u00f9 tardi. Le vene delle volte di testata ricadono su \u00ab fondi di lampade \u00bb di due tipi, o in pietra bianca di Avesnes o in pietra blu di \u00c9caussinnes.\nMolti elementi mostrano che il chiostro ha subito rimaneggiamenti tra il XVI secolo e il XVIII secolo. Rester\u00e0 aperto sul giardino interno fino al 1715, data nella quale delle finestre hanno sostituito le arcate aperte sul giardino.\nL'ala occidentale del chiostro presenta il resto di una porta gotica (XV secolo o XVI secolo), all'architrave e una graffa.\nIl refettorio.\nIl primo refettorio che ha conosciuto Bonne-Esp\u00e9rance \u00e8 del XII secolo. Un secondo refettorio era stato ricostruito tra 1510 e il 1537. Quest'ultimo \u00e8 stato demolito all'inizio del XVIII secolo per lasciare il posto a quello che si pu\u00f2 ancora ammirare oggi. L'attuale refettorio \u00e8 datato 1738.\nLungo le pareti sono disposti dei banchi in quercia che sostengono delle mensole scanalate. Su questi stessi banchi, dinanzi ai quali si elaboravano le tavole, si sedevano i canonici per prendere i loro due pasti quotidiani.\nNell'angolo sinistro del lato occidentale si trova un pulpito da cui il lettore recitava voce alta durante il pasto dei passaggi della bibbia. Davanti a questo pulpito di legno, si osserva un basso rilievo che rappresenta un vescovo barbuto. Gli specialisti pensano che si tratti di Sant'Agostino d'Ippona. A destra del pulpito si trova un tessuto curvato, che rappresenta Cristo in croce, tra Vergine Maria e San Giovanni.\nLa parete sudorientale quasi interamente coperta di tessuti, curvati e lavorazioni in legno di quercia (altezza massima: 2,80\u00a0m, larghezza: 1,30\u00a0m). Cinque scene, dipinte da Bernard Fromont (1715-1755), di Valenciennes, raccontano la vita di San. Norberto di Xanten. La prima evoca la conversione di Norberto nel 1115, sulla strada di Xanten a Vreden (citt\u00e0 della Germania nella Renania Settentrionale-Vestfalia). Una visione, che lo condurr\u00e0 alla sua conversione, lo sorprende mentre \u00e8 a cavallo. Sulla seconda scena, si pu\u00f2 riconoscere la Vergine Maria con Ges\u00f9. Degli angeli mostrano a San Norberto il vestito bianco che sar\u00e0 portato dai norbertini. La terza scena, il fondatore dell'ordine predica ad Anversa, nel 1122, \u00e8 verso una chiesa di Anversa, contro Tanchelin, eretico rappresentato torse nudo. La quarta scena descrive l'entrata a Roma di Norbert. Quest'ultimo aveva contribuito alla rimettere sul trono il Papa Innocenzo II, cacciato dall'Antipapa Anacleto II. San. Norberto di Xanten viene vestito di bianco, e viene insignito delle nomina di Arcivescovo. Infine, l'ultima scena rappresenta Norberto ammalato, che si prepara alla morte, nel giugno 1134. molti discipoli circondano l'abate malato.\nQuesti cinque scene sono state effettuate da Fromont tra 1740 e il 1755. Le iconografie di queste scene sono state messe in stampe da Corneille Galle, pubblicate ad Anversa in 1622.\nInfine, il soffitto \u00e8 incurvato, i suoi architravi in pietra profilata che si posano su banchi di comando che superano i pilastri di quercia.\nLa cucina.\nLa cucina attuale \u00e8 datata circa met\u00e0 del XVI secolo ed \u00e8 in stile gotico. Attualmente serve ancora per la preparazione dei pasti. Due pilastri di pietra dividono il locale in due navate di tre campate.\nScavi effettuati nel 1957 hanno portato in evidenza, un metro sotto l'attuale pavimento, un altro pavimento datato nella prima met\u00e0 del XVII secolo e ancora pi\u00f9 a circa 1,40\u00a0m, vi \u00e8 un altro pavimento ancora pi\u00f9 vecchio sul quale posava la base delle colonne.\nLa sala delle assemblee.\nLa sala delle assemblee presenta delle volte in stile gotico ed \u00e8 datata verso la fine del XVIII secolo o dell'inizio del XIV secolo. Questa sala \u00e8 composta da due volte da tre campate, con due colonne centrali che ricevono la imposta delle nervature delle sei portate. La parete laterale fu costruita bene meglio molto dopo la costruzione iniziale di questa sala, infatti in realt\u00e0, la sala era pi\u00f9 vasta, e aveva quattro colonne centrali. All'epoca anche, ampie aperture garantivano la comunicazione tra l'ala del chiostro e questa sala, che sono state sostituite da una parete pi\u00f9 recente.\nLa basilica ed il sagrestia.\nL'attuale chiesa dell'abbazia \u00e8 di stile neoclassico, \u00e8 opera di un architetto famoso Laurent-Beno\u00eet Dewez (1731-1812) dei Paesi Bassi austriaci. Si tratta in realt\u00e0 della terza chiesa costruita in questo posto. Una prima chiesa, di cui non si \u00e8 conservata alcuna traccia, \u00e8 era stata costruita nel 1132. In seguito, nel 1212 ci sono state delle aggiunte che sono state conservate per la costruzione della seconda chiesa tra il 1266 e il 1274, prima di crollare nel 1277. La seconda costruzione, in neoclassico, si estende su 64 metri di lunghezza. In occasione di lavori di ristrutturamento tra 1473 e il 1495, vi \u00e8 stata aggiunta una torre gotica che si pu\u00f2 ancora ammirare oggi. Questa chiesa si \u00e8 incendiata nel 1568, quindi restaurata all'inizio del XVII secolo. Dopo la sua demolizione, \u00e8 stato deciso di sostituirla con l'attuale chiesa, costruita tra 1770 e il 1776.\nNel 1957, una lettera apostolica del Papa Pio XII, eleva l'abbazia Notre-Dame de Bonne-Esp\u00e9rance a un rango di basilica minore.\nIl piccolo seminario ed il collegio Notre-Dame de Bonne-Esp\u00e9rance.\nBonne-Esp\u00e9rance era allora un internato aperto soltanto ai ragazzi. Si trattava, della Diocesi di Tournai, per formare futuri sacerdoti cattolici. La societ\u00e0 evolve, e Bonne-Esp\u00e9rance diventa nel 1985 un collegio misto ed aperto agli allievi esterni. L'internato, sempre riservato ai ragazzi, \u00e8 ancora occupato finora da un piccolo centinaio di allievi."}
{"id": "1603957", "revid": "287204", "url": "https://it.wikipedia.org/wiki?curid=1603957", "title": "Paul Groussac", "text": "Giovinezza.\nSecondo di quattro figli di Catherine Deval e di Pierre Groussac, era il discendente di un'antica famiglia della Linguadoca. La famiglia d'origine, cattolica e provinciale, viveva senza lusso, ma nell'agiatezza. Affront\u00f2 gli studi classici a Tolosa. Dopo la morte della madre, nel 1858, fu inviato per alcuni mesi dalla nonna a Sor\u00e8ze. Qui studi\u00f2 nel collegio dei dominicani e conobbe padre Lacordaire, uno scrittore romantico che esercit\u00f2 una forte influenza su di lui. In quest'epoca la sua massima fonte di ispirazione intellettuale fu il poeta Victor Hugo. Nel 1865 si iscrisse all'Accademia Navale di Brest, ma in seguito scelse di abbandonare la carriera militare. Si iscrisse allora all'Accademia di Belle Arti di Tolosa, ma presto disgustato del rigorismo degli studi decise di abbandonare anche questa. Lo stesso anno Groussac ottenne dal padre il permesso per compiere un lungo viaggio, tuttavia, una volta arrivato a Parigi, si accorse di avere troppo poco denaro per continuare.\nEmigrazione in Argentina.\nNon volendo tornare indietro in condizioni di indigenza, il giovane Groussac decise di spendere il tutto il denaro che gli restava e imbarcarsi a poco prezzo sulla prima nave in partenza. La scelta casuale cadde sul veliero Anita, con destinazione Buenos Aires. Sembra che la sua decisione di emigrare sia stata influenzata anche dal disappunto provocato dalle seconde nozze di suo padre. Groussac portava con s\u00e9 una lettera di raccomandazione del filosofo Adolphe Gatien-Arnout, ex-sindaco di Tolosa, diretta a un suo ex-compagno di universit\u00e0, Amadeo Jacques, da tempo emigrato in Argentina e sposato con l'aristocratica Benjamina Augier Echag\u00fce. Groussac rester\u00e0 a Buenos Aires per tutto il resto della sua vita. Sbarcato finalmente a Buenos Aires, il giovane francese cominci\u00f2 a vagare per le strade senza conoscere una parola di spagnolo. Paradossalmente proprio per questo motivo fu arrestato, perch\u00e9 la polizia sospettava che simulasse di essere uno straniero allo scopo di evitare la chiamata alle armi nella guerra paraguayana.\nMaturazione intellettuale e vocazione politica.\nChiarito l'equivoco grazie all'aiuto delle autorit\u00e0 consolari, Groussac riusc\u00ec a trovare un lavoro come pastore di pecore a San Antonio de Areco. Una lettera del padre lo spinse a ritornare alla \u00abvita civilizzata\u00bb. Nei successivi diciassette anni Groussac comp\u00ec una straordinaria metamorfosi da pecoraio a intellettuale: insegn\u00f2 matematica in un collegio mentre studiava da autodidatta alla Biblioteca Pubblica di Buenos Aires. Si interess\u00f2 profondamente alla lingua spagnola, acquisendo le conoscenze di uno studioso. Insegn\u00f2 all'Universit\u00e0, alla Scuola Normale e al Collegio Nazionale. Cominci\u00f2 anche a pubblicare, collaborando alla \"Revista Argentina\" e dirigendo \"La Uni\u00f3n\", periodico governativo della provincia di Tucum\u00e1n, dove rimase undici anni per incarico del governatore, Federico Helguera. Scrisse anche per il quotidiano \"La Raz\u00f3n\", sulle pagine del quale pubblic\u00f2 un polemico studio su una possibile espulsione dei gesuiti dalla provincia. Divent\u00f2 in seguito direttore anche della \"Raz\u00f3n\". Diresse inoltre la Scuola Normale di Tucum\u00e1n e fu nominato provveditore agli studi per la provincia. In seguito, nel 1874, divenne ispettore nazionale per l'educazione. Nel 1879, nel corso di uno dei suoi viaggi come ispettore nazionale, conobbe e spos\u00f2 una giovane di Santiago del Estero, Cornelia Beltr\u00e1n, imparentata con il musicista Alberto Williams e appartenente all'alta societ\u00e0 argentina. In questi anni divent\u00f2 un campione della difesa del laicismo nell'educazione nazionale argentina, presentando una relazione sullo stato dell'educazione primaria. Ritorn\u00f2 a Parigi per un breve periodo nel 1883, pubblicando su Le Figaro e inviando le sue corrispondenze al quotidiano argentino \"El Diario\".\nDirettore della Biblioteca Nazionale e ultimi anni.\nNel 1884 ritorn\u00f2 ad abitare a Buenos Aires con la sua famiglia. Fu coinvolto in un'attiva vita pubblica, appoggiando candidature politiche per il governo o la presidenza. Per diffondere le sue idee fond\u00f2, insieme a Lucio L\u00f3pez, Delf\u00edn Gallo, Roque Sa\u00e9nz e Carlos Pellegrini, il quotidiano \"Sud-Am\u00e9rica\", di idee liberali e in opposizione al governo. Nel 1885, per ordine del presidente Roca, fu nominato di nuovo ispettore nazionale per l'educazione e anche direttore della Biblioteca Nazionale di Buenos Aires. Un incarico importante, quest'ultimo, perch\u00e9 la biblioteca, prima privata, era stata appena nazionalizzata e doveva essere riorganizzata. Lo scrittore manterr\u00e0 questa carica fino alla sua morte, quarantaquattro anni pi\u00f9 tardi. Nello stesso periodo si discuteva della legge nazionale sull'educazione e Groussac entr\u00f2 in dura polemica con la stampa cattolica e con i difensori dell'educazione confessionale. \nNel 1894 decise di fondare un giornale in francese \"Le Courrier Fran\u00e7ais\", dedicato a politica, letteratura e commercio, con l'appoggio finanziario dell'industriale Clodomiro Hileret. Le pubblicazioni furono sospese dopo due anni. Negli anni successivi alla chiusura del \"Courrier\", Groussac si dedic\u00f2 totalmente alla Biblioteca Nazionale, riordinandola, amministrandola e incrementandone enormemente il patrimonio librario grazie a numerose donazioni che riusc\u00ec a promuovere. Intanto le sue condizioni di salute si fecero malferme, in particolare cominci\u00f2 a diventare cieco. Nel 1926, dopo un'operazione di glaucoma, perse anche quel poco di vista che gli rimaneva, rimanendo completamente cieco fino alla morte, sopravvenuta pochi anni dopo, quando aveva 81 anni. Groussac riposa nel famoso Cimitero della Recoleta a Buenos Aires.\nOpere.\nLe sue opere pi\u00f9 importanti sono \"La Biblioteca\" (id. 1896) e \"Anales de la Biblioteca\" (Annali della Biblioteca, 1900), antologie di saggi critici e storici e raccolte di documenti pertinenti alla storia della regione del R\u00edo de la Plata. Le sue opere storiche come \"Estudios de historia argentina\" (Studi di storia argentina) e \"Ensayo hist\u00f3rico sobre el Tucum\u00e1n y el Mendoza y Garay\" (Saggio storico sul Tucum\u00e1n, Mendoza e Garay) si segnalano per ricchezza di informazioni, vividezza delle descrizioni dei personaggi e degli ambienti e per lo stile lucido e preciso. Fra le sue opere narrative si ricordano il romanzo \"Fruto vedado\" (Frutto proibito) e la raccolta \"Relatos argentinos\" (Racconti argentini).\nGroussac e Borges.\nCome redattore della rivista \"Sud-Am\u00e9rica\", Groussac fu in contatto con tutto il mondo letterario dell'Argentina. La sua reputazione postuma fu rafforzata dall'opera del suo amico Jorge Luis Borges che lo cita spesso nei suoi saggi critici e che scrisse il suo necrologio. Nella sua autobiografia Borges menziona ammirato l'influenza di Groussac su Alfonso Reyes, scrittore che apprezzava moltissimo: \u00abAlfonso Reyes mi ha detto: Groussac, che era francese, mi ha insegnato come si scrive in castigliano\u00bb. Come critico letterario Groussac era noto per la sua spietatezza e per il suo carattere intrattabile, oltre che per il suo sarcasmo fulminante. Borges analizz\u00f2 una delle sue recensioni pi\u00f9 insultanti come esempio nell\"'Arte de injuriar\" (L'arte dell'ingiuria) un articolo di \"Sur\". Fra Borges e Groussac ci sono alcuni curiosi paralleli biografici: fra il 1955 e il 1973 anche Borges fu direttore della Biblioteca Nazionale ed entrambi divennero ciechi mentre ricoprivano questa carica."}
{"id": "1603959", "revid": "124531383", "url": "https://it.wikipedia.org/wiki?curid=1603959", "title": "Torre di Babele", "text": "La torre di Babele (, \"migd\u00e0l Bav\u00e8l\") \u00e8 la leggendaria costruzione di cui narra la Bibbia nel libro della \"Genesi\": , che presenta un parallelo in un poema sumerico, \"Enmerkar e il signore di Aratta\", e nel \"Libro dei Giubilei\" (10, 18-27). Riferimenti pi\u00f9 o meno ampi ad essa si trovano anche nelle opere di scrittori d'et\u00e0 ellenistica e romana: nei frammenti di Alessandro Poliistore e di Eupolemo (Eus., \"Pr\u00e6p. Ev.\", IX), negli \"Oracoli sibillini\" (III. 117-129), in Flavio Giuseppe (\"Ant. Jud.\", I.4.3).\nLa storia biblica della Torre di Babele deriva probabilmente dalla reale e principale ziqqurat di Babilonia (\"Babele\" \u00e8 considerato sinonimo di Babilonia), conosciuta come Etemenanki, centro religioso principale della citt\u00e0 e di tutta l'area circostante.\nArcheologia.\nDal punto di vista archeologico, si fa corrispondere la biblica Torre di Babele alla grandissima ziqqurat Etemenanki, costruita nel II millennio a.C. e riparata/rifatta molte volte fino all'epoca di Alessandro Magno. La sua base, nel momento di massimo splendore, era un quadrato di 91 metri di lato (verificata archeologicamente) e anche la sua altezza pare abbia raggiunto i 91 metri. Non c'\u00e8, per\u00f2, accordo sul periodo in cui tali dimensioni furono raggiunte.\nQuando gli ebrei furono deportati a Babilonia trovarono incompiuto il rifacimento del re caldeo Nabopolassar e di suo figlio Nabucodonosor II (VII secolo a.C.). La ziqqurat \"Etemenanki\", dedicata al dio Marduk, nel periodo di Nabopolassar era alta 30 cubiti (circa 15,30 o 22,90\u00a0m), come si deduce dalle descrizioni del figlio Nabucodonosor II.\nNe parla con ammirazione anche Erodoto, che la dichiara ancora esistente ai suoi tempi, anche se egli non la visit\u00f2, come spesso si afferma erroneamente.\nProprio per questa sua mole straordinaria, essa fu considerata dagli Ebrei simbolo dell'arroganza umana.\nAlcuni ricercatori moderni, seguendo David Rohl, hanno per\u00f2 ipotizzato che Eridu e non Babilonia fosse Babele e dunque il luogo originale della torre di Babele. Questo in base a svariate ragioni:\nL'episodio della Genesi 11, 1-9.\nLa torre, in mattoni, fu costruita sul fiume Eufrate nel Sennaar (in Mesopotamia) con l'intenzione di arrivare al cielo e dunque a Dio. Secondo il racconto biblico, all'epoca gli uomini parlavano tutti la medesima lingua.\nGli uomini volevano arrivare al cielo per farsi un gran nome e non essere dispersi su tutta la terra come Dio aveva loro comandato (Genesi 1:28). Ma Dio cre\u00f2 scompiglio nelle genti e, facendo in modo che le persone parlassero lingue diverse e non si capissero pi\u00f9, imped\u00ec che la costruzione della torre venisse portata a termine. Il nome di \"Babele\", attribuito alla torre, \u00e8 riconducibile all\u2019ebraico \"b\u0101lal,\" che significa \u00abconfondere\u00bb, in quanto l'episodio della Genesi parla di \"confondere le lingue\".\nInterpretazione teologica.\nEsegesi cristiana.\nLa narrazione d\u00e0 conto del progetto di Dio affinch\u00e9 gli uomini si dividessero sulla Terra e la popolassero; nel contempo spiega mitologicamente l'origine delle differenze di linguaggio tra gli uomini.\nUn'altra interpretazione del racconto, spesso impiegata allegoricamente nei secoli successivi, \u00e8 quello di punizione per un atto di superbia, il tentativo di alzarsi al cielo, anche se questo pu\u00f2 suscitare dubbi: il Signore, infatti, dopo aver intrappolato l'umanit\u00e0 sulla Terra, le impedisce di compiere l'atto di ricongiungimento (re-ligio) con il Dio Altissimo; la punizione sarebbe un gesto improprio per Dio nei confronti dell'uomo, che, secondo ogni religione, deve cercare con tutte le proprie forze di \"tornare a Dio\" elevandosi dalla miserevole condizione in cui giace sulla Terra (a proposito della tendenza divina ad agire impropriamente nei confronti dell'uomo, si veda Interpretazione non religiosa del peccato originale). Tuttavia, tali dubbi possono essere fugati considerando che molto spesso, nella Bibbia, Dio riserva agli uomini che hanno peccato punizioni amare e severe, prima fra tutte quella inflitta ad Adamo ed Eva, oppure quella legata alle vicende di No\u00e8 e della sua arca o agli egiziani che detengono il popolo ebraico in schiavit\u00f9. Pertanto, l'episodio della torre di Babele verrebbe interpretato nel senso che Dio punirebbe gli uomini perch\u00e9 la costruzione della torre rappresenterebbe un tentativo di \"aspirare al cielo\" gi\u00e0 durante la vita terrena o, detto in altri termini, di paragonarsi a Dio stesso. L'episodio della torre pertanto non si scontra affatto con la visione secondo cui l'uomo deve cercare di elevare la propria anima ed il proprio spirito a Dio (tipica di molte religioni, comprese quella ebraica e quella cristiana), ma anzi enfatizza e sotto alcuni aspetti giustifica il fatto che l'elevazione a Dio debba avvenire nello spirito e non nella carne.\nNella simbologia cristiana e ortodossa pare significativo che, durante la Pentecoste, gli apostoli, grazie al dono dello Spirito Santo, tornino ad essere comprensibili da popoli parlanti lingue diverse, vincendo cos\u00ec la spaccatura originata a Babele.\n\u00c8 interessante notare che l'esistenza tra gli uomini di una medesima lingua, durante la costruzione della torre di Babele, contraddice quanto riportato in Genesi : in questo capitolo, che precede quello dedicato alla Torre di Babele, si legge che i figli di No\u00e8 avevano ciascuno un proprio territorio e una propria lingua. In questa narrazione la differenziazione linguistico-culturale non \u00e8 quindi il risultato di una punizione divina ma il frutto di un processo scelto consapevolmente. A proposito di tale contraddizione, occorre tener conto del fatto che, pur essendo il capitolo 11 sulla torre di Babele successivo al capitolo 10 sulla descrizione della discendenza di No\u00e8, la Bibbia non \u00e8 scritta in ordine cronologico, come risulta evidente anche da altre narrazioni bibliche.\nLascia perplessi anche un altro confronto: gli uomini dicono di voler costruire la Torre per non essere dispersi sulla faccia della Terra; all'istante, Dio scende e li disperde sulla faccia della Terra, proprio perch\u00e9 gli uomini hanno cercato di evitarlo.\nLa perplessit\u00e0 comunque viene eliminata ricordando che il proposito originale di Dio era che gli uomini popolassero l'intera Terra, e non che si accentrassero in un unico sito.\n\u00c8 interessante anche notare l'uso, in questo capitolo biblico, del termine ebraico \u05e9\u05dd (Shem): nel versetto 4, gli uomini si accingono a costruire la Torre per \"farsi un nome\", \"acquisire fama\" (\u05e9\u05dd); al termine del racconto della Torre, al versetto 10, comincia la genealogia di Sem (\u05e9\u05dd) che significa proprio \"nome\" o \"fama\", come se il personaggio di Sem rappresentasse simbolicamente il \"nome\" che gli uomini hanno appena acquisito; le parole pronunciate da Dio durante il suo intervento, infatti, non hanno un tono punitivo, e l'intero episodio della Torre pu\u00f2 essere letto non in chiave punitiva ma come la realizzazione di un piano di Dio stesso. Nel versetto 9, si legge che \u00ab\"il Signore... disperse coloro di l\u00e0 sopra la faccia di tutta la terra\"\u00bb. Anche qui compare il termine ebraico \u05e9\u05dd, che pu\u00f2 significare anche \"l\u00e0\". Questo versetto pu\u00f2 quindi anche essere letto come: \"il Signore... diffuse coloro dal Nome sopra la faccia di tutta la terra\", dando al racconto un carattere decisamente positivo e costruttivo: immediatamente dopo viene data, infatti, la genealogia del \"Nome\"... ed essendoci una certa corrispondenza, nelle Scritture, tra nomi e luoghi, la genealogia di Sem pu\u00f2 venir identificata proprio con la diffusione degli uomini (costruttori della Torre) sulla Terra.\nEsegesi ebraica.\nLa tradizione esegetica ebraica spiega che alcune delle cause che comportarono la punizione per la sfida a Dio avvenuta con la costruzione della torre di Babele furono le seguenti.\nCompreso il segreto delle lettere dell'alfabeto ebraico, sino a quel momento la sola lingua parlata e conosciuta, alcuni uomini dell'epoca utilizzarono il potere dei nomi di Dio tramite la stregoneria, cosa non ammessa, per governare gli angeli che, ministri divini, dovevano unicamente sottostare alla Volont\u00e0 divina: infatti normalmente alcuni uomini vengono considerati superiori a certi angeli proprio per l'entit\u00e0 e la natura della propria anima ma, per questo peccato, vi fu una discesa morale e spirituale dovuta ad un precedente allontanamento da Dio.\nQuegli uomini che commisero questa trasgressione vollero poi attaccarsi al potere delle stelle e delle costellazioni per dirigerlo verso il Mondo Inferiore ed utilizzarlo a proprio piacimento senza alcuna adesione all'Onnipotenza divina.\nEssi vollero inoltre canalizzare l'energia divina del Nome eccelso nel Mondo e Dio imped\u00ec questo perch\u00e9 essi non avrebbero accettato le regole del Tiqqun nella Torah cercando cos\u00ec di compiere trasgressioni come se si fosse trattato di cose permesse. Se Adamo avesse mangiato dell'albero della vita dopo il frutto dell'albero della conoscenza del bene e del male avrebbe permesso che il male, anche nel suo mischiarsi con il bene, fosse stabile e duraturo; allo stesso modo i peccatori della torre di Babele avrebbero reso la trasgressione ambito di quanto permesso perci\u00f2 Dio imped\u00ec che ci\u00f2 accadesse.\nI maestri commentano infatti dicendo che \"\u00e8 bene per loro e per il Mondo che vi sia disunione sui malvagi mentre \u00e8 buono per gli Zaddiqim e per il Mondo che su di loro (sugli Zaddiqim) vi sia unit\u00e0\".\nUn Midrash, nel testo di \"Bereshit Rabbah\", racconta che tutti gli uomini colpevoli del peccato di sfida nei confronti di Dio con la Torre di Babele vennero trasformati [quasi] \"in \"scimmie\", spiriti e demoni\".\nPer gli altri peccati compiuti in quell'episodio Dio aveva punito facendo ritornare al luogo da cui arrivarono coloro che si erano riuniti nella valle di Babel: questi, con l'intenzione di rifugiarsi sulla cima della torre, avevano pensato di poter scampare ad un diluvio che temevano potesse ritornare; altri con la confusione del linguaggio: quelli che avevo progettato di compiere e poi fecero idolatria.Con l'episodio della torre di Babele chi di questa trasgressione si rese colpevole smise di seguire il monoteismo ed invero la radice di essa fu anche l'idolatria.\nNimrod fu l'ideatore e l'architetto della torre di Babele. Ad est venne costruita la parte per salire, ad ovest per discendere, \"il primo pilastro, questa torre, eretta ad est, nella valle di Babel... la parte centrale rimase [diritta] sul suolo...\"\nDio non pun\u00ec sterminando tutti gli individui colpevoli di questi peccati, bench\u00e9 siano stati peggiori di quelli puniti con il diluvio universale, per l'amicizia presente tra loro.\nSem ammoniva i suoi figli dicendo loro di tenersi lontani persino dalla sola costruzione ed anche Avraham, quando camminava presso il cantiere, ammoniva i peccatori che ne irridevano l'apparente, ma non reale, sterilit\u00e0: prima che il peccato venisse compiuto, Dio attese anche la Teshuvah."}
{"id": "1603962", "revid": "438678", "url": "https://it.wikipedia.org/wiki?curid=1603962", "title": "Rubacuori (film)", "text": "Rubacuori \u00e8 un film di Guido Brignone del 1931 girato negli stabilimenti della Cines, interpretato da Armando Falconi.\nTrama.\nUn casanova stagionato corre la cavallina, corteggiando belle donnine. Una sera si trova in una tasca un gioiello che era stato rubato al tabarin alla sua accompagnatrice, durante un'interruzione della corrente elettrica. Il prezioso cade nelle mani della moglie del maturo dongiovanni, provocando una lite tra i due. Finiranno per riconciliarsi.\nAccoglienza.\nCritica.\nRaoul Quattrocchi su Kines del 19 aprile 1931: \"Nella produzione italiana un genere a torto trascurato \u00e8 stato quello della commedia brillante... a colmare la lacuna, Rubacuori, debolmente ideato, ma luminosamente realizzato e avvolto in un'atmosfera di scintillante latinit\u00e0.\""}
{"id": "1603963", "revid": "729019", "url": "https://it.wikipedia.org/wiki?curid=1603963", "title": "Assunzione di Maria", "text": "L'Assunzione di Maria al cielo \u00e8 un dogma di fede della Chiesa cattolica, secondo il quale Maria, madre di Ges\u00f9, al termine della sua vita terrena, and\u00f2 in paradiso in anima e corpo.\nQuesto culto si \u00e8 sviluppato a partire almeno dal V secolo d.C., diffondendosi e radicandosi nella devozione popolare. Il 1\u00ba novembre 1950, papa Pio XII, avvalendosi dell'infallibilit\u00e0 papale, proclam\u00f2 il dogma con la costituzione apostolica \"Munificentissimus Deus\" con la seguente formula: \u00abLa Vergine Maria, completato il corso della sua vita terrena, fu assunta alla gloria celeste in anima e corpo\u00bb. Queste parole volutamente non chiariscono se l'Assunzione di Maria sia stata preceduta o meno da sonno profondo o da morte naturale (\"Dormitio Virginis\", espressione che in effetti pu\u00f2 riferirsi sia ad un sonno che alla morte naturale): pertanto la Dormizione di Maria non \u00e8 oggetto di dogma, mentre la sua glorificazione in corpo ed anima \u00e8 parte integrante della fede della Chiesa cattolica.\n\u00c8 una solennit\u00e0 celebrata il 15 agosto da tutte le Chiese cristiane (cattolici, ortodossi e non solo) che accettano questo articolo di fede e - corrispondendo per la Vergine a ci\u00f2 che per gli altri santi \u00e8 il dies natalis (transito) - costituisce la festa principale della Madonna, la solennit\u00e0 mariana per eccellenza dell'anno liturgico. Secondo una pia credenza, in questo giorno Dio elargirebbe agli uomini abbondanti grazie e benedizioni.\nDescrizione.\nSecondo questa tradizione, Maria, la madre di Ges\u00f9, terminato il corso della vita terrena, fu portata in Paradiso, sia con l'anima sia con il corpo, cio\u00e8 fu assunta, accolta in cielo. L'Assunzione di Maria non implica necessariamente la morte (tesi della Dormizione), ma neppure la esclude. L'Assunzione, nel pensiero cattolico, \u00e8 un'anticipazione della risurrezione della carne, che per tutti gli altri uomini avverr\u00e0 soltanto alla fine dei tempi, con il Giudizio universale. \u00c8 quindi differente dall'approdo in Paradiso riconosciuto ai vari Santi, i quali hanno raggiunto la beatitudine celeste solo con l'anima. Questo, tra l'altro, giustifica le numerose apparizioni di Maria nel corso del tempo in tutto il mondo, che la Chiesa cattolica, nei casi in cui le riconosce credibili, lo fa anche riguardo al fatto che la Madonna appare realmente in carne e ossa.\nAl riguardo, non \u00e8 contraddittorio il fatto che Maria sia apparsa nei vari secoli e continenti con aspetto fisico differente: la Chiesa cattolica crede e professa che il corpo con cui i redenti vivono la beatitudine eterna \u00e8 un corpo 'glorificato', e non lo stesso corpo con cui le persone conducono la loro esistenza sulla terra. Il corpo glorificato non \u00e8 soggetto alla relativizzazione spazio-temporale n\u00e9 alla caducit\u00e0 cos\u00ec come a nessuna legge fisica.\nLa Chiesa professa che Maria \u00e8, con Ges\u00f9, l'unica persona in tutta la storia dell'umanit\u00e0 a essere ufficialmente riconosciuta assunta in cielo (quindi in corpo e anima) gi\u00e0 ora, prima della seconda venuta del Cristo. Ci\u00f2 \u00e8 possibile perch\u00e9 Maria, secondo la Chiesa, \u00e8 stata l'unica persona a essere preservata dal peccato originale che ha coinvolto tutta l'umanit\u00e0. Per questo, la tradizione, e poi il dogma che ne \u00e8 scaturito, dell'Assunzione di Maria sono in stretta connessione logica con i loro corrispettivi inerenti all'Immacolata Concezione, secondo cui appunto Maria fu preservata dal peccato originale alla sua nascita, anche qui unica con Ges\u00f9 tra l'umanit\u00e0 post peccato originale, anche se la tradizione dell'Immacolata Concezione \u00e8 successiva nel tempo rispetto a quella dell'Assunzione, e anche pi\u00f9 elaborata e discussa teologicamente. Tuttavia, paradossalmente, il dogma dell'Assunzione di Maria \u00e8 successivo a quello dell'Immacolata, anzi, \u00e8 in ordine di tempo, l'ultimo dogma della Chiesa cattolica, essendo stato proclamato da Pio XII solamente il 1\u00ba novembre 1950, quasi un secolo dopo quello dell'Immacolata Concezione, proclamato da Pio IX nel 1854.\nQueste le parole di Pio XII, nella solenne proclamazione:\n\"\u00abPertanto, dopo avere innalzato ancora a Dio supplici istanze, e avere invocato la luce dello Spirito di Verit\u00e0, a gloria di Dio onnipotente, che ha riversato in Maria vergine la sua speciale benevolenza a onore del suo Figlio, Re immortale dei secoli e vincitore del peccato e della morte, a maggior gloria della sua augusta Madre e a gioia ed esultanza di tutta la chiesa, per l'autorit\u00e0 di nostro Signore Ges\u00f9 Cristo, dei santi apostoli Pietro e Paolo, pronunziamo, dichiariamo e definiamo essere dogma da Dio rivelato che:\"\n\"l'immacolata Madre di Dio sempre vergine Maria, terminato il corso della vita terrena, fu assunta alla gloria celeste in anima e corpo\u00bb.\"\nQuesto fatto non deve sorprendere: contrariamente al pensare comune, i dogmi pi\u00f9 che essere imposizioni dall'alto ai credenti sono riconoscimenti e ufficializzazioni di credenze e tradizioni gi\u00e0 diffuse nel seno della comunit\u00e0 della Chiesa; tra l'altro, spesso sono stati proclamati non per affermare un nuovo fatto di fede ma per difendere una tradizione gi\u00e0 esistente da attacchi teologici ritenuti eretici. \nRiguardo all'Assunzione, l'antica tradizione, unanimemente accettata da parte della Chiesa cattolica, non necessitava di nessuna difesa, e quindi la relativa proclamazione del dogma \u00e8 stata fatta solo nel XX secolo, sollecitata dalla pressione che la critica scientista moderna ha operato su tutti gli aspetti della fede cattolica.\nL'Assunzione di Maria \u00e8 il quarto mistero della gloria nella devozione del Santo Rosario.\nStoria della dottrina.\nLo scritto pi\u00f9 antico riferibile alla dottrina dell'Assunzione di Maria in cielo, \u00e8 il \"Liber Requiei Mariae\" pervenutoci intatto in una traduzione in lingua etiopica, probabilmente del quarto secolo, pu\u00f2 essere datato al pi\u00f9 presto nel secolo ancora precedente. Le pi\u00f9 antiche versioni del testo sono pervenute in alcuni manoscritti in lingua siriaca del V e VI secolo, ma probabilmente il testo etiope risale al IV.\nAltro testo antico sono i \"\"Six Books\" Dormition narratives\", e le prime traduzioni a noi note sono diversi manoscritti in lingua sirica del 500-600, sebbene il testo presumibilmente risalga al quarto secolo.\nSulla base di questi apocrifi cristiani, fu composto, a cavallo del sesto secolo, il \"De Obitu S. Dominae\" attribuito a san Giovanni il Teologo, identificato con l'autore dell'Apocalisse, composta nell'isola greca di Patmo e citato all'inizio dell'opera. Al contrario, una tradizione secolare della Chiesa cattolica e ortodossa ritiene san Giovanni il Teologo un titolo di san Giovanni apostolo ed evangelista, datando il libro dell'Apocalisse in modo coerente: \"san Giovanni apostolo ed evangelista detto il Teologo\", cui a Patmo \u00e8 consacrato un monastero dell'anno 1000. Il calendario romano contempla un unico santo.\nLe prime indicazioni sull'Assunzione di Maria risalgono al periodo compreso tra la fine del secolo IV e la fine del V.\nTra gli apocrifi di quest'epoca i pi\u00f9 noti sono:\nIl \"Decretum Gelasianum\" (titolo: \"De liber redcipiendis et non recipiendis\", anno 494) dichiar\u00f2 fra gli apocrifi un \"Liber qui appellatur Transitus sanctae Mariae\". Fu attribuito a Giovanni apostolo ed evangelista. Del libro esisteva un solo manoscritto alla Bibliotheca Bonnensis, senza nessun elemento di attribuzione autoristica o di datazione. Il libro era stato rinominato da san Melitone vescovo di Sardi col titolo \"De transitu Virginis Mariae\" [senza la parola \"Beatae\"], per mantenere nel tempo distinta memoria del testo originale rispetto alle eresie di tale Leucio, che scriveva contro gli Atti degli Apostoli, cos\u00ec come contro Maria Vergine, mentre il testo \"Transitus Sanctae Mariae\" del decreto era prima di allora ignoto e mai ricordato dai Padri della Chiesa (p. III).\nSe \u00e8 vero che entrambi ebbero lunghissima vita, non si pu\u00f2 escludere che Melitone ancora infante abbia visto di persona Giovanni apostolo in tardissima et\u00e0: tra i cristiani era fama che Giovanni avesse terminato il suo mandato apostolico come vescovo di Efeso (IV,).\nEngeri dubita se lo scritto fosse di Melitone di Sardi (lat. \"Melito, -onis\"), oppure di Mellito vescovo di Laodicea (lat. \"Mellito, episcopo Laodiceno\"), autore di un codice apocrifo sulla passione di Giovanni (IV,). Entrambi concordano nell'affermare che Maria rimase a Gerusalemme e non a Efeso (senza accenno a morte o Assunzione). Contro di loro, nel IV secolo argoment\u00f2 sant' Epifanio di Salamina (morto nel 403 d.C.), secondo il quale Maria visse a Gerusalemme in casa di Giovanni, e poi lo segu\u00ec nella sua predicazione in Asia fino ad Efeso, senza che nulla di certo sulla fine di Maria si possa dire, pur essendo persuaso che El\u00eca l'abbia assunta in cielo (VI,).\nNarra il \"Transito della Beata Maria Vergine\" che la Madonna aveva chiesto al Figlio di avvertirla della morte tre giorni prima. La promessa fu mantenuta: il secondo anno dopo l'Ascensione, Maria stava pregando quando le apparve l'angelo Gabriele. Teneva un ramo di palma e le disse: \"Fra tre giorni sar\u00e0 la tua assunzione\". La Madonna convoc\u00f2 al capezzale Giuseppe d'Arimatea e altri discepoli del Signore e annunci\u00f2 loro la sua morte.\nIn quel momento Satana istig\u00f2 gli abitanti di Gerusalemme che presero le armi e si diressero contro gli apostoli per ucciderli e impadronirsi del corpo della Vergine che volevano bruciare. Ma una cecit\u00e0 improvvisa imped\u00ec loro di attuare il proposito e finirono per sbattere contro le pareti. Gli apostoli fuggirono con il corpo della Madonna trasportandolo fino alla valle di Giosafat dove lo deposero in un sepolcro: in quell'istante - narra il \"Transito della Beata Maria Vergine\" - \"li avvolse una luce dal cielo e, mentre cadevano a terra, il santo corpo fu assunto in cielo dagli angeli\".\nDefinizione e proclamazione del Dogma.\nIl dogma cattolico \u00e8 stato proclamato da papa Pio XII il 1\u00ba novembre 1950, anno santo, attraverso la costituzione apostolica \"Munificentissimus Deus\".\nSi tratta dell'unico dogma proclamato da un Papa nel XX secolo. Questo \u00e8 il passaggio finale del documento, con la solenne definizione dogmatica:\nSecondo alcuni teologi, la proclamazione di questo dogma sarebbe l'unica occasione in cui un pontefice ha fatto uso dell'infallibilit\u00e0 papale \"ex cathedra\", definita formalmente nel 1870. La Chiesa riconosce che in questa specifica occasione il papa ha proclamato un dogma esercitando l'ufficio di pastore e dottore di tutti i cristiani, e quindi con il carisma dell'infallibilit\u00e0.\nCommenti alla proclamazione del dogma.\nLo psicanalista Carl Gustav Jung rimase impressionato dalla proclamazione del dogma. Ritenendola \"l'evento pi\u00f9 rilevante della storia del cristianesimo dai tempi della riforma\", defin\u00ec tale proclamazione \"\"petra scandali\" per una mente priva di sensibilit\u00e0 psicologica\", affermando che tuttavia \"il metodo che il Papa adopera per dimostrare la verit\u00e0 del dogma ha senso per la mente psicologica\". Nel nuovo dogma Jung interpretava ed apprezzava in particolare l'estensione simbolica della Trinit\u00e0 a \"quaternit\u00e0\" che si apriva finalmente alla dimensione femminile e, quindi, alla totalit\u00e0.\nIl dogma mariano pone la Vergine prima fra gli esseri umani al cospetto divino, cos\u00ec come la tradizione secolare nota come iperdulia ha riservato uno speciale ruolo e devozione alla Santissima Madre di Dio, che tuttavia resta un essere umano, che quindi non \u00e8 nessuna delle tre divine persone.\nL'Assunzione nelle confessioni cristiane non cattoliche.\nLa Chiesa ortodossa crede fermamente e celebra con grande fasto e partecipazione questo mistero di fede sotto il nome di \"Dormizione di Maria\", il 15 agosto, al termine di un periodo di digiuno di 14 giorni. L'episodio della dormizione \u00e8 descritto con dovizia di particolari nelle icone bizantine. Un grande affresco della dormizione \u00e8 tradizionalmente posto sopra l'ingresso alla navata delle chiese Ortodosse e cattoliche di rito bizantino. Dormizione e Assunzione sono sostanzialmente sinonimi.\nLe Chiese protestanti ed evangeliche non credono nell'Assunzione di Maria, ritenendo che non se ne possa ravvisare prefigurazione nell\u2019Antico Testamento.\nLa chiesa anglicana non professa n\u00e9 l'Assunzione n\u00e9 la Dormizione, che non fanno parte della sua dottrina e sono rigettate dalla maggior parte dei membri; solo una piccola parte degli anglicani la accetta come uno degli adiaphora, e nella \"Chiesa alta\" si propende per la seconda pi\u00f9 che per la prima; alcune Chiese che partecipano alla Comunione anglicana la celebrano come festivit\u00e0 (sotto differenti denominazioni).\nLa Commissione internazionale cattolica/anglicana (ARCIC), un organo di dialogo teologico ecumenico, in un documento di discussione del 2005 (non vincolante n\u00e9 per la Chiesa cattolica, n\u00e9 per la Comunione anglicana) ha per\u00f2 rilevato che il dogma dell'Assunzione di Maria \"\u00e8 compatibile con le Scritture\".\nAlcune altre Chiese cristiane accettano il dogma in anima e corpo, con dormizione oppure senza pronunciarsi in merito.\nCulto.\nFesta dell'Assunzione nella Liturgia.\nL'assunzione di Maria \u00e8 festeggiata nel calendario cattolico il 15 agosto, festa di precetto, riconosciuta in molti paesi come giorno non lavorativo. Corrispondendo per la Vergine a ci\u00f2 che per gli altri santi \u00e8 il dies natalis e che per Ges\u00f9 Cristo \u00e8 la Pasqua di Risurrezione, tale solennit\u00e0 \u00e8 considerata la festa principale della Madonna, la pi\u00f9 importante ricorrenza mariana dell'anno liturgico.\nNella stessa data la Chiesa ortodossa e la Chiesa apostolica armena celebrano nella stessa data l'analoga festa della Dormizione di Maria.\nIl 15 agosto ricorda con probabilit\u00e0 la dedicazione di una grande chiesa a Maria in Gerusalemme.\nIn particolare, nella liturgia cattolica la solennit\u00e0 dell'Assunzione della Vergine, rappresentando la Pasqua di Maria, \u00e8 l'unica solennit\u00e0 mariana ad essere dotata di una Messa Vigiliare propria, con formulario e lezionario diversi da quella del giorno, con grande ricchezza liturgica (come avviene soltanto per poche altre solennit\u00e0: Natale, Pasqua, Pentecoste, S. Giovanni Battista e SS. Pietro e Paolo). Inoltre, dopo che la riforma liturgica ha abolito tutte le ottave (tranne quelle di Natale e Pasqua), la Chiesa ha voluto comunque dotare anche la solennit\u00e0 dell'Assunzione \"di un prolungamento festoso nella celebrazione della beata Maria Vergine Regina, che ricorre otto giorni dopo, nella quale si contempla colei che, assisa accanto al Re dei secoli, splende come Regina e intercede come Madre\", come spiegato da papa Paolo VI nell'Esorrtazione Apostolica \"Marialis Cultus\".\nFesta dell'Assunzione nel sentimento popolare.\nIn accordo con il sentimento espresso dalla liturgia, anche la piet\u00e0 popolare ha riservato grandissimo onore al giorno dell'Assunzione della Vergine Immacolata in Cielo, tanto che \"alcune persone passano tutta la giornata dell\u2019Assunta in preghiera, nella disposizione d\u2019animo migliore\", in quanto si crede che in questo giorno Dio voglia distribuire con munificenza divina ogni sorta di doni e di grazie; a questo proposito il teologo domenicano Angelo Bellon spiega che \"nell\u2019Antico Testamento si legge che il giorno in cui il re Assuero prese Ester come moglie e la incoron\u00f2 regina volle che tutti fossero contenti e per questo proclam\u00f2 per tutte le province dell\u2019impero una giornata di riposo e fece distribuire a tutti doni con munificenza regale, e cio\u00e8 doni degni di un re per la loro preziosit\u00e0; ebbene, Ester nell\u2019Antico Testamento \u00e8 prefigurazione di Maria, la Madre di Ges\u00f9; (...) allora nel giorno dell\u2019Assunzione di Maria Dio vuole fare per la Madonna quello che era stato prefigurato con Ester: proclama per tutte le province del suo impero una giornata di riposo e fa distribuire a tutti doni non solo con munificenza regale, ma con munificenza divina\", donando la pace, che nella Sacra Scrittura - secondo la Bibbia di Gerusalemme - \u00e8 \"integrit\u00e0 fisica, felicit\u00e0 perfetta, liberazione dai mali portata dal Messia\".\nFesta dell'Assunzione nelle tradizioni locali.\nIn Italia sono numerosi i festeggiamenti per la Madonna Assunta. Fra le feste pi\u00f9 importanti si ricordano:\nIl giorno 14 avviene l'omaggio floreale dell'amministrazione comunale alla Madonna. Il giorno 15 nel tardo pomeriggio avviene la tradizionale processione con il simulacro della Vergine. Verso la mezzanotte, vi sono i fuochi pirotecnici nel piazzale dello stadio Partenio. Le manifestazioni del ferragosto si chiudono alla fine del mese. Durante questo periodo, c'\u00e8 anche la tradizionale fiera delle bancarelle.\nCongregazioni intitolate all'Assunzione.\nSono numerosi gli istituti religiosi dedicati all'Assunzione di Maria: gli Agostiniani dell'Assunzione, fondati a N\u00eemes nel 1850 da Emmanuel d'Alzon; le Suore di Santa Maria dell'Assunzione, fondata nel 1827 a Privas per l'a cura dei malati di mente; le Religiose dell'Assunzione, fondate nel 1839 a Parigi da Maria Eugenia Milleret de Brou; le Oblate dell'Assunzione sorte a Le Vigan nel 1865; le Piccole suore dell'Assunzione, fondate da \u00c9tienne Pernet a Parigi nel 1865; le Suore dell'Assunzione della Santa Vergine, fondate nel 1853 in Qu\u00e9bec; le Figlie di Maria dell'Assunzione, fondate in Canada da Louis-Joseph-Arthur Melanson; le Suore di carit\u00e0 dell'Assunzione, sorte nel 1993 da un ramo delle Piccole suore dell'Assunzione.\nL'Assunzione nell'arte.\nL'episodio dell'Assunzione di Maria \u00e8 un tema spesso trattato nelle varie arti, pittorica, nelle varie tecniche dal disegno, alla pittura all'affresco, e in quella scultorea, nelle statue propriamente dette e negli alti e bassorilievi.\nAlcune tra le opere pittoriche che hanno per tema l'Assunzione vi sono: \"Assunzione della Vergine\" di Botticini, \"Assunzione della Vergine\" di Cimabue, \"Assunzione della Vergine\" del Correggio, \"Assunzione della Vergine\" di Donatello, \"Assunzione della Vergine\" di Ghiberti, \"Assunzione della Vergine\" di Mantegna, \"Assunzione della Vergine\" del Moretto, \"Assunzione della Vergine ad Anversa e Assunzione della Vergine a Vienna\" di Rubens e \"Assunzione della Vergine\" e \"Assunta (Tiziano)\" di Tiziano."}
{"id": "1603971", "revid": "767487", "url": "https://it.wikipedia.org/wiki?curid=1603971", "title": "Aspettando il sole (film)", "text": "Aspettando il sole \u00e8 un film del 2008 di Ago Panini che racconta le storie, gli intrecci e i destini degli ospiti del Bellevue Hotel spaziando fra il genere noir e la commedia.\nIl film \u00e8 stato presentato al Festival Internazionale del Film di Roma 2008 nella sezione proiezioni speciali."}
{"id": "1603974", "revid": "287204", "url": "https://it.wikipedia.org/wiki?curid=1603974", "title": "Barriera di sicurezza", "text": "Una barriera di sicurezza \u00e8 un dispositivo di ritenuta posto al fine di contenere e redirigere i veicoli uscenti dalla carreggiata e migliorare la sicurezza stradale.\nPu\u00f2 essere realizzato con sistema guard rail o con barriere New Jersey a seconda dei casi specifici regolati dalla normativa.\nLa soluzione con guard rail pu\u00f2 prevedere l'impiego di materiali quali acciaio o legno. La soluzione in acciaio \u00e8 spesso realizzata con montante a cui \u00e8 collegato un nastro bi-onda o tri-onda.\nQuesto tipo di soluzione, efficace per i veicoli a quattro o pi\u00f9 ruote, pu\u00f2 risultare mortale per i motociclisti in seguito ad una caduta, a causa dei montanti che, se presentano un tratto libero troppo alto rispetto al terreno, possono tramutarsi in altrettante ghigliottine.\nClassificazione.\nLe barriere di sicurezza sono classificate rispetto a \nIl livello di contenimento (\"Lc\") \u00e8 definito attraverso delle prove di accettazione che utilizzano crash test e definisce il tipo di barriera e anche, indirettamente, la categoria stradale di destinazione.\ndove \"\u03bc\" \u00e8 la massa del veicolo impattante; \"V\" sen\"\u03b1\" \u00e8 la componente attiva nell'urto della velocit\u00e0 del veicolo ed \"\u03b1\" l'angolo d'impatto.\nLa larghezza operativa (\"W\") \u00e8 lo spazio necessario alla barriera di sicurezza per poter operare in sicurezza, ad esempio le barriere bifilari spartitraffico devono avere garantito lo spazio pari o superiore alla larghezza operativa per non invadere la carreggiata del senso di marcia opposto.\nScelta per tipologia stradale e tipologia di traffico.\nMaggiore \u00e8 la qualit\u00e0 del tipo di strada da proteggere, maggiore sar\u00e0 la classe di prestazione della barriera, a causa anche della crescita della velocit\u00e0 di percorrenza con la qualit\u00e0 della strada.\nMaggiore sar\u00e0 la percentuale di mezzi pesanti rispetto al traffico, maggiore dovr\u00e0 essere il livello di contenimento e quindi la classe di prestazione.\nLa scelta della barriera sar\u00e0 influenzata anche dalla larghezza utile (W) e dallo spazio disponibile all'installazione.\nVerifiche.\nUna barriera per essere omologata deve rispettare i seguenti indici di severit\u00e0 dell'urto\ndove:\nIl livello di severit\u00e0 dell'urto A garantisce un maggiore livello di sicurezza per gli occupanti del veicolo che esce di strada rispetto al livello B che viene preferito quando altre considerazioni si equivalgono.\nInoltre la stabilit\u00e0 del terreno deve essere verificata, altrimenti dopo l'urto il terreno pu\u00f2 cedere o strapparsi."}
{"id": "1603975", "revid": "599013", "url": "https://it.wikipedia.org/wiki?curid=1603975", "title": "USB On-The-Go", "text": "L'USB OTG (USB On-The-Go) \u00e8 una specifica che permette a un qualsiasi dispositivo capace di agire come host (ad esempio uno smartphone), di comunicare con periferiche USB come HDD esterni, chiavette o pendrive, tastiere, mouse o joypad attraverso un cavo con interfaccia USB.\nStoria.\nLe specifiche iniziali risalgono al 2000 con l'uscita dell'USB 2.0, ma le specifiche ricevettero numerose modifiche tra cui la versione 1.3, risalente al 2006, la 2.0 risalente al 2008, e la 3.0 risalente al 2011.\nLa versione 3.0, commercializzata a partire dal 2008 e denominata \"High-Speed USB On-The-Go\", \u00e8 la prima compatibile con i nuovi pin dell'USB 3.0 consentendo un trasferimento dati di ben 4,8\u00a0Gbit/s, invece le precedenti sono limitate a 480\u00a0Mbit/s (velocit\u00e0 dell'USB 2.0).\nCaratteristiche.\nA differenza dell'USB standard i dispositivi collegati sono driver-free. L'utilizzo di USB OTG permette a questi dispositivi (normalmente smartphone, tablet e altro) di assumere il ruolo di host (o master) e peripheral (o slave). Ad esempio, un telefono cellulare pu\u00f2 leggere da supporti rimovibili agendo da dispositivo host, o presentarsi come una memoria di massa USB quando \u00e8 collegato a un computer host. \u00c8 una tecnologia utilizzata soprattutto in ambito mobile, tramite un file manager, per leggere, copiare, incollare, eliminare o spostare qualsiasi file. \u00c8 inoltre possibile collegare ai propri dispositivi anche tastiere, mouse, joypad, fotocamere digitali.\nL'OTG d\u00e0 la possibilit\u00e0 ad una periferica di svolgere sia il ruolo di host sia quello di client. La scelta se essere host o client \u00e8 gestita tramite software. Un cavo OTG \u00e8 praticamente un classico cavo con una spina Micro-USB (Mini-USB per i dispositivi pi\u00f9 vecchi) con il pin 4 \"sense\" messo a GND. Alcuni dispositivi elettronici, come il Nokia N900, possono lasciare all'utente la libert\u00e0 di usare lo stesso cavo nelle due modalit\u00e0 attraverso una scelta nel men\u00f9 del dispositivo.\nL'USB On-The-Go non vieta l'utilizzo di \"hub\", ma nell\"hub\" devono essere collegati solo dispositivi client (mouse, memorie di massa, tastiere) e non host. Nell\"'hub\" non possono essere utilizzati, in contemporanea, dispositivi MHL e USB OTG; nel dispositivo (telefono) pu\u00f2 essere usato uno solo dei protocolli in contemporanea. Il consumo di batteria \u00e8 notevole, non \u00e8 possibile utilizzare contemporaneamente il caricabatterie per mantenere il livello di carica.\nAlcuni dispositivi utilizzano un connettore USB On-The-Go a 11 pin (contro i 5 pin normali): la versione a 11 pin consente di utilizzare l'USB OTG in contemporanea all'MHL o al classico USB, ma nonostante questo adesso si utilizza sempre di pi\u00f9 il classico Micro-USB tipo B (a 5 pin nella versione 2.0). L'OTG supporta anche i nuovi connettori della versione 3.0 dell'USB, a patto che il telefono disponga di quel tipo di connettore.\nProtocolli.\nL'USB On-The-Go supporta solo dispositivi driver-free gestiti tramite il protocollo Host Negotiation Protocol (HNP), prima dell'introduzione dell'HNP venivano utilizzati protocolli proprietari.\nI nuovi protocolli introdotti dall'USB OTG 2.0 sono i seguenti:\nInvece l'USB On-The-Go non supporta alcuni protocolli utilizzati per i dispositivi \"driver-free\" nell'USB: \"Enhanced Host Controller Interface\" (EHCI); \"Open Host Controller Interface\" (OHCI); \"Universal Host Controller Interface\" (UHCI).\nCon la terza release dell'USB On-The-Go viene introdotto un nuovo protocollo: \"Role Swap Protocol (RSP)\".\nSuperSpeed OTG (SS-OTG).\nLa seconda release dell'OTG (USB On-The-Go 2.0) \u00e8 uscita dopo il rilascio dello standard USB 3.0; nonostante ci\u00f2, le nuove caratteristiche introdotte (i nuovi pin e la velocit\u00e0 molto pi\u00f9 elevata) non sono ancora supportate. Nel 2011 viene lanciato il SuperSpeed OTG (OTG 3.0) in cui, oltre al supporto al nuovo standard, sono introdotte novit\u00e0 sui protocolli e altre piccole novit\u00e0.\nUtilizzo e supporto.\nLa possibilit\u00e0 di inviare i dati senza utilizzare un USB master (tipicamente un computer) controllore apre un vasto campo di applicazione: per esempio, una fotocamera in grado di inviare le immagini direttamente a una stampante, un telefono in grado di leggere un disco rigido, videocamere collegate a lettori DVD, ecc. permette un ampio utilizzo nel mondo del mobile.\nI primi dispositivi che supportavano il protocollo OTG sono stati i Nokia con Symbian, il supporto all'OTG \u00e8 in tutti i principali sistemi operativi (Android, iOS, Windows Phone) ma nonostante ci\u00f2 il supporto, in alcuni dispositivi, \u00e8 limitato (i Nexus, con Android stock, non supportano le memorie di massa), non \u00e8 utilizzabile senza jailbreak (iOS), oppure \u00e8 stato introdotto ma non \u00e8 utilizzabile (introdotto con Windows Phone 8.1, ma inattivo)."}
{"id": "1603977", "revid": "767487", "url": "https://it.wikipedia.org/wiki?curid=1603977", "title": "Indian - La grande sfida", "text": "Indian - La grande sfida (\"The World's Fastest Indian\") \u00e8 un film del 2005 diretto da Roger Donaldson.\nFilm biografico ispirato alla vita e alla carriera del motociclista Burt Munro, interpretato da Anthony Hopkins. Donaldson \u00e8 regista, sceneggiatore e co-produttore.\nTrama.\nBurt Munro \u00e8 un ultrasessantenne che vive in un quartiere periferico di Invercargill, la citt\u00e0 pi\u00f9 a sud della Nuova Zelanda. Tra le ordinate villette a schiera con il giardino curato, il suo capanno di mattoni grigi circondato dall'erba alta lascia intendere che i pensieri di Burt sono costantemente puntati altrove. \u00c8 un uomo cortese, semplice e solo, che fa colazione con le uova delle sue galline e prepara il t\u00e8 con l'acqua piovana e i limoni dell'alberello su cui orina tutte le mattine.\nIl suo unico amico \u00e8 Tom, il giovanissimo figlio dei suoi vicini di casa. La sua vita ruota intorno alla sua Indian Scout dell'esercito del 1920, che cura con amore paterno. Si occupa della sua manutenzione e preparazione in maniera artigianale, fondendo personalmente nuovi pistoni partendo da metalli ottenuti sciogliendo quelli di produzione di varie case costruttrici. Una mensola del suo capanno \u00e8 affollata dei componenti che ha realizzato in passato e che si sono rotti durante i rispettivi collaudi. Su questa mensola c'\u00e8 scritto \"Offerte al dio della velocit\u00e0\".\nIl sogno di Burt \u00e8 quello di battere il record di velocit\u00e0 della sua categoria (motociclette con motore bicilindrico e cilindrata inferiore ai 1000\u00a0cm\u00b3). \u00c8 assolutamente sicuro di farcela, ma non pu\u00f2 verificarlo se non sul lago di Bonneville nello Utah, dove si svolge annualmente, ancora oggi, la \"Speed Week\", una manifestazione organizzata dalla \"Southern California Timing Association\" e dalla \"Bonneville Inc\" in cui \u00e8 possibile spingere al massimo i propri veicoli ed essere cronometrati su tratti lunghi diverse miglia. Fino al momento della partenza Burt provava la velocit\u00e0 della Indian solo su una lunga e liscia spiaggia vicino ad Invercargill, ma l'assenza di strumenti di misurazione impediva la misurazione della prestazione.\nBurt cerca di finanziare il proprio viaggio rivolgendosi alla banca, mentre la sua comunit\u00e0 organizza una festa ed una colletta a favore dell'impresa. Questo nonostante la comunit\u00e0 stessa, escluso il piccolo Tom, reputi che sia un illuso a pensare di ottenere dei risultati apprezzabili. Mentre Burt \u00e8 sul palco a fare un breve discorso di ringraziamento irrompe nella sala una banda di motociclisti in sella a moto inglesi, per lo pi\u00f9 Triumph. Il loro leader, sceso dalla sua Triumph 6T Thunderbird, lo sfida ad una corsa sulla spiaggia. Burt inizialmente finge di essere perplesso, ma rilancia la sfida con una scommessa monetaria avendo cieca fiducia nei propri mezzi. Perder\u00e0 la corsa a causa di una caduta, ma non prima di aver letteralmente umiliato le Triumph degli avversari.\nUna delle notti successive Fran, una vecchia amica di Burt dorme nel suo capanno. Il suo risveglio per\u00f2 non \u00e8 dolce: infatti \u00e8 vittima di un lieve attacco cardiaco. Fortunatamente la donna chiama un'ambulanza, che lo porta all'ospedale. Dopo le analisi il medico dell'ospedale gli diagnostica un problema cardiaco e gli prescrive riposo; alla domanda sui tempi di ripresa dell'attivit\u00e0 in moto, il medico risponde che la sua carriera motociclistica \u00e8 terminata. Forse \u00e8 proprio questa diagnosi che d\u00e0 l'ultima spinta a partire a Munro, visto che, come confida a Tom, potrebbe essere la sua unica \"chance\".\nIl giorno della partenza viene salutato da tutto il vicinato e, lungo la strada verso il porto, la banda di motociclisti lo raggiunge e gli consegna una busta con del denaro a supporto della sua impresa. Per risparmiare sul viaggio Burt presta servizio su un mercantile come cuoco. Giunto a Los Angeles \u00e8 fortemente stupito dal numero di automobili circolanti, dalla quantit\u00e0 di luci e dai costi esorbitanti della vita. La sua gentilezza colpisce il portinaio transgender del motel dove alloggia, che lo assiste nell'acquisto di un'auto e nel ritiro della sua moto al porto. Burt colpisce anche il commerciante di auto dopo aver riparato la vettura che gli aveva appena venduto.\nDurante il lungo viaggio verso Wendover, Burt conosce un pellerossa che lo trae d'impiccio quando si trovava fermo a lato di una strada deserta (probabilmente a cavallo del confine tra California e Nevada) con la ruota del suo carrello staccata. Inoltre questo personaggio gli fornisce un rimedio contro i dolori alla prostata di cui Burt soffre a causa della sua et\u00e0 avanzata. Una volta ripartito, si ferma presso una casa lungo la strada cercando una saldatrice. La donna che vi abita, Ada, si dimostra molto ospitale: gli permette di utilizzare gli attrezzi del suo defunto marito, gli insegna ad evitare l'attacco dei serpenti a sonagli e lo fa dormire a casa sua. L'ultima persona che divide il viaggio con Munro \u00e8 un giovane soldato in congedo dal Vietnam, al quale hanno detto che la guerra durer\u00e0 ancora poco. Il protagonista, come con Tom, si dimostra saggio e incoraggiante.\nQuando Burt raggiunge Bonneville, passa la notte in auto sul lago salato. Al suo risveglio giunge il pluricampione Jim Moffet, che di prima mattina controlla le condizioni meteo. La passione e la spontaneit\u00e0 del protagonista colpiscono anche lui, che avr\u00e0 un ruolo chiave nel far concedere alla Indian di correre, visto che l'iscrizione alla competizione non era stata fatta.\nImmediatamente si fa riconoscere all'interno del \"paddock\" per la sua dedizione all'impresa e passione, tanto che in diversi gli prestano il loro aiuto sia per la corsa che per l'alloggio. Memorabile ed emozionante \u00e8 la scena in cui gli viene concesso di fare una prova sulla pista: i giudici e gli amici seguono Burt, che procede a bassa velocit\u00e0 per dimostrare che possiede equilibrio quando, all'improvviso, un boato fuoriesce dagli scarichi a \"megafono\" (tipici di quell'epoca) e la Indian scatta in avanti a velocit\u00e0 incredibile ed inaspettata.\nBurt viene ammesso alla competizione e stabilisce il record di velocit\u00e0 su terra della sua categoria. Burt ritorn\u00f2 l\u00e0 altre nove volte, partecipando alla \"Speed Week\" e stabilendo nel 1967 il record assoluto della sua categoria, che ancora oggi \u00e8 imbattuto!\nProduzione.\nIl regista Roger Donaldson, che realizz\u00f2 nel 1971 un documentario di 20 minuti su Burt Munro per la NZBC (New Zealand Broadcasting Corporation), intitolato \"Offerings to the God of Speed\", all'epoca dell'uscita del film dichiar\u00f2 di aver lavorato allo sviluppo della sceneggiatura per oltre vent'anni.\nDistribuzione.\nLa prima mondiale del film si \u00e8 tenuta il 10 settembre 2005 al Toronto Film Festival; la prima statunitense ha avuto luogo il 7 dicembre 2005 nelle metropoli di Los Angeles e New York. La distribuzione cinematografica negli Stati Uniti \u00e8 cominciata il 3 febbraio 2006, mentre in Italia il 6 aprile 2006."}
{"id": "1603983", "revid": "1442080", "url": "https://it.wikipedia.org/wiki?curid=1603983", "title": "Silvina Ocampo", "text": " \nBiografia.\nNata a Buenos Aires in una famiglia dell'alta societ\u00e0, era la sorella minore dell'editrice e scrittrice Victoria Ocampo. Fin da piccola manifest\u00f2 una vivace inclinazione per la poesia e studi\u00f2 pittura. \nPrese infatti lezioni da Catalina M\u00f3rtola de Bianchi a Buenos Aires e nel 1920 and\u00f2 a Parigi per prendere lezioni di disegno e pittura. Presto si affili\u00f2 al \"gruppo di Parigi\", ovvero ai giovani pittori argentini che confluirono nella capitale francese che annoverava tra s\u00e9 figure come Luis Saslavsky, Xul Solar, Horacio Butler e Norah Borges, sorella di Jorge Luis Borges, con cui ebbe una lunga amicizia che culmin\u00f2 in una collaborazione, Breve Santoral, nel 1985.\nA Parigi entr\u00f2 prima a far parte delle lezioni del maestro surrealista Giorgio de Chirico, a cui pi\u00f9 tardi dedicher\u00e0 una poesia, raccolta in \"Poemas de amor desperado\" (1949), e in seguito, qualche mese prima del suo ritorno in Argentina, partecip\u00f2 alle lezioni di Fernand L\u00e9ger. Della sua produzione pittorica si conservano alcuni nudi, numerosi ritratti delle persone intorno a lei (Alejandra Pizarnik, Borges, Wilcock, Bianco), degli schizzi di piazze e giardini di Buenos Aires e delle illustrazioni per giornali e riviste. Nella capitale francese inoltre conobbe lo scrittore italiano Italo Calvino, che fin\u00ec per diventare per lei, oltre che un grande amico, un importante riferimento artistico, come dimostrano alcune prefazioni e commenti alle opere di Silvina. \nTornando in Argentina, segu\u00ec la tradizione culturale della sua famiglia, e soprattutto le orme della sorella maggiore, ed entr\u00f2 presto in contatto con l'ambiente intellettuale argentino.\nInfatti, quando nel 1931 sua sorella Victoria fond\u00f2 la rivista Sur, che pubblic\u00f2 articoli e testi dei pi\u00f9 importanti scrittori, intellettuali e filosofi del XX secolo, Silvina fece parte del gruppo fondatore e partecip\u00f2 attivamente in primo luogo come traduttrice e poi come scrittrice, anche se, al pari di Borges e di Bioy Casares, non ebbe una posizione di rilievo nelle decisioni relative ai contenuti da pubblicare, ruolo spettante perlopi\u00f9 a Victoria e Jos\u00e9 Bianco\nAll'interno del circolo intellettuale che gravitava intorno alla rivista \"Sur,\" strinse i rapporti Adolfo Bioy Casares, anch'egli scrittore, con cui dopo un breve fidanzamento and\u00f2 a convivere nel 1934 ritirandosi a vita campestre a Rinc\u00f3n Viejo, nel Partido di Las Flores, in provincia di Buenos Aires, luogo in cui Bioy colloca gli inizi letterari di Silvina nella sue \"Memorias\".Nel 1940 si sposarono, ma la relazione tra i due fu complessa. Alcuni autori hanno descritto Silvina come vittima all'interno della relazione, data l'ammissione aperta di Bioy Casares di avere amanti, mentre altri, come Ernesto Montequin, hanno rifiutato questa immagine: \"...questo svaluta la loro relazione. Il rapporto con Bioy fu molto complesso, lei ebbe una vita amorosa abbastanza intensa (...) la relazione con Bioy poteva farla soffrire, ma era anche fonte di ispirazione\". \nDopo aver realizzato una delle pochissime interviste alla coppia, Hugo Beccacece scrive : \"Hanno la bellezza, il fascino e la crudelt\u00e0 del perfettamente riuscito, di tutto ci\u00f2 che nella sua pienezza si basta da solo. Dopo essere stato con loro, qualunque conversazione risulta insipida, pesante, volgare, come se si abbandonasse una regione illuminata da un sole perpetuo per passare a una provincia coperta da nebbie. Probabilmente ci sono altri matrimoni \"letterari\" nel paese, ma senza dubbio Adolfo Bioy Casares e Silvina Ocampo formano la coppia pi\u00f9 talentuosa e ricca di immaginazione di tutta l'Argentina\".\nLa nota avversione dei due a fotografie, interviste e a tutte le forme di promozione rende ancora pi\u00f9 difficile ricostruire la complessit\u00e0 della loro vita privata. \nNel 1954 nacque Marta, da una relazione extraconiugale di Bioy, che Silvina crebbe come fosse sua figlia. \nScrisse poesie, racconti, romanzi e opere teatrali; \nNel 1937 pubblic\u00f2 il suo primo libro di racconti brevi, \"Viaje olvidado\" (\"Viaggio dimenticato\"), il libro fu recensito dalla sorella Victoria Ocampo in \"Sur\", dove segnal\u00f2 le tracce autobiografiche nei racconti e le rimprover\u00f2 di aver \"distorto\" ricordi di infanzia. \nA dispetto delle prime critiche, \"Viaje olvidado\", pass\u00f2 a essere considerato un testo fondamentale nell'opera della scrittrice, nel quale gi\u00e0 compaiono tratti e temi che caratterizzano la sua scrittura, e che perfezioner\u00e0 e svilupper\u00e0 nei libri successivi. Alcuni anni pi\u00f9 tardi collabor\u00f2 con Borges e Bioy Casares nella preparazione di due antologie: \"Antologia della letteratura fantastica\" (1940), con prefazione di Bioy, e \"Antolog\u00eda poetica argentina\" (1941). \nLa sua prima pubblicazione poetica \"Enumeraci\u00f3n de la patria\" (Enumerazione della patria) \u00e8 del 1942. A questa prima raccolta seguirono \"Espacios metricos\" (Spazi metrici) del 1945, \"Los sonetos del jard\u00edn\" (I sonetti del giardino) del 1948, \"Poemas de amor desesperado\" (\"Poemi di amore disperato\") del 1949 e \"Los nombres\" (\"I nomi\") nel 1953. \nDurante la permanenza in Argentina di Margherita Sarfatti ne divenne amica.\nNel 1948 pubblic\u00f2 \"Autobiograf\u00eda de Irene (Autobiografia di Irene)\", raccolta di racconti dove mostra una maggiore disinvoltura nella scrittura e appare una maggior influenza di Borges e Bioy Casares. Nonostante ci\u00f2, neanche questo libro ebbe molto successo al momento della sua pubblicazione. Due anni prima aveva scritto una novella poliziesca a quattro mani con Bioy Casares \"Los que aman, odian\" (\"Chi ama, odia\").\nDopo gli anni in cui pubblic\u00f2 esclusivamente poesia, nel 1959 torn\u00f2 a pubblicare racconti con \"La furia\", con il quale finalmente ottenne il riconoscimento e con cui viene finalmente considerata raggiunta la pienezza del suo stile e della trattazione dei suoi temi.\nNegli anni '60 dal punto di vista editoriale \u00e8 meno attiva, pubblicando solo il volume di racconti \"Las invitadas\" (1961), che raccoglie quarantaquattro racconti brevi e \"Il diario di Porfiria Bernal\", e la raccolta di poesie \"Lo amargo por lo dulce\" (L'amaro per il dolce) nel 1962. \nGli anni '70 invece furono pi\u00f9 prolifici: pubblic\u00f2 i poemi \"Amarillo celeste\" (Giallo celeste) del 1972 seguito da \"\u00c1rboles de Buenos Aires\" (Alberi di Buenos Aires) del 1979 e \"Canto escolar\", i racconti \"Los d\u00edas de la noche\" (\"I giorni della notte\") del 1970 e una serie di racconti per bambini: \"El cofre volante (1974)\", \"El tobog\u00e1n (1975)\", \"El caballo alado\" (\"Il cavallo alato\", 1972) e \"La naranja maravillosa\" (\"L'arancia meravigliosa\", 1977).\nUltimi anni e pubblicazioni postume.\nLa pubblicazione dei suoi ultimi due libri, \"Y as\u00ed sucesivamente\" (\"E cosi via\") nel 1987 e \"Cornelia frente al espejo\" nel 1988, coincise con la comparsa dell'Alzheimer, che abbass\u00f2 notevolmente le sue facolt\u00e0 mentali fino a tenerla allettata per i suoi ultimi tre anni di vita. \nDel 1991 \u00e8 l'antologia di racconti \"Las reglas del secreto\" (\"Le regole del segreto\").\nMor\u00ec a Buenos Aires il 14 dicembre 1993 a 90 anni. Fu sepolta nella cripta familiare del Cimitero della Recoleta, cimitero dov'\u00e8 sepolto anche Bioy Casares. L'anno successivo mor\u00ec in un incidente stradale anche sua figlia Marta.\nPostumi, apparirono raccolte di testi inediti, da poesie a racconti brevi: nel 2006 vennero pubblicate \"Invenciones del recuerdo\" (un'autobiografia scritta in verso libero) e \"Las repeticiones\", una collezione di racconti inediti che include due racconti brevi, \"El vidente\" e \"Lo mejor de la familia\". Nel 2007 venne pubblicato per la prima volta in Argentina la novella \"La torre sin fin\", e nel 2008 comparve \"Ej\u00e9rcitos de la oscuridad\", raccolta di vari testi. Tutto il materiale inedito fu pubblicato dalla casa editrice Sudamericana. Nel 2010 fu pubblicato \"La promesa (La promessa)\", un racconto che Silvina Ocampo inizi\u00f2 intorno al 1963 e che, dopo lunghe interruzioni e riscritture, termin\u00f2 tra il 1988 e il 1989, frenata dalla sua malattia; l'edizione fu a cura di Ernesto Montequin.\nCritica.\nDurante la maggior parte della sua carriera, la critica argentina non riconobbe a Silvina Ocampo merito alle sue opere. Addirittura, le sue opere, vista la sua amicizia con Jorge Luis Borges, furono svalutate per non essere \u00a8sufficientemente borgesiane\u00a8. \nSylvia Molloy sottolinea che la critica prov\u00f2 a ridurre l'originalit\u00e0 a qualcosa di conosciuto, \"cercando di leggere il gi\u00e0 letto\" al posto di leggere la Ocampo nella sua originalit\u00e0.\nQuestioni di genere.\nDato che Silvina Ocampo poche volte ha manifestato direttamente un'opinione sulle questioni di genere, non \u00e8 chiaro se \u00e8 da considerarsi o no una figura femminista. La critica ha desunto la sua posizione sulla base della interpretazione delle sue opere. \nCarolina Su\u00e1rez-Hern\u00e1n considera che Ocampo \u00e8 femminista o per lo meno che lavori \"da un punto di vista femminista\" , basandosi sul contesto della sua letteratura: \"La letteratura di Silvina Ocampo contiene una profonda riflessione sull'essere donna e numerose rivendicazioni sui diritti della donna, cosi come una critica sulla societ\u00e0\". Le donne nelle sue opere sono \"complesse e ambigue; la duplicit\u00e0 del personaggio femminile si mostra attraverso la maschera e l'artificio. I racconti presentano il lato oscuro della femminilit\u00e0, la rappresentazione multipla della donna mostra una ambiguit\u00e0 che annulla la visione unidimensionale della donna\". L'umorismo usato da Silvina Ocampo nella sua opera aiuta a sovvertire gli stereotipi femminili. Per lei: \"\"L'opera di Ocampo mantiene una posizione sovversiva e critica che trova piacere nella trasgressione. I pattern prestabiliti si rompono e i ruoli sono intercambiabili; si sottomettono a un trattamento satirico le opposizioni stereotipate di femminilit\u00e0 e mascolinit\u00e0, del bene e del male, della bellezza e della bruttezza. Allo stesso modo, spazio e tempo si sovvertono e si cancellano i limiti tra le categorie mentali di spazio, tempo, persona, animale\"\nIn un racconto in particolare \"La bambola\" (all'interno de \"i giorni della notte\") la bambina indovina, libera e senza origini che dirigano il suo destino, non \u00e8 capace di ricordare la sua provenienza, n\u00e9 conosce i suoi genitori. Questo fa s\u00ec che la ragazza goda di una libert\u00e0 pura, legata al fatto di essersi liberata di ogni imposizione sociale o familiare. Su questo, Jos\u00e9 Amicola afferma: \"\"In questo racconto appare, a mio avviso, la maggiore crisi nella problematica femminile, che esorta a una liberazione dalle imposizioni di genere, e che va in parallelo alle proteste emancipatorie di Mar\u00eda Luisa Bemberg, con cui \u00e8 unita da un legame sociale molto forte.\"\nQuando Maria Moreno le chiese cosa pensava sul femminismo, Silvina Ocampo rispose: \"La mia opinione \u00e8 un applauso che mi porta dolore alle mani\". \"Un applauso che le d\u00e0 fastidio dare?\" richiese Maria Moreno. \"\"Perch\u00e9 non se ne va al diavolo!\" fu la risposta. Relativamente al diritto di voto alle donne, Ocampo disse \"Confesso che non ricordo. Mi sembr\u00f2 cosi naturale, cos\u00ec evidente, cos\u00ec giusto, che non ritenni che richiedesse un atteggiamento speciale\"\".\nL'infanzia.\nL'infanzia \u00e8 un tema ricorrente nei racconti di Silvina Ocampo. Anche se l'uso del punto di vista infantile \u00e8 abbastanza comune tra gli autori latinoamericani, Ocampo si distingue per la sua perversione della prospettiva infantile. La infanzia descritta da Silvina Ocampo nei suoi racconti \" \"non sembra, senza dubbio , esser stata filtrata dalla censura dell'adulto che decide cosa sia da ricordare e disfa ci\u00f2 che preferisce dimenticare. \u00c8 una memoria chiara, onnivora, atroce.\"\" L'infanzia si mostra nei racconti di Silvina Ocampo come un periodo di fascinazione, pero non \u00e8 questa fanciullezza innocente e neutrale, ma soprattutto si preferisce scrivere su questi bambini, e in particolare bambine, atipici e maliziosi, le cui azioni e pensieri presuppongono un dissacramento della fanciullezza e di tutti i suoi valori e atteggiamenti. I bambini e le bambine dei testi si svincoleranno dal mondo adulto con certe attitudini precoci e crudeli, mentre altri mostreranno una intelligenza inusuale e un dominio sui grandi. Possiamo giungere a parlare di infanzia come una forma di travestimento, come un momento nel quale, nascosti da sembianze innocenti e ignoranti, i bambini sono capaci di dimostrare un sapere di cui li si credeva sprovvisti.\nUno dei racconti sul tema della perversione dell'infanzia \u00e8 'Il peccato mortale' , che racconta la violazione di una bambina da parte di un inserviente. Dopo la bambina fa la sua prima comunione senza confessare il suo peccato; alcuni critici hanno interpretato questo racconto come un'intercessione della perversione infantile, il risveglio della identit\u00e0 sessuale e la incorporazione di diverse classi sociali e la sovversione del potere che questi atti sessuali presuppongono. Ocampo sperimenta anche le conseguenze di vivere in un mondo separato dalla societ\u00e0 adulta nel racconto \"La razza inestinguibile\", ma esplora anche elementi racchiusi nel processo di invecchiamento e allude a effetti positivi all'interno dei personaggi che mescolano lineamenti infantili con quelli adulti (La siesta nel cedro, Autobiografia di Irene). \nAm\u00edcola suggerisce che l'intenzione di Silvina Ocampo \u00e8 creare personaggi infantili che puntano a \"\"demistificare l'idea di innocenza infantile\".\" Si genera cos\u00ec un'opposizione tra adulti e bambini, e quello che si evidenzia \u00e8 l'autoritarismo esercitato dentro il proprio mondo femminile\". Su\u00e1rez-Hern\u00e1n anche affronta il tema e suggerisce che la voce narrativa infantile si converte in una strategia per generare la ambiguit\u00e0 che parte dal narratore poco affidabile e che il lettore abbia continuamente dubbi sul grado di comprensione dei fatti da parte del narratore cosi come sulla sua credibilit\u00e0.\nPer Su\u00e1rez-Hern\u00e1n: \u00abI racconti mostrano la asimmetria del mondo degli adulti e del mondo infantile; i padri, i maestri e le governanti incarnano la istituzione sanzionatrice e sono frequentemente figure nefaste\u00bb. Su\u00e1rez-Hern\u00e1n considera che le donni, i bambini e i poveri nella opera di Ocampo agiscono da una posizione subalterna dominata dagli stereotipi. Il mondo dell'infanzia ha il privilegio sull'et\u00e0 adulta di essere uno spazio appropriato per sovvertire le strutture sociali; cos\u00ec che lo sguardo infantile sia lo strumento per scavare le basi strutturali e trasgredire i limiti prestabiliti."}
{"id": "1603986", "revid": "1935652", "url": "https://it.wikipedia.org/wiki?curid=1603986", "title": "Pero Sudar", "text": "Biografia.\nSudar frequenta il liceo a Zagabria e a Ragusa. Completa la sua educazione presso il seminario arcivescovile di Vrhbosna dove consegue la laurea in Teologia.\n\u00c8 ordinato sacerdote il 29 giugno 1977. Quale primo incarico, svolge per due anni la funzione di cappellano a Komu\u0161ina, in Bosnia ed Erzegovina. Studia successivamente a Roma presso la Pontificia Universit\u00e0 Urbaniana, dove consegue il dottorato in diritto canonico.\nDal 1986 \u00e8 professore di diritto canonico alla facolt\u00e0 teologica a Sarajevo, inoltre dal 1989 \u00e8 rettore del seminario arcivescovile.\nIl 28 maggio 1993, quando ancora la citt\u00e0 \u00e8 assediata dall'esercito serbo, Giovanni Paolo II lo nomina vescovo ausiliare di Vrhbosna-Sarajevo, assegnandogli il titolo di Selja. \u00c8 consacrato vescovo dall'arcivescovo, Vinko Pulji\u0107, il 6 gennaio 1994, co-consacranti il cardinale Franjo Kuhari\u0107 ed il vescovo \u0106iril Kos.\nFu incaricato per i cattolici croati di Bosnia ed Erzegovina all'estero, per i rapporti con lo Stato, \u00e8 stato presidente della commissione giustizia e pace.\nIl 18 ottobre 2019 papa Francesco accoglie la sua rinuncia all'ufficio di vescovo ausiliare.\nScuole per l'Europa.\nPromotore delle scuole interetniche, le \"scuole per l'Europa\", \u00e8 considerato una delle personalit\u00e0 pi\u00f9 importanti nella lenta ma inesorabile ricostruzione civile e morale nel dopoguerra della ex Jugoslavia.\nNel 2005 questo suo impegno fu riconosciuto con il premio \"Cardinale-Re\" dalla fondazione viennese \"Communio et Progressio\" che gli attribu\u00ec una borsa di 10.000 euro.\n\"Renovabis\", un'associazione promossa dalla conferenza episcopale tedesca per lo sviluppo dei paesi dell'Europa orientale, ha sostenuto all'agosto del 2008 questo progetto per circa 4,2 milioni di euro.\nGenealogia episcopale.\nLa genealogia episcopale \u00e8:"}
{"id": "1603989", "revid": "124790657", "url": "https://it.wikipedia.org/wiki?curid=1603989", "title": "John Barclay (poeta)", "text": "Biografia.\nJohn Barclay era figlio del giurista William, appartenente alla piccola nobilt\u00e0 scozzese di fede cattolica, rifugiato in Francia dopo il fallimento dei tentativi cattolici di usurpazione della corona d'Inghilterra.\nL\u00ec William dovette provare la sua origine nobiliare per sposare una giovane appartenente a una famiglia di sangue blu dei Malleville, in Lorena.\nDal matrimonio nacque John, che il padre avrebbe voluto indirizzare alla carriera di magistrato affidandolo alle cure dei gesuiti perch\u00e9 lo istruissero nelle lettere a tale fine.\nMa il giovane si sentiva attratto dalla letteratura.\nA diciannove anni scrisse un commentario sulla \"Tebaide\" di Stazio.\nNel 1603, dopo la morte della regina Elisabetta I, la famiglia torn\u00f2 in Inghilterra, dove fu reintegrata nei suoi beni da Giacomo VI.\nIl giovane John, in ringraziamento, gli dedic\u00f2 un carme in latino intitolato \"Sentenziarumque splendorem illuminatum\" gonfio di retorica, senza per questo rinunciare alla sua nazionalit\u00e0 scozzese.\nDopo tale parentesi inglese la famiglia torn\u00f2 in Francia dove William ottenne una cattedra di diritto.\nJohn spos\u00f2 ad Angers Louise Debonaire e pubblic\u00f2 a Parigi, nel 1605, una seconda edizione dei suoi \"Satyricon\".\nDi nuovo in Inghilterra nel 1606, John divenne amico di Giacomo VI, anche se non rinunci\u00f2 a mettere a rischio la sua reputazione di cattolico pubblicando a Londra un \"pamphlet\" polemico intitolato \"Funiculus triplex et cunniculus triplex\".\nNello stesso periodo pubblic\u00f2 una raccolta di poesie latine sotto il nome di \"Sylvae\".\nPubblic\u00f2 la prima parte di \"Euphormionis Satyricon\", la cui seconda parte vide la luce a Parigi negli anni successivi.\nMorto William nel 1608, John si sent\u00ec libero di seguire la sua vocazione letteraria e compose una satira moraleggiante contro la corruzione delle corti cattoliche di cui aveva fatto esperienza, adottando uno stile ampolloso, ancorch\u00e9 disomogenero, per esprimere il sarcasmo e l'acrimonia di cui fu capace.\nNel 1609 pubblic\u00f2 il \"De Protestate Papae\", un trattato antipapale di suo padre che era morto l'anno prima, e due anni pi\u00f9 tardi usc\u00ec una sua \"Apologia\", ovvero la terza parte del \"Satyricon\", in risposta agli attacchi dei gesuiti.\nNel 1614 usc\u00ec una cosiddetta quarta parte del \"Satyricon\", \"Icon Animorum\", in cui descrisse negativamente le corti europee di cui aveva fatto esperienza.\nL\u2019\"Incon Amicorum\" fu una delle ultime sue opere a non essere bene accolta neppure dai suoi amici, inducendolo forse a trasferirsi in Italia.\nNel 1616 fu a Roma; papa Paolo V gli concesse la sua protezione e lo colm\u00f2 di favori.\nIn quel periodo scrisse l\"'Argenide\" ma, deluso dagli insuccessi letterari, si dedic\u00f2 alla botanica e a coltivare fiori nel suo giardino vicino al Vaticano.\nA Roma Barclay frequent\u00f2 i personaggi pi\u00f9 in vista del momento, tra i quali il pi\u00f9 illustre fu Maffeo Barberini (papa Urbano VIII), amico intimo, che tenne a battesimo anche un suo figliolo.\nMor\u00ec il 15 agosto 1621, apparentemente per un'insolazione dopo una passeggiata.\nFu sepolto provvisoriamente nella chiesa di Sant'Onofrio al Gianicolo.\nLe cronache del tempo dicono che la vedova, quando vide il monumento erettogli, si offese reputandolo non degno del personaggio che era stato il marito e sottrasse per dispetto il busto marmoreo, che port\u00f2 a casa sua.\nCi\u00f2 non imped\u00ec che successivamente tutti i componenti della famiglia Barclay fossero seppelliti nella chiesa di sant'Onofrio, dove si presume quindi che fosse stato riportato il busto tuttora ivi esistente.\nA Barclay, formatosi sotto l'influsso di tre culture diverse, fu rimproverata la mancanza di fermezza nel prendere partito in un momento storico dilaniato dalle lotte di religione."}
{"id": "1603990", "revid": "1543377", "url": "https://it.wikipedia.org/wiki?curid=1603990", "title": "Wardenclyffe Tower", "text": "La Wardenclyffe Tower, nota anche come Torre di Tesla, fu una delle prime torri aeree per la trasmissione senza fili. Progettata da Nikola Tesla era destinata alla telefonia commerciale senza fili attraverso l'Atlantico, alla radiodiffusione e alla dimostrazione pratica del trasferimento di energia senza fili. La struttura non fu mai completamente operativa e venne demolita nel 1917.\nDeve il suo nome a \"James S. Warden\", un avvocato e banchiere proprietario e acquirente di possedimenti a \"Shoreham,\" Long Island, a circa 60 miglia da Manhattan. Qui diede vita a una comunit\u00e0-villaggio conosciuta come \"Wardenclyffe-On-Sound\". Warden credeva che, con la messa in funzione del \"\"sistema mondiale\" di Tesla sarebbe nata nell'area una \"citt\u00e0 della radio\", offrendo a Tesla di terreno, nei pressi di una linea ferroviaria sul quale costruire il laboratorio e la sua torre per telecomunicazioni senza fili.\nStoria.\nCostruzione.\nNikola Tesla inizia a progettare il complesso della Wardenclyffe Tower nel 1898 circa, e, nel 1901 viene avviata la costruzione su un'area presso il Long Island Sound. L'architetto Stanford White progett\u00f2 l'edificio principale del complesso. La torre venne progettata da W.D. Crow, un associato di White. A sponsorizzare il progetto furono influenti industriali e altri investitori. Il progetto venne inizialmente finanziato dal magnate J. P. Morgan, che invest\u00ec 150.000 dollari nella struttura. Nel giugno del 1902, Tesla trasfer\u00ec la sua strumentazione, dal laboratorio di West Houston Street a Wardenclyffe.\nComunque, nel 1903, quando la torre era vicina al completamento, non era ancora funzionale a causa di un'ultima modifica che introdusse un difetto imprevisto. Quando Morgan volle sapere dove egli poteva mettere il contatore, Tesla non ebbe risposta. I costi di costruzione evidentemente superarono i fondi procurati da Morgan e gli altri finanzieri erano riluttanti ad esporsi. Dal luglio del 1904, Morgan e gli altri investitori, decisero alla fine di interrompere i finanziamenti. Morgan stesso incoraggi\u00f2 altri investitori ad abbandonare il progetto. Inoltre, nel maggio del 1905, i brevetti di Tesla sui motori a corrente alternata e altri metodi di trasmissione di potenza erano scaduti, bloccando i diritti e causando una drastica riduzione di fondi per la Wardenclyffe Tower. In un tentativo di trovare fondi alternativi, Tesla pubblicizz\u00f2 i servizi della struttura Wardenclyffe, ma ebbe poco successo. Durante questo tempo progett\u00f2 un tipo di turbina e diverse bobine di Tesla, acquistate poi da diversi imprenditori.\nDal 1905, poich\u00e9 Tesla non trov\u00f2 pi\u00f9 altri finanziatori, la maggior parte dell'attivit\u00e0 nella struttura di Wardenclyffe, dovette essere interrotta. I dipendenti furono licenziati nel 1906, ma parti dell'edificio rimasero in uso fino al 1907. Nel 1908, per la prima volta la propriet\u00e0 venne pignorata. Tesla ottenne una nuova ipoteca dal proprietario del Waldorf-Astoria Hotel, George C. Boldt. La struttura fu parzialmente abbandonata attorno al 1911, per cui la torre inizi\u00f2 a deteriorarsi. Fra 1912 e il 1915 le finanze di Tesla si estinsero, e, quando i sostenitori vollero sapere come avrebbero recuperato i loro investimenti, Tesla non seppe dare risposte soddisfacenti. I giornali dell'epoca titolarono \"La follia da un milione di dollari di Tesla\"\". L'edificio principale della struttura fu vandalizzato e vennero aperti dei varchi nei muri. La rovina del progetto di Wardenclyffe pu\u00f2 aver contribuito all'esaurimento nervoso che colp\u00ec Tesla in questo periodo. La tragedia personale di Wardenclyffe faceva seguito all'incendio del 1895 al numero 35 sud della Quinta Strada di New York, nell'edificio che ospitava il suo laboratorio. Nel corso del disastro perse molti strumenti, appunti e documenti. Ci\u00f2 procur\u00f2 a Tesla uno stato di grave depressione.\nIl periodo dopo Tesla.\nNel 1915 il possesso legale della propriet\u00e0 fu trasferito a George Boldt del Waldorf-Astoria Hotel per un ammontare di 20.000 dollari. Il 4 luglio 1917, durante la prima guerra mondiale, la torre venne smantellata con la dinamite su ordine del governo statunitense, temendo che fosse adoperata da spie tedesche, e che potesse inoltre servire come punto di riferimento per i sottomarini tedeschi. Tesla non era a New York durante la demolizione della torre.\nGeorge Boldt desiderava mettere in vendita la propriet\u00e0. Il 20 aprile 1922 Tesla perse un appello in giudizio contro i suoi finanziatori nel secondo pignoramento. Questo escluse in pratica Tesla da ogni futuro sviluppo della struttura. Nel 1925 il possesso della propriet\u00e0 fu trasferito a \"Walter L. Johnso\"n di Brooklyn. Il 6 marzo 1939 la societ\u00e0 \"Plantacres\" acquist\u00f2 il terreno della struttura e successivamente l'affitt\u00f2 alla \"Peerless Photo Products\".\nGli sforzi per la conservazione.\nIl 14 febbraio 1967 venne fondata la \"Brookhaven Town Historical Trust\", un'organizzazione senza scopo di lucro per la tutela di beni pubblici. La Brookhaven selezion\u00f2 il complesso di Wardenclyffe come potenziale sito storico, primo luogo ad essere preservato dall'associazione il 3 marzo 1967. L'associazione venne sciolta con un'ordinanza il 1\u00ba febbraio 1972. Il 7 luglio 1976 fu apposta presso l'ingresso dell'edificio da rappresentanti del \"Brookhaven National Laboratory\" una targa proveniente dalla Jugoslavia, il paese natale di Tesla. Essa recita:\nLa targa venne asportata nel novembre 2009. Un anonimo benefattore offr\u00ec una ricompensa di 2000 dollari a coloro che l'avessero restituita alla propriet\u00e0.\nL'AGFA Corporation compr\u00f2 la propriet\u00e0 da Peerless nel 1969. Nel 1976 fu presentata anche un'istanza per candidare l'edificio principale alla lista del \"National Register of Historic Places\", ma non fu approvata. L'AGFA ha utilizzato il sito dal 1969 al 1992, quindi chiude la struttura. Nel 1994 viene rinnovata la campagna per l'introduzione dell'edificio di Wardenclyffe nel \"National Register of Historic Places\" di New York, con la presentazione nell'ottobre 1994 di una seconda richiesta per una designazione formale. Il \"New York State Office of Parks\", \"Recreation and Historic Preservation\" condusse alcune ispezioni concludendo che l'edificio soddisfaceva i criteri dello Stato di New York per una designazione storica. Il sito sub\u00ec una ristrutturazione per rimediare ai danni prodotti ai tempi in cui \u00e8 stato usato dalla societ\u00e0 fotografica. La rimessa in opera venne condotta sotto la direzione del Dipartimento dello Stato di New York della Conservazione Ambientale e fu pagata dalla AGFA. Il sito venne sottoposto a una pulizia radicale allo scopo di rimuovere gli scarti prodotti durante l'epoca in cui ha avuto sede lo stabilimento fotografico. La bonifica \u00e8 avvenuta sotto la supervisione del \"New York State Department of Environmental Conservation\", a spese dell'AGFA. Nel 2009 la propriet\u00e0 venne messa in vendita per 1.650.000\u00a0$. L'AGFA ha scritto nell'annuncio che il terreno sarebbe stato \u00ab\"consegnato integralmente ripulito e spianato\"\u00bb. Si \u00e8 ipotizzato che la ditta abbia speso 5 milioni di dollari a settembre del 2008 per la rimozione di argento e cadmio.\nLa designazione della struttura a sito di interesse nazionale \u00e8 subordinata al completamento della dismissione dell'impianto da parte del suo attuale proprietario.\nL'AGFA ha infine rivenduto l'edificio, nel 2013, a un'organizzazione \"non profit\", \"Tesla Science Center at Wardenclyffe\", sostenuta dal sito \"The Oatmel\". L'edificio principale \u00e8 ancora in piedi.\nProgetto per una nuova torre.\nIl 2 giugno 2014 due ricercatori russi, \"Leonid e Sergey Plekhanov\" entrambi laureati all'Istituto di fisica e tecnologia di Mosca, hanno lanciato una sottoscrizione pubblica per raccogliere 800.000 $ necessari a costruire una nuova Tesla Tower secondo il progetto originale di Tesla, ma con dispositivi elettrici/elettronici e materiali moderni.\nIl progetto \"Planetary Energy Transmitter\" si basa su 5 anni di lavoro dei due ricercatori per dimostrare la fattibilit\u00e0 delle teorie di Nikola Tesla e rendere possibile la trasmissione dell'energia via etere a grandi distanze, al punto di rendere possibile la distribuzione su scala planetaria dell'energia solare convertita da un impianto solare nel deserto del Sahara da 90\u00a0000\u00a0km\u00b2 di superficie (300x300\u00a0km), sufficiente a soddisfare l'esigenza energetica dell'intero pianeta.\nCaratteristiche della torre e dei laboratori.\nWardenclyffe \u00e8 situata a Long Island, nello Stato di New York, nei pressi dell'ufficio postale e della caserma dei pompieri di Shoreham, lungo la Strada 25A. L'intero complesso di Wardenclyffe era composto da due sezioni: la torre, situata dietro, e l'edificio principale. All'epoca la propriet\u00e0 si estendeva su , mentre ora occupa poco meno di .\nLa torre, provvista di una struttura portante di legno, era alta . Alla sommit\u00e0 era presente una cupola emisferica d'acciaio, pesante 55 tonnellate e con un diametro di . La torre, progettata da uno degli associati di Stanford White, venne concepita, in modo da permettere che ogni pezzo potesse essere smontato e sostituito secondo le esigenze. Il trasmettitore era alimentato da un generatore di corrente alternata di tipo industriale Westinghouse, da 200 kW. Sotto la torre fu realizzato un pozzo profondo . Sedici tubi di ferro si spingevano nel terreno uno sull'altro per ulteriori , affinch\u00e9 la macchina, per usare le parole di Tesla, avesse \u00ab\"una presa sulla Terra tale da far vibrare l'intero globo\"\u00bb.\nL'edificio principale occupava il resto del complesso. Comprendeva un laboratorio, una sala strumenti, un'officina e altre sale per un generatore di vapore e il generatore elettrico. All'interno vi erano apparecchiature elettromeccaniche, generatori elettrici, trasformatori, un'attrezzatura per soffiare il vetro, dispositivi a raggi X, bobine di Tesla, una barca radiocomandata, casse di lampade e valvole, cavi, una biblioteca e un ufficio. Fu costruito nello stile del Rinascimento italiano.\nPresupposti teorici.\nLa trasmissione di energia elettrica.\nTra il 1891 e il 1892, Tesla utilizz\u00f2 il trasformatore risonante che porta il suo nome, in sessioni dimostrative, tenute a New York, ai convegni dell'\"American Institute of Electrical Engineers\" (AIEE), e a Londra, all'Istituto degli Ingegneri Elettrici (IEE). Dei due sorprendenti risultati di Tesla, uno dimostr\u00f2 che era possibile la trasmissione senza fili di energia elettrica. Una successiva presentazione, intitolata \"Sulla luce ed altri fenomeni ad alta frequenza\", fu un evento chiave nell'invenzione della radio, e si pu\u00f2 tranquillamente affermare che tale dimostrazione abbia dato inizio allo sviluppo del sito di Wardenclyffe.\nTrasmissione ad un filo.\nLa prima dimostrazione fu l'accensione di luci e periferiche motrici, connesse ad un singolo cavo a un solo terminale di una bobina a induzione ad alta frequenza, presentata nel 1891 nel corso di una lettura alla Columbia University di New York. Una lampada connessa ad un solo terminale da un terminale secondario di una bobina di induzione non forma un circuito chiuso nel comune senso della parola, nel caso dell'esperimento di Tesla, il circuito viene chiuso attraverso la realizzazione di un percorso di ritorno al secondario tramite induzione elettrostatica, o corrente di spostamento. Ci\u00f2 \u00e8 dovuto al fatto che il filamento della lampada possiede una capacit\u00e0 relativa al terminale libero tra la bobina e l'ambiente, mentre il terminale libero secondario possiede una capacit\u00e0 relativa tra la lampada e l'ambiente.\nTrasmissione senza fili.\nIl secondo risultato dimostrava come l'energia pu\u00f2 essere inviata attraverso lo spazio, senza alcun cavo di collegamento. Questo fu il primo passo verso la realizzazione di un sistema senza fili operativo. L'effetto della trasmissione di energia senza fili richiedeva la creazione di un campo elettrico tra due piastre di metallo, ognuna connessa ad un terminale di una bobina ad induzione ad avvolgimento secondario. Uno strumento per produrre luce, in questo caso un tubo di scarica a gas, veniva usato come mezzo per determinare la presenza di energia trasmessa. Il pi\u00f9 sorprendente risultato ottenuto consistenava nell'illuminazione di due tubi di vetro in vuoto parziale in un campo elettrostatico alternante, semplicemente mentre li teneva in mano. Parole di Tesla:\nTesla in questo esperimento descrive due differenti tipi di trasmissione senza fili, entrambi comprendenti una bobina di induzione ad alta tensione. Il primo, denominato trasmettitore di primo tipo, ha un foglio di metallo sul tetto connesso ad un terminale della bobina di induzione. L'altro terminale \u00e8 connesso a terra. Il secondo, detto trasmettitore di secondo tipo, consisteva di due fogli di metallo appesi sul tetto, ognuno connesso con uno dei terminali della bobina.\nTeoria della trasmissione senza fili.\nMentre lavorava per sviluppare una dimostrazione scientifica per i due effetti osservati, Tesla comprese che l'energia elettrica poteva essere emessa nello spazio e intercettata da uno strumento ricevente posto nelle vicinanze della fonte, senza la necessit\u00e0 di alcun filo comunicante. Lui svilupp\u00f2 due teorie riferite a queste osservazioni, in base alle quali:\nTesla suppose, inoltre, che la Terra \u00e8 un corpo carico vagante nello spazio.\n\"\"Grande importanza avrebbe, prima di tutto, stabilire quale capacit\u00e0 ha la terra. E che carica contiene, se fosse elettrificata? Sebbene noi non abbiamo nessuna evidenza di un corpo carico elettricamente presente nello spazio, esiste la possibilit\u00e0 che la Terra sia un tale corpo, che, nel corso della sua formazione ha dovuto trattenere una carica elettrica, come accade in tutti i processi di separazione meccanica\".\"\nTesla era familiare con dimostrazioni che utilizzavano una carica di un condensatore tramite una bottiglia di Leida e sfere di metallo isolate con macchine elettrostatiche. Portando questi elementi molto vicini e facendoli toccare direttamente, per poi separarli, la carica pu\u00f2 essere manipolata. L'inventore aveva certamente questo in mente, nella creazione della sua immagine mentale, non potendo sapere che il modello dell'origine della Terra era impreciso.\nNoi, ora, sappiamo che la terra \u00e8 un corpo carico, in seguito a processi, almeno in parte, relativi all'interazione tra il fascio continuo di particelle cariche chiamate vento solare, che fuoriesce dal centro del nostro sistema solare e la magnetosfera della Terra. \u00c8 stato dimostrato che la stima di Tesla era corretta: la capacit\u00e0 della Terra \u00e8 di circa 710 \u03bcF. \"Probabilmente gli strati superiori dell'aria hanno la possibilit\u00e0 di condurre elettricit\u00e0, e cos\u00ec, forse, il mezzo nello spazio libero oltre l'atmosfera pu\u00f2 contenere una carica opposta. In questo modo la capacit\u00e0 elettrica dovrebbe essere incomparabilmente pi\u00f9 grande.\"\nNegli anni successivi, infatti, venne dimostrato che uno degli strati superiori dell'atmosfera della Terra, la ionosfera \u00e8 conduttiva.\n\"In ogni caso importante conoscere quanta elettricit\u00e0 la Terra contenga.\"\nLa scienza ha dimostrato inoltre che la Terra possiede una carica elettrica negativa posta a circa 50\u00a0km di altezza sul livello del mare. La differenza potenziale tra la terra e questa regione \u00e8 sull'ordine di 400\u00a0000 volt. Vicino alla superficie della terra \u00e8 presente una campo elettrico diretto decrescente ed onnipresente di circa 100 V/m. Tesla si rifer\u00ec a questa carica come il \"niveau elettrico\" o livello elettrico.\n\"\"\u00c8 difficile affermare se noi nel futuro acquisiremo questa conoscenza necessaria, ma c'\u00e8 da sperare di s\u00ec, e spero per mezzo della risonanza elettrica. Se potremo individuare il periodo di oscillazione della carica della terra rispetto ad un sistema elettrificato, certamente potremmo conoscere un'informazione di grande importanza per il benessere dell'umanit\u00e0. Io propongo di cercare tale periodo di oscillazione, per mezzo di un oscillatore elettrico o una fonte di corrente elettrica alternata...\".\"\nUn'altra teoria su come la struttura da 200\u00a0kW senza fili funzion\u00f2, richiede che la propagazione avvenisse per mezzo di radiazione elettromagnetica nella forma di onde di radio, anche nota come radiazione Hertziana.\nDal resoconto stesso di Tesla, il suo sistema di risonanza di terra funzionava attraverso la creazione di potenti vibrazioni attivate dalla naturale carica elettrica della Terra. Secondo le sue scritture, la struttura aveva uno scopo duplice. Aveva progettato, pi\u00f9 di quello che fu rivelato inizialmente ai suoi investitori. La sua stazione non solo poteva trasmettere e ricevere segnali di telecomunicazione, ma anche trasmettere potenza elettrica su scala ridotta. Egli afferm\u00f2,\n\"Daremo dimostrazioni pratiche di questi principi. Appena completato, sar\u00e0 possibile per un uomo di affari di New York dettare istruzioni e vederle immediatamente apparire in caratteri nel suo ufficio a Londra o altrove. Sar\u00e0 capace di chiamare dalla sua scrivania e parlare con ogni abbonato telefonico sul globo, senza alcun cambio nell'attrezzatura esistente. Uno strumento poco costoso, non pi\u00f9 grande di un orologio, sar\u00e0 disponibile a chiunque per sentire dovunque, su mare o terra, musica, canzone o discorso di un leader politico, l'indirizzo di un uomo eminente di scienza o il sermone di un ecclesiastico eloquente, trasmesso in un altro luogo comunque distante. Nella stessa maniera ogni ritratto, carattere, disegno o stampa pu\u00f2 essere trasferito da un luogo ad un altro. Milioni di tali strumenti possono essere controllati da un sistema di questo genere. Pi\u00f9 importante di tutto questo, comunque, sar\u00e0 la trasmissione di potenza, senza fili, che mostreremo su una scala grande abbastanza da essere convincente.\"\nComplessivamente, il sistema sembrava simile ad una bobina di Tesla molto grande. Il trasmettitore d'amplificazione di Tesla era la prova tangibile dell'esperimento che desiderava condurre. Tesla intendeva usare le attrezzature per delle prove, \"con la trasmissione di energia elettrica di potenza per realizzare l'illuminazione senza fili...\". Un secondo impianto sarebbe stato costruito sulla costa meridionale dell'Inghilterra.\nFra gli scopi dell'impianto di Wardenclyffe vi erano le telecomunicazioni senza fili e trasmissioni globali. Avrebbe permesso una trasmissione sicura multicanale, la ricezione di informazioni, la sincronizzazione del tempo universale, il posizionamento globale, la localizzazione e un sistema di navigazione. La funzione primaria dell'impianto era la telecomunicazione senza fili transatlantica e la trasmissione radio.\nL'installazione venne usata anche da Tesla come un laboratorio, per progettare un sistema di distribuzione di potenza per emettere elettricit\u00e0 a grandi distanze, senza fili. Questo non poteva essere portato a termine con quello che Tesla chiam\u00f2 \"onde Hertziane\" in quanto Wardenclyffe fu concepita in un modo diverso dalle trasmittenti radio moderne. Invece di distribuire l'elettricit\u00e0 attraverso un filo di rame, utenti remoti sarebbero stati capaci di ricevere l'elettricit\u00e0 tramite un collegamento via etere, insieme ad un terminale di antenna sferico montato sul tetto. In quegli anni la rete di potenza era accessibile a chiunque la ricevesse, ed il modello di Wardenclyffe rappresent\u00f2 un modo di ridurre significativamente il costo di \"elettrificare\" le terre. Tesla chiam\u00f2 la sua tecnica senza fili il metodo di carica distribuita di terra ed aria.\nIl prototipo del complesso fu realizzato come modello in scala ridotta di un sistema nazionale, e pi\u00f9 tardi globale, di torri, che fornivano energia elettrica agli utenti, sotto forma di correnti di terra ed onde magnetoidrodinamiche. C'\u00e8 evidenza che Wardenclyffe avrebbe usato segnali di frequenza estremamente bassa, combinata con segnali di frequenza pi\u00f9 alta. In pratica, la trasmittente influenza elettricamente la terra e lo spazio, sopra di essa. Il processo veniva descritto nello stesso modo di come viene trasmessa l'elettricit\u00e0 di conduzione attraverso un filo. Tesla afferm\u00f2 che l'energia elettrica pu\u00f2 essere trasmessa efficientemente tra le strutture trasmittenti/riceventi del Sistema Mondiale, utilizzando la conduzione elettrica a terra. Per creare questo sistema, ogni struttura include uno o due terminali di collegamento in aria ed uno o due terminali di collegamento a terra.\nTesla chiaramente specific\u00f2 la terra come uno dei mezzi coinvolti che conducono e il sistema di tecnologia aerea. L'altro mezzo specificato \u00e8 l'atmosfera sopra gli 8 chilometri di altezza. Pur non essendo un conduttore, in questa regione della troposfera, la densit\u00e0 o pressione \u00e8 sufficientemente ridotta cos\u00ec che, secondo la teoria di Tesla, le ridotte propriet\u00e0 isolanti dell'atmosfera permettono ad una corrente elettrica di fluire. La sua teoria, inoltre, stabilisce che la regione che conduce si sviluppa attraverso un processo di ionizzazione atmosferica nei quali gli strati coinvolti vengono trasformati in plasma. La presenza dei campi magnetici sviluppata dal \"risonatore elicoidale\" montato su ogni impianto suggerisce viene coinvolto anche un campo magnetico incorporato e un collegamento di flusso .\nL'atmosfera sotto gli 8 chilometri viene considerata anche come un mezzo per propagare l'energia elettrica come parte del circuito sopra la terra, e, essendo un mezzo isolante, la trasmissione si realizza attraverso induzione elettrostatica piuttosto che attraverso una vera e propria conduzione elettrica. Tesla dimostr\u00f2 che con un potenziale elettrico sufficientemente elevato posto sul terminale pi\u00f9 alto, la limitazione pratica imposta dalla sua altezza poteva essere superata. . Ipotizz\u00f2 anche, che, una trasmittente estremamente energetica, come fu intesa a Wardenclyffe, sarebbe in grado di caricare il terminale elevato, al punto tale che l'atmosfera attorno e sopra la struttura si ionizzerebbe, lasciando aperto un canale al passaggio di un flusso di correnti di conduzione tra i due terminali su un percorso sopra ed attraverso la troposfera, fino a raggiungere l'altro impianto. La ionizzazione dell'atmosfera verrebbe facilitata direttamente sopra dei terminali elevati dall'uso di un raggio che ionizza di radiazione ultravioletta per formare quella che sarebbe chiamata, \"trasmissione di linea ad alta tensione di plasma\". Motorizzato da un alternatore industriale, un generatore della torre serviva per iniettare grandi quantit\u00e0 di energia in un naturale circuito di Terra, usando la rete di Terra-ionosfera come circuito di trasmissione.\nIn vari scritti, Tesla spieg\u00f2 che la Terra stessa si comporta come un circuito LC risonante quando \u00e8 eccitata elettricamente a certe frequenze. A Wardenclyffe, Testla, oper\u00f2 a frequenze che variano da 1.000\u00a0Hz a 100\u00a0kHz. Tesla dimostro che l'intervallo di frequenze tra 30 e 35\u00a0kHz era da considerarsi \"il pi\u00f9 economico\". L'eccitazione della risonanza terrestre a un'armonica della frequenza fondamentale di 11,78\u00a0Hz, indica che l'energia si trasmette per mezzo di una linea di propagazione a \"singolo conduttore\" sferico; non \u00e8 probabilmente coinvolta la risonanza di Schumann. La Terra nel suo complesso, pu\u00f2 fatta risonare elettricamente con una singola fonte di secondo tipo, cos\u00ec, un sistema basato sulla risonanza terrestre richiederebbe, come minimo la costruzione di una sola struttura generatrice. Oppure, si potrebbero costruire due strutture generatrici di primo tipo separate, a una distanza opportuna. Tale sistema non sarebbe cos\u00ec strettamente dipendente dall'eccitazione dovuta dalla risonanza terrestre. In entrambi i casi verrebbe utilizzata un'onda di superficie o di terra, simile all'onda di Zenneck, impiegando correnti telluriche indotte artificialmente. Secondo Tesla, la grande area in sezione del pianeta offre un percorso a bassa resistenza per il flusso delle correnti telluriche. Le perdite maggiori si verificano nei punti nei quali gli impianti ricetrasmittenti e le stazioni riceventi dedicate sono connesse con la terra. Questo \u00e8 il motivo per cui Tesla afferm\u00f2: \"\"l'impianto sotterraneo \u00e8 uno dei componenti pi\u00f9 costosi della torre. In questo sistema, di mia invenzione, \u00e8 necessario per il dispositivo trovare una presa di terra, altrimenti non pu\u00f2 indurre la terra. Deve avere una presa sulla terra, cos\u00ec che l'intero globo possa vibrare e per fare ci\u00f2 \u00e8 necessario eseguire un impianto molto costoso\".\"\nPer chiudere il circuito si sarebbe realizzato un secondo percorso tra i terminali ad alta tensione elevati dei due impianti di primo tipo attraverso i rarefatti strati atmosferici sopra gli 8 chilometri. Il collegamento avverrebbe, anche grazie a una combinazione tra induzione elettrostatica e conduzione elettrica attraverso il plasma. Sebbene numerosi suoi brevetti, di trasmissione di energia elettrica senza fili, fra cui L'\"\"Apparato per trasmettere energia elettrica\", descrivano un sistema che utilizza lo schema di plasma-conduzione, la sua \"Arte di trasmettere energia elettrica attraverso i mezzi naturali\" e alcune sue note del progetto di Wardenclyffe del 1901, mostrano che Tesla aveva anche un progetto per indurre elettrostaticamente delle oscillazioni nel potenziale associato con l'auto-capacitanza terrestre trasferendo rapidamente grandi quantit\u00e0 di carica elettrica tra la grande capacit\u00e0 elettrica degli strati superiori e l'auto-capacitanza dell'intera Terra. Il trasmittitore di secondo tipo \u00e8 progettato specificamente per questo scopo. Tesla scrisse: \"Ci si pu\u00f2 discostare dallo specifico piano di produrre le onde stazionarie qui descritte. Per esempio, il circuito che imprime le oscillazioni potenti sopra la Terra potrebbe essere connesso al secondo in due punti\"\".\nTesla credeva fermamente che un sistema pienamente sviluppato con stazioni generatrici basate sul prototipo di Wardenclyffe avrebbe permesso la trasmissione e la ricezione senza fili attraverso grandi distanze con perdite trascurabili.\nTeorie cospirazioniste.\nSecondo alcuni teorici della cospirazione ed alcuni ricercatori indipendenti, la Tour Eiffel di Parigi sarebbe stata in realt\u00e0 una Torre di Tesla per raccogliere l'elettricit\u00e0 atmosferica. Secondo questi teorici, su alcune vecchie foto si possono vedere strani dispositivi al primo piano della Torre Eiffel, che sono stati rimossi negli anni. La torre stessa \u00e8 stata utilizzata per anni come laboratorio scientifico che ha studiato, tra le altre cose, le correnti vaganti e altre azioni elettrochimiche e dei fulmini, e sulla sua sommit\u00e0 venne installata nel 1905 la prima antenna per le emissioni radiotelegrafiche.\nSecondo altre teorie, l'evento di Tunguska, avvenuto in Siberia nel 1908, sarebbe stato provocato da una momentanea accensione della Wardenclyffe Tower di New York."}
{"id": "1603992", "revid": "158913", "url": "https://it.wikipedia.org/wiki?curid=1603992", "title": "Ges\u00f9 nell'arte", "text": "La persona di Ges\u00f9 e gli eventi a lui relativi narrati nel Nuovo Testamento hanno ispirato opere artistiche e culturali per i successivi due millenni.\nIconografia.\nDal II al IV secolo le testimonianze scritte descrivono Ges\u00f9 in maniera contrastante. In particolare nel III secolo viene ritratto in ambienti gnostici e sincretisti assieme ad altri filosofi.\nNei primi secoli del Cristianesimo non si hanno rappresentazioni dirette di Ges\u00f9, ma piuttosto simboli o immagini allegoriche, come il Pescatore (l'acronimo del pesce in greco aveva un significato noto fra i primi cristiani perseguitati), il Buon Pastore, il Basileus, il Maestro o lo stesso Orfeo derivato dalla tradizione classica.\nNel periodo tardo antico, con la secolarizzazione del culto cristiano e il distacco dalla tradizione ebraica, si diffondono rappresentazioni dirette di Ges\u00f9, raffigurato come giovane imberbe fino al VI secolo; entro il IV secolo compare anche il Ges\u00f9 barbuto e con i capelli lunghi, che diventer\u00e0 la sua raffigurazione canonica (ad es. miniature dell'Evangeliario siriaco di R\u00e3bul\u00e3, Firenze, Laurenziana; mosaici di S. Apollinare Nuovo a Ravenna).\nSuccessivamente il Ges\u00f9 imberbe scompare dall'oriente mentre appare talvolta nell'arte carolingia e romanica. L'affermarsi dell'immagine barbuta venne influenzata dall'affermarsi di immagini ritenute autentiche come il Mandylion e la Sacra Sindone. In et\u00e0 bizantina l'iconografia di Ges\u00f9 viene codificata rigorosamente, anche a seguito della disputa sull'iconoclastia.\nDal Rinascimento si ha in Occidente un'evoluzione, rompendo la fissit\u00e0 delle raffigurazioni bizantine. In quest'epoca la figura di Ges\u00f9 si laicizza e diventa il prototipo dell'uomo perfetto, come nelle rappresentazioni coeve del \"Salvator mundi\". Tale visione avr\u00e0 il suo massimo esponente in Michelangelo che nel Giudizio universale recupera l'immagine paleocristiana del Cristo imberbe.\nMusica.\nPer quanto riguarda la musica sacra, bisogna distinguere fra la musica utilizzata nella chiesa durante le funzioni religiose, nella quale i riferimenti a Ges\u00f9 sono solitamente definiti dalla liturgia, e la musica da oratorio, una sorta di melodramma sacro che in alcuni casi si \u00e8 ispirata direttamente alla vita di Ges\u00f9. Famose sono le cantate e le passioni di Johann Sebastian Bach, ispirate ai Vangeli festivi del calendario luterano e l'oratorio di Georg Friedrich H\u00e4ndel \"il Messiah\", composto per l'esecuzione teatrale.\nNel 1970 Fabrizio De Andr\u00e9 ha dedicato alla vita di Ges\u00f9 il concept album \"La buona novella\", tratto dalla lettura dei Vangeli apocrifi svolta con Roberto Dan\u00e9. Lo stesso De Andr\u00e9, tuttavia, ripropone figure legate a Ges\u00f9 in molte delle sue canzoni.\nNel 1988 Alessandro Bono dedica a Ges\u00f9 intitolata \"Ges\u00f9 Cristo\", una canzone di disperazione metropolitana (tipica di quegli anni schiavi dell'AIDS) pubblicata nell'omonimo album.\nCinema.\nDal XX secolo la vita di Ges\u00f9 \u00e8 diventato anche un soggetto cinematografico, con esiti talvolta controversi. Sono qui sotto riportati esclusivamente i film storici e religiosi nei quali \u00e8 trattata la vita di Ges\u00f9.\nDa aggiungere: 'I magi randagi', 'Nativity', '7\u00a0km da Gerusalemme' e 'Risorto'."}
{"id": "1603997", "revid": "287204", "url": "https://it.wikipedia.org/wiki?curid=1603997", "title": "Ladislao I", "text": ""}
{"id": "1604000", "revid": "36426", "url": "https://it.wikipedia.org/wiki?curid=1604000", "title": "Ivan I Kalita", "text": ""}
{"id": "1604005", "revid": "2014155", "url": "https://it.wikipedia.org/wiki?curid=1604005", "title": "Pandolfo III di Capua", "text": "Biografia.\nFiglio e successore di Landolfo VII di Capua nel 1007. Risulta aver governato insieme al padre, ma non si sa da quale data. Govern\u00f2 insieme allo zio Pandolfo II di Benevento, che in precedenza era stato suo reggente, fino alla morte di quest'ultimo nel 1014. \nNel febbraio 1016 associ\u00f2 al regno suo cugino Pandolfo IV; non si hanno altre notizie su di lui. "}
{"id": "1604006", "revid": "1543377", "url": "https://it.wikipedia.org/wiki?curid=1604006", "title": "De expetendis et fugiendis rebus", "text": "Il trattato De expetendis et fugiendis rebus (\"Le cose da perseguire e quelle da evitare\") fu scritto da Giorgio Valla (1447-1500), filologo e traduttore dal greco di opere scientifiche e filosofiche, e pubblicato postumo nel dicembre 1501 a Venezia dall'editore Aldo Manuzio.\nDescrizione.\nL'opera si presenta come una vasta costruzione enciclopedica, in cui Valla non si limit\u00f2 a compilare nozioni proprie, desunte dagli studi personali e ripartite in trattazioni sistematiche, ma inser\u00ec anche numerose traduzioni da opere antiche.\nL'opera si presentava in due tomi di grande formato (\"in folio\"), rispettivamente di 314 e di 336 fogli, privi di numerazione. Valla innov\u00f2 l'ordine tradizionale delle discipline, poich\u00e9 anticip\u00f2 matematica e musica, mentre pose grammatica e retorica dopo la medicina.\nNelle sezioni legate alle discipline matematiche, l'autore si giov\u00f2 molto di un suo manoscritto greco contenente opere di Archimede e di Erone di Alessandria (poi perduto), da cui trasse numerose traduzioni. Si trovano nell'opera, per esempio, le prime attestazioni umanistiche della conoscenza di taluni autori classici, come il matematico Sereno di Antinoe.\nL'opera ebbe una certa influenza sugli autori che si interessarono di matematica nei decenni immediatamente successivi, come ad esempio Francesco Maurolico e Niccol\u00f2 Copernico. Pare che fosse presente anche nella biblioteca privata di Leonardo da Vinci.\nIndice.\nIl testo \u00e8 suddiviso in 49 libri organizzati per sette settimane (7x7 = 49)."}
{"id": "1604007", "revid": "74801", "url": "https://it.wikipedia.org/wiki?curid=1604007", "title": "Xul Solar", "text": "Origini.\nCresciuto nella provincia di Buenos Aires in una famiglia cosmopolita. Suo padre Emilio Schulz Riga, era nato a Riga, attuale capitale della Lettonia, allora parte della provincia della Livonia, sotto la dominazione zarista. Sua madre, l'italiana Augustina Solari, era originaria di Zoagli, una cittadina presso Rapallo, in provincia di Genova. Una sorella minore mor\u00ec prematuramente all'et\u00e0 di due anni. \nStudi e viaggi in Europa.\nSolar fu educato a Buenos Aires. Studi\u00f2 musica e poi architettura anche se non complet\u00f2 mai i suoi studi in questo campo. Dopo aver lavorato come insegnante e dopo aver cambiato numerosi lavori nell'amministrazione municipale, il 5 aprile 1912 decise di imbarcarsi come membro dell'equipaggio sulla nave \"English Carrier\", teoricamente per raggiungere Hong Kong. In realt\u00e0 sbarc\u00f2 appena giunto a Londra e si diresse in Italia, a Torino. Ritorn\u00f2 ancora a Londra per incontrare sua madre e sua zia che lo raggiunsero dall'Argentina. Con le due donne viaggi\u00f2 tra Parigi, Torino e Genova fino a raggiungere Zoagli, luogo di nascita della madre. Negli anni seguenti, nonostante lo scoppio della prima guerra mondiale, viaggi\u00f2 fra la Francia e l'Italia toccando anche Tours, Marsiglia e Firenze. Verso la fine della guerra lavor\u00f2 al consolato argentino a Milano. Personaggio eccentrico, cominci\u00f2 a interessarsi fra l'altro di magia, astrologia, linguistica, occultismo e religione. \nEsordi nella carriera artistica.\nDurante gli anni della Grande Guerra, Solar fece amicizia con l'artista argentino Emilio Pettoruti, allora residente in Italia e tramite questi entr\u00f2 in contatto con i gruppi futuristi. Sotto l'influenza di questi nuovi contatti, Solar cominci\u00f2 a dipingere, prima ad acquarello, che sarebbe rimasto sempre uno strumento espressivo privilegiato della sua arte, poi con le tempere e infine, ma solo occasionalmente, ad olio. Usando i cognomi di suo padre e di sua madre, ma alterandone la grafia, ricav\u00f2 lo pseudonimo di Xul Solar che adott\u00f2 per firmare i suoi lavori artistici. Xul oltre ad avere un suono simile a Schulz, doveva essere l'anagramma della parola latina Lux, luce. Solar in spagnolo aveva un significato doppio perch\u00e9 poteva riferirsi al sole, ma anche al suolo, pertanto il suo pseudonimo richiamava una cosmogonia per la quale l'arte metteva in contatto il celeste con il terrestre. La prima mostra importante di Xul Solar risale al 1920, in una galleria di Milano, in coppia con lo scultore Arturo Martini. \nRitorno in Argentina.\nNegli anni del primo dopoguerra continu\u00f2 a viaggiare instancabilmente, visitando anche la Germania. Nel 1924 i suoi lavori furono esposti a Parigi in una mostra dedicata agli artisti latinoamericani. In questo periodo conobbe il famoso mago britannico Aleister Crowley e la sua amante Leah Hirsig, dei quali avrebbe potuto diventare discepolo. Lo stesso anno invece Solar ritorn\u00f2 a Buenos Aires, dove entr\u00f2 a far parte del gruppo di avanguardia Florida, raccolto attorno alla rivista Mart\u00edn Fierro. Solar lavor\u00f2 come illustratore della rivista dal 1924 al 1927. Nella cerchia di artisti e intellettuali del gruppo c'era anche il giovane Jorge Luis Borges col quale Solar strinse amicizia. Nello stesso gruppo egli conobbe il poeta e romanziere Leopoldo Marechal che lo avrebbe ritratto nel personaggio dell'astrologo Schultze nel suo famoso romanzo \"Ad\u00e1n Buenosayres\". Solar cominci\u00f2 a esporre frequentemente nelle gallerie di Buenos Aires. In particolare ebbe grande successo una mostra di pittura moderna nel 1926 dove espose insieme a Pettoruti e a Norah Borges, sorella di Jorge Luis. \nUltimi anni.\nPer tutto il resto della sua vita Solar espose regolarmente a Buenos Aires e a Montevideo, in Uruguay, ma non espose pi\u00f9 in nessuna grande mostra europea, fino agli ultimi anni della sua vita. Nel 1962, un anno prima della morte, fu organizzata una sua personale al \"Mus\u00e9e National d'Art Moderne\" a Parigi. Cinque anni dopo la sua morte, l'amico Emilio Pettoruti pubblic\u00f2 una sua biografia. Un certo numero delle sue opere sono attualmente esposte al \"Museo Nacional de Bellas Artes\" di Buenos Aires. La sua casa di Tigre, dopo la sua morte, fu trasformata in un museo dedicato alla sua opera. \nOpere e interessi.\nI lavori di Xul Solar erano principalmente acquarelli, spesso con l'uso di colori stridenti e brillanti, tipicamente di piccolo formato. Il suo stile visuale sembra equidistante tra quello di Vasilij Kandinskij e Paul Klee da un lato e quello di Marc Chagall dall'altro. Solar amava anche lavorare con media artistici estremamente non-convenzionali, per esempio producendo pianoforti modificati, inclusa una versione con tre file di tastiere. La pittura di Xul Solar \u00e8 fantastica pi\u00f9 che surrealista, come pure fu definita a suo tempo. Fernando Demar\u00eda in un saggio intitolato \"Xul Solar e Paul Klee\", pubblicato sulla rivista \"Lyra\" in Argentina nel 1971, scrisse: \u00abNon \u00e8 facile per lo spirito umano elevarsi dall'astrologia all'astronomia, ma faremmo un errore a dimenticare che un autentico astrologo come Xul Solar \u00e8 vicino alla fonte delle stelle. Il primitivismo di Xul Solar \u00e8 anteriore all'apparizione degli dei. Gli dei corrispondono a una forma di energia pi\u00f9 evoluta\u00bb. Xul Solar si interess\u00f2 profondamente di astrologia. Almeno a partire dal 1939 cominci\u00f2 a disegnare carte astrologiche. Si interess\u00f2 anche di buddhismo ed era fermamente convinto dell'esistenza della reincarnazione. Disegn\u00f2 per s\u00e9 stesso uno speciale mazzo di tarocchi. Queste sue convinzioni spirituali si riflettono nella sua pittura che spesso mostra stelle, strade, occhi, divinit\u00e0 precolombiane, simboli religiosi. Il tutto fluttuante nello spazio vuoto, in analogia con l'arte delle incisioni rupestri, suggerendo la realt\u00e0 come una visione senza tempo n\u00e9 spazio.\nSolar invent\u00f2 due lingue artificiali completamente sviluppate, simboli le cui figure si trovano nei suoi quadri e fu anche un esponente della matematica duodecimale. Disse di s\u00e9 stesso: \u00abSono maestro di una scrittura che nessuno pu\u00f2 ancora leggere\u00bb. Una delle due lingue che aveva inventato si chiamava \"Pan Criollo\" ed era una fusione poetica di portoghese e spagnolo che affermava di usare spesso per comunicare con le persone. L'altro linguaggio, battezzato \"Pan Lingua\", aspirava ad essere una lingua universale connettendo concetti tratti dalla matematica, dalla musica, dall'astrologia e dalle arti visuali. Un'idea reminiscente del \"Gioco delle perle di vetro\" di Hermann Hesse.\nAnche i giochi erano di particolare interesse per Solar, inclusa una versione alternativa degli scacchi che aveva inventato, e battezzato pi\u00f9 precisamente non-scacchi. Era composta di una serie di scacchiere disposte in verticale con i pezzi che si potevano muovere dall'una all'altra scacchiera in corrispondenza con schemi zodiacali e di costellazioni.\nSolar e Borges.\nFuori dall'Argentina, Xul Solar \u00e8 conosciuto specialmente per la sua amicizia con Jorge Luis Borges. Il grande scrittore argentino affermava che Solar era capace di creare varie cosmogonie in una sola serata. Nel 1940 Borges lo incluse anche come personaggio secondario nel suo \"Tl\u00f6n, Uqbar, Orbis Tertius\"; nel 1944 il pittore illustr\u00f2 un'edizione limitata, 300 copie, di \"Un modelo para la muerte\" (Un modello per la morte) scritto da Borges e Bioy Casares sotto lo pseudonimo collettivo di Su\u00e1rez Lynch. Con Borges aveva in comune l'interesse per la poesia espressionista tedesca, per le opere di Swedenborg, Swinburne e Blake e per le filosofie orientali, specialmente il buddhismo e I Ching."}
{"id": "1604011", "revid": "61146", "url": "https://it.wikipedia.org/wiki?curid=1604011", "title": "Giorgio de Stefani", "text": ""}
{"id": "1604012", "revid": "767487", "url": "https://it.wikipedia.org/wiki?curid=1604012", "title": "Attack!!", "text": "Attack!! \u00e8 il quindicesimo album in studio di Yngwie J. Malmsteen.La versione giapponese di questo album contiene la bonus track \"Nobody's Fool\".\nEsiste inoltre una versione a edizione limitata che contiene \"Battlefield\" come tredicesima traccia al posto di \"Touch The Sky\"."}
{"id": "1604015", "revid": "729019", "url": "https://it.wikipedia.org/wiki?curid=1604015", "title": "Thomas de Foix-Lescun", "text": "Fratello di Odet de Foix, fu destinato sin dalla giovinezza alla carriera ecclesiastica, e prese il titolo di protonotario di Foix. Non tard\u00f2 tuttavia ad abbracciare la carriera delle armi.\nAccompagn\u00f2 Francesco I alla conquista del Ducato di Milano nel 1515, quando fu nominato \"lieutenant g\u00e9n\u00e9ral pour le roi\".\nAiut\u00f2 papa Leone X alla riconquista del Ducato di Urbino.\nElevato alla dignit\u00e0 di Maresciallo di Francia nel 1518, si alien\u00f2 le simpatie degli abitanti del milanese per la sua durezza e dovette ritirarsi a Parma sino all'arrivo del fratello. Comand\u00f2 l'avanguardia francese alla battaglia della Bicocca, dove ebbe un cavallo ucciso sotto e fu gravemente ferito.\nSi comport\u00f2 valorosamente alla battaglia di Pavia, e fu ferito mentre accorreva in soccorso del sovrano. Fu fatto prigioniero e mor\u00ec per le ferite il 3 marzo 1525."}
{"id": "1604018", "revid": "729019", "url": "https://it.wikipedia.org/wiki?curid=1604018", "title": "The Honky Tonk Man", "text": "Attualmente impegnato nel circuito indipendente, in passato ha lottato in diverse federazioni americane, tra cui la Stampede Wrestling, la World Championship Wrestling, la World Wrestling Council e la World Wrestling Federation. In quest'ultima federazione, detiene il record per il pi\u00f9 lungo regno da WWF Intercontinental Champion: detenne la cintura per 454 giorni, dal 2 giugno 1987 al 29 agosto 1988. Nel 2019 \u00e8 stato introdotto nella WWE Hall of Fame.\nCarriera.\nInizi (1977\u20131999).\nBlond Bombers.\nFarris inizi\u00f2 la carriera di lottatore a Memphis nel 1977. Inizialmente riscosse scarso successo, ma quando form\u00f2 insieme a Larry Latham il tag team denominato \"Blond Bombers\", la sua carriera prese a decollare. I Blond Bombers si imbarcarono in numerosi feud con i favoriti del pubblico delle federazioni del Tennessee, proponendosi come una delle coppie heel di maggior successo della zona. La loro faida pi\u00f9 famosa fu quella chiamata \"Tupelo Concession Stand Brawl\" che li vide contrapposti a Jerry Lawler e Bill Dundee. Successivamente, i due lottarono nella American Wrestling Association, nella NWA Mid-Atlantic, nella World Wrestling Council, nella NWA Southeastern, e nella Stampede Wrestling, vincendo svariati titoli minori sia da wrestler singoli che come coppia.\nWorld Wrestling Federation (1986\u20131991).\nOriginariamente scritturato dalla WWF come wrestler \"face\" con la gimmick dell'impersonatore di Elvis Presley, ben presto ci si accorse che il suo personaggio funzionava maggiormente come \"cattivo\", venendo spesso fischiato dal pubblico. Honky divenne quindi un heel a tempo pieno e prese Jimmy \"The Mouth of the South\" Hart come suo manager. Hart veniva accreditato come \"Colonnello\" quando seguiva i match di Honky Tonk Man, in riferimento al vero manager di Presley, il leggendario Col. Tom Parker.\nFaida con Jake Roberts.\nIl primo feud rilevante di Honky in WWF, fu quello contro Jake \"The Snake\" Roberts. La faida si intensific\u00f2 quando Honky attacc\u00f2 Roberts durante una puntata del suo talk show, lo \"Snake's Pit\". Secondo quanto riferito da Roberts, Farris avrebbe dovuto colpirlo con una chitarra finta cos\u00ec da non fargli troppo male. Invece, sempre secondo Roberts, Farris trov\u00f2 accidentalmente una vera chitarra e gliela sfasci\u00f2 sulla schiena, infortunandolo veramente, e dando cos\u00ec inizio alla sua dipendenza dagli antidolorifici. Farris ha invece smentito Roberts in una intervista durante \"World Wrestling Insanity\", asserendo che Roberts mente o non ricorda bene i fatti come effettivamente si svolsero all'epoca. Durante il feud, a WrestleMania III, nel match risolutivo tra i due, Honky Tonk Man riusc\u00ec a schienare Jake appoggiando i piedi sulla corde; subito dopo, Roberts butt\u00f2 fuori dal ring Honky prima di assalire (con la complicit\u00e0 di Alice Cooper) Jimmy Hart con il suo serpente Damien.\nIntercontinental Champion (1987\u20131988).\nIl 2 giugno 1987 a Buffalo, Honky sconfisse Ricky \"The Dragon\" Steamboat vincendo l'Intercontinental Championship. Inizialmente il suo doveva essere un classico regno da \"campione di transizione\" nell'attesa che un nuovo beniamino del pubblico facesse sua la cintura, ma invece, a causa dei postumi dell'infortunio \"della chitarra\" che Roberts stava ancora patendo a diversi mesi dall'accaduto, venne deciso che Honky sarebbe rimasto campione per un lasso di tempo record.\nPer difendere il titolo, Honky sfrutt\u00f2 al massimo la regola che stabiliva che un titolo potesse passare di mano solo per schienamento o sottomissione, facendosi spesso contare fuori dal ring o squalificare per prevalere contro sfidanti come Steamboat, Billy Jack Haynes, Bruno Sammartino, e George \"The Animal\" Steele, mantenendo cos\u00ec la cintura. Sempre in questo periodo, Honky inizi\u00f2 ad usare una canzone in stile anni cinquanta come theme song d'entrata, \"Cool Cocky Bad\" (il brano era suonato e cantato dallo stesso Farris).\nNel settembre 1987, \"Macho Man\" Randy Savage stava per passare dalla parte dei \"buoni\", cos\u00ec inizi\u00f2 a sfidare Honky per il titolo Intercontinentale (dopo che Honky si era autodefinito \"il pi\u00f9 grande campione Intercontinentale di tutti i tempi\" prodigandosi in commenti ironici sui precedenti campioni, incluso Savage). Sebbene i due avessero gi\u00e0 avuto diversi match l'uno contro l'altro in passato, quando Savage era il cattivo e Honky il buono, il primo confronto ufficiale trasmesso in televisione fu quello disputato a \"Saturday Night's Main Event\" del 3 ottobre 1987. Durante il match, Savage riusc\u00ec quasi a battere Honky nonostante le molteplici interferenze dei suoi alleati, ma quando la Hart Foundation, irruppe sul ring attaccando brutalmente Savage, l'arbitro non pot\u00e9 far altro che squalificare Honky Tonk Man. La manager-valletta di Savage, Miss Elizabeth, cerc\u00f2 di fermare il massacro ma venne bloccata da Honky e cacciata nel backstage, poi, egli complet\u00f2 l'affronto colpendo Savage alla testa con la sua chitarra. Honky continu\u00f2 la faida contro \"Macho Man\" nelle settimane seguenti riuscendo sempre, in un modo o nell'altro, a conservare la cintura di campione.\nIl prossimo sfidante al titolo di Honky fu Brutus \"The Barber\" Beefcake. Il loro feud ebbe inizio a \"WrestleMania IV\" e prosegu\u00ec per tutta l'estate del 1988. Durante i loro match, Honky veniva spesso accompagnato sul ring da una misteriosa valletta di nome Peggy Sue (interpretata da Sherri Martel con tanto di parrucca bionda ed occhialoni).\nHonky &amp; Beefcake si sarebbero dovuti scontrare a SummerSlam 1988 in un match con il titolo in palio. Invece, nella storyline, Beefcake rest\u00f2 coinvolto in un feud con \"Outlaw\" Ron Bass dopo che questi lo aveva assalito a tradimento infortunandolo. A \"SummerSlam\", venne annunciato che uno \"sfidante misterioso\" avrebbe preso il posto di Beefcake nel match contro Honky per il titolo. Quando venne il momento del match, Honky proclam\u00f2 spavaldamente che non gli interessava chi sarebbe giunto a sfidarlo, tanto lo avrebbe battuto sicuramente. Arriv\u00f2 quindi a sorpresa correndo sul ring Ultimate Warrior che spazz\u00f2 via letteralmente Honky, sconfiggendolo in appena 31 secondi, aggiudicandosi cos\u00ec la cintura di campione Intercontinentale. Honky era stato campione per un anno, due mesi e ventisette giorni, un record che resiste tutt'oggi.\nRhythm and Blues.\nNel 1989, Honky inizi\u00f2 un feud con \"The American Dream\" Dusty Rhodes, ma la rivalit\u00e0 ebbe vita breve. L'ultimo periodo di successo in WWF per Honky fu quello tra il 1989 e il 1990, quando lui e Greg Valentine diedero vita al tag team chiamato Rhythm and Blues, combattendo contro altre celebri coppie dell'epoca come la Hart Foundation e i Legion of Doom. Alle \"Survivor Series '90\", i Rhythm &amp; Blues erano parte del \"Million Dollar Team\" di Ted DiBiase, insieme al partner \"misterioso\", il debuttante Undertaker, nel match ad eliminazione contro il \"Dream Team\" di Dusty Rhodes comprendente la Hart Foundation (Bret Hart &amp; Jim Neidhart) e Koko B. Ware. Dopodich\u00e9, Farris cerc\u00f2 di ravvivare la sua carriera nella WWF con un breve periodo come commentatore pro-heel insieme a Vince McMahon e Roddy Piper a \"Superstars of Wrestling\", ma l'esperimento non sort\u00ec l'effetto sperato.\nWorld Championship Wrestling (1994).\nNel 1994, Honky lott\u00f2 brevemente nella World Championship Wrestling sfidando Johnny B. Badd per il titolo WCW World Television Championship ma lasci\u00f2 la compagnia quasi subito per dissidi con la dirigenza. Nella sua autobiografia \"Controversy Creates Cash\", Eric Bischoff afferma che la persona che licenzi\u00f2 pi\u00f9 volentieri in vita sua, fu proprio Honky Tonk Man. Honky ha risposto dicendo che, dato il gran numero di licenziamenti fatti da Bischoff in WCW all'epoca, considera l'affermazione come un complimento.\nSporadiche apparizioni in WWF/E (1997\u20132012).\nDopo una breve parentesi nella American Wrestling Federation, Honky riapparve in WWF nel 1997 come commentatore e telecronista a \"Raw is War\" e poi come manager di Billy Gunn. Sotto la guida di Honky, Gunn divenne noto con il soprannome \"Rockabilly\", ma la gimmick ebbe scarso successo. Successivamente, Honky partecip\u00f2 alla Royal Rumble 1998, senza suscitare particolari entusiasmi.\nHonky Tonk Man fece nuovamente ritorno alla WWF nel 2001, ancora una volta per partecipare alla Royal Rumble di quell'anno, ma venne eliminato quasi subito da Kane.\nNel 2008, Santino Marella annunci\u00f2 la sua intenzione di battere il record di Honky Tonk Man come Intercontinental Champion.\nIl 6 ottobre 2008, durante una puntata di \"Raw\", Honky Tonk Man, insieme a Goldust e a Roddy Piper, fu annunciato come uno dei possibili sfidanti al titolo di Marella al ppv \"Cyber Sunday\". Honky ricevette il 35% dei voti e fu scelto come sfidante. Riusc\u00ec anche a vincere l'incontro, ma solo per squalifica (e quindi la cintura non pass\u00f2 di mano). Questa fu la prima volta nella quale Farris combatteva da face nella WWF sin dai tempi del suo esordio nel 1986.\nNel 2009 Farris ha introdotto Koko B. Ware nella WWE Hall of Fame durante l'annuale cerimonia tenutasi prima di Wrestelmania.\nNel 2012 torna a Raw per una puntata speciale durante la quale affronta i 3MB (insieme a Brodus Clay e Tensai). A fine incontro Heath Slater attacca e inveisce contro l'ex wrestler che gli rompe la chitarra sulla testa.\nCircuito indipendente (2000\u2013presente).\nDal 2000 a oggi, Honky Tonk Man ha lottato nel circuito indipendente, specialmente nel sud degli Stati Uniti, disputando vari match in giro per il mondo.\nIl 7 maggio 2009, Honky Tonk Man &amp; Bushwacker Luke sconfiggono \"Kowboy\" Mike Hughes &amp; \"Wildman\" Gary Williams per i titoli UCW Tag Team Championship. Il 31 gennaio 2011, Honky Tonk Man debutta nella Dynamic Wrestling Alliance sconfiggendo Col. Jonathan James nel corso dell'evento \"Golden Opportunity II\" a Middletown, in Ohio.\nWWE Hall of Fame (2019).\nIl 27 febbraio 2019 \u00e8 stata annunciata la futura introduzione di The Honky Tonk Man nella WWE Hall of Fame. Il 6 aprile, infatti, The Honky Tonk Man \u00e8 stato introdotto nella Hall of Fame da Jimmy Hart.\nVita privata.\nFarris \u00e8 cugino di 1\u00ba grado del wrestler e commentatore Jerry \"The King\" Lawler. Attualmente \u00e8 ministro di culto della Universal Life Church.\nFarris \u00e8 stato sposato per 22 anni ed ha una figlia di nome Megan e un figlio di nome Roy."}
{"id": "1604022", "revid": "8660", "url": "https://it.wikipedia.org/wiki?curid=1604022", "title": "Muli Trieste", "text": "I Muli Trieste sono una squadra di football americano di Trieste. FondatI nel 1982, militano in Terza Divisione.\nStoria.\nOrigini.\nNati nel 1982, con divise prima giallo-nere e poi bianco-verdi, i Muli Trieste partecipano dal 1984 al 1990 a 7 campionati consecutivi di Serie A, raggiungendo i playoff in 3 occasioni. Nel 1990 difficolt\u00e0 economiche ne determinano il fallimento.\n1991-1997 FIAF.\nLa Muli Dino Conti Trieste nasce alla fine del 1991 sulle ceneri della squadra dei Muli Trieste. In questa prima fase la societ\u00e0 utilizza il nickname Stars. Nel 1992 e nel 1993 la societ\u00e0 partecipa soltanto ai campionati giovanili. Nel 1994 riparte dalla serie A2 dove milita 4 stagioni sino al 1997 anno in cui la societ\u00e0 torna a riutilizzare il nickname Muli. La FIAF decide di eliminare il campionato di Serie A2 a 11 giocatori e la squadra passa nel campionato austriaco.\n1998-2005 AFBO/Alpeadria.\nLa squadra viene inserita nella serie A2 e sorprendentemente raggiunge la semifinale nel 1998, nel 1999 la manca di un soffio e sar\u00e0 l'unica squadra a costringere ad un pareggio i fortissimi Cowboys Klagenfurt. Nel 2000 una perfect season viene stoppata in semifinale con una bruciante sconfitta per 7 a 6 ma l'appuntamento con la vittoria \u00e8 solo rimandato.\nNel 2001 i Muli vengono inseriti nella nuova lega internazionale \"Alpeadria\" nata sotto il patrocinio della AFBO e dell'AIFL.\nIl 2001 e l'anno della \"Perfect season\" con ben 9 vittorie consecutive in altrettanti incontri. Protagonista assoluta della stagione regolare (6-0), la squadra, guidata dal giocatore-manager Todd Ferguson (2001-2002) e dal runner statunitense Joel \"Jojo\" Jones, vince nell'ordine: la finale di conference (l'Italian Bowl), la partita celebrativa contro gli Invaders (l'AIFL Bowl), e la finale del campionato Alpeadria nella finalissima di Vienna (l'AlpeAdria Bowl).\nNel 2002 e 2003 i Muli Trieste di Ferguson prima, e Brandon Doherty (2003) poi, arrivano sempre alla finale di Conference dove vengono invariabilmente sconfitti dai Grifoni Belluno.\nAll'inizio del 2004 un gruppo di dirigenti e giocatori dei Muli lasciano la squadra e creano i Mustangs Trieste. Nonostante la scissione la squadra guidata da coach Petri e Coach Bressan (2004) giunge nuovamente in finale di conference dove viene nuovamente battuta da Belluno.\nNel 2005 I Muli terminano la stagione regolare all'ultimo posto dietro ai cugini Mustangs, battuti nel primo derby della stagione. I Grifoni Belluno vincono \"l'Alpeadria Bowl\" per il quarto anno consecutivo battendo questa volta i sorprendenti Ljubljana Silverhawks.\n2006-2008 FIAF-NFLI.\nNel 2006 i Muli scelgono di rientrare in Italia aderendo a NFLI, ma non partecipano ai relativi campionati.\nNel 2007 i Muli si iscrivono al campionato nazionale di serie A2 e vengono inseriti nel girone Nord-Est con Brescia, Ferrara, Udine e i Mustangs Trieste. Con un nucleo di giocatori giovani e disciplinati, ma poco esperti, la squadra chiude con un record di 1-7.\nNel 2009, con lo scioglimento di NFL Italia, la squadra si iscrive alla Serie A2 organizzata dalla LENAF.\nNel 2012 i Muli partecipano al campionato di Serie A2 LENAF a fianco dei cugini Mustangs sotto la bandiera di un'unica squadra di Trieste. L'anno successivo i Muli si qualificano ai playoff, dove vengono eliminati ai quarti di finale dai Guelfi Firenze 41-7. Il 2013 sar\u00e0 un anno di svolta per la compagine giuliana, in quanto unica squadra di A2 a centrare l'obiettivo playoff per tre anni di fila fino al 2016.\nFlag football.\nLa squadra di flag football erano i Rebels Trieste, fino al 2012.\nLa squadra femminile.\nLa squadra di flag football femminile sono le Ranzide, che si sono laureate campionesse d'Italia nel Campionato italiano di flag football F3 negli anni 2012, 2013, 2015 e 2016."}
{"id": "1604027", "revid": "767487", "url": "https://it.wikipedia.org/wiki?curid=1604027", "title": "Kissing Jessica Stein", "text": "Kissing Jessica Stein \u00e8 un film del 2001 di Charles Herman-Wurmfeld.\nScritta, interpretata e prodotta da Heather Juergensen e Jennifer Westfeldt, si tratta di una commedia indipendente tratta da una \"pi\u00e8ce\" teatrale delle due protagoniste, \"Lipschtick\".\nTrama.\nJessica Stein \u00e8 una nevrotica ventottenne newyorkese, di famiglia ebrea, che ha messo da parte la passione per la pittura per un pi\u00f9 tradizionale lavoro da curatrice editoriale. Sul fronte sentimentale, la situazione della ragazza non \u00e8 migliore: il fratello Dan sta per sposarsi, l'amica e collega Joan \u00e8 incinta, mentre lei non esce con un uomo da un anno, nonostante numerosi e fallimentari appuntamenti al buio e i vani tentativi della madre di farle conoscere un buon partito. Durante una cena anche Joan cerca di sistemarla con un amico del marito, carino e intellettualmente compatibile; l'uomo si rivela all'altezza delle aspettative, ma gi\u00e0 impegnato, sicch\u00e9 Jessica si ritrova esposta a una nuova delusione nonch\u00e9 alle critiche di Josh, suo capo ed ex fidanzato ai tempi del college, il quale attribuisce l'insuccesso delle storie di Jessica al suo essere eccessivamente esigente, rigida e critica nei confronti delle persone.\nQualche giorno prima la ragazza era rimasta colpita da un annuncio letto da Joan per puro divertimento nella rubrica per cuori solitari; unico inconveniente: si trattava dell'inserzione di una donna. L'autrice dell'annuncio \u00e8 Helen, una gallerista disinibita e alternativa che ha deciso di aprirsi a esperienze diverse. Turbata dalla conversazione con Josh, Jessica decide di rompere i propri schemi e di fissare un appuntamento con Helen. Nonostante il nervosismo di Jessica e le sue resistenze iniziali, le due ragazze apprezzano l'una la compagnia dell'altra e, al termine di una serata, dopo un bacio imprevisto al termine di un accalorato scambio di opinioni, Jessica vede infrangersi la propria sicurezza di sapere cosa desidera veramente.\nLe due iniziano a frequentarsi, instaurando una forte intesa e complicit\u00e0 che far\u00e0 sperimentare a Helen \u2014 abituata a rapporti usa e getta \u2014 un nuovo tipo di relazione pi\u00f9 profondo con una persona che \u00e8 disposta anche a prendersi cura di lei nel momento del bisogno. La storia con Helen permette a Jessica di imparare a essere meno rigida e lasciarsi andare, e la sprona persino a mettersi in gioco come pittrice. Ci\u00f2 nonostante la ragazza ancora non riesce a trovarsi a suo agio con la situazione e mantiene il rapporto segreto. Anche al lavoro i colleghi hanno notato il cambiamento e intuiscono che sia dovuto a un felice momento sentimentale (cosa che pare ingelosire Josh), ma Jessica non riesce a essere sincera nemmeno con Joan sulla natura saffica della sua relazione.\nIl rifiuto di Jessica di permettere a Helen di far parte fino in fondo della sua vita, diventa evidente quando questa scopre di non essere stata invitata al matrimonio di Dan. Le due si lasciano e la tristezza in cui cade Jessica, oltre a una discussione chiarificatrice con la madre, aiutano la ragazza a prendere il coraggio di rischiare e invitare Helen alle nozze. Nel frattempo Josh, colpito dal coraggio dimostrato da Jessica nel riprendere a dipingere, prende nuovamente in mano il suo romanzo incompiuto dei tempi del college. Alla vigilia del matrimonio di Dan (a cui anche lui \u00e8 invitato) Josh si lascia talmente trascinare dal fervore creativo da fare le ore piccole e non riuscire a svegliarsi in tempo la mattina seguente. Presentandosi in ritardo al ricevimento \u2014 e quindi all'oscuro del coming out di Jessica \u2014 comunica alla collega ed ex fidanzata la rinata vocazione artistica, facendole nell'occasione una dichiarazione d'amore: Jessica risponde che accetterebbe di uscire con lui, ma non pu\u00f2 perch\u00e9 sta con Helen.\nLe due ragazze vanno a vivere insieme, ma dopo alcuni mesi appare chiaro che il loro rapporto \u00e8 pi\u00f9 simile a quello tra due amiche che tra due partner. Helen cerca qualcosa di pi\u00f9 di quanto Jessica possa offrirle e, nonostante le sue proteste, interrompe la relazione. Mesi pi\u00f9 tardi Helen appare felice con una nuova fidanzata, ma ancora in ottimi rapporti con Jessica la quale, lasciato il lavoro, sta tentando la carriera di pittrice. La ragazza incontra casualmente Josh in una libreria: anche lui ha dato le dimissioni e si dedica a tempo pieno alla scrittura; entrambi appaiono cambiati, meno rigidi e pi\u00f9 sereni e Jessica lascia all'uomo un volantino col suo numero di telefono.\nProduzione.\nQuesta commedia romantica \u00e8 tratta da una \"pi\u00e8ce\" teatrale del 1997, \"Lipschtick\", scritta e interpretata da Heather Juergensen e Jennifer Westfeldt, che ha avuto un discreto successo negli ambienti \"Off-Broadway\".\nLe due attrici \u2014 praticamente sconosciute al grande pubblico prima dell'uscita di questa pellicola \u2014 hanno voluto fortemente essere protagoniste anche dell'adattamento cinematografico del loro testo, rifiutando per questo molte proposte di societ\u00e0 disposte a produrre il loro \"script\", ma non a farle recitare; alla fine, le due attrici hanno trovato la Fox Searchlight Pictures, che ha rispettato la loro volont\u00e0. A proposito dello sviluppo del film, Juergensen e Westfeldt hanno dichiarato che \u00abci piaceva prendere la vecchia formula della commedia romantica e stravolgerla da cima a fondo. [Nella vita l'importante] \u00e8 correre rischi, correre incontro alle possibilit\u00e0 e cercare la crescita personale\u00bb.\nLa pellicola \u00e8 stata girata soprattutto a New York, mentre alcune riprese si sono svolte a Guilford, in Connecticut. Il film \u00e8 stato proiettato per la prima volta il 21 aprile 2001 al Los Angeles Film Festival, e ha poi partecipato nello stesso anno al Toronto Film Festival. Secondo quanto affermato da Westfeldt e Juergensen nel commento audio dell'edizione \"home video\", a seguito degli attentati dell'11 settembre 2001 le autrici decisero di eliminare dalla pellicola le poche scene che mostravano le Torri Gemelle.\nPresenta una delle prime apparizioni cinematografiche, in un piccolo ruolo, di Jon Hamm, compagno di lunga data della Westfeldt.\nAccoglienza.\nIncassi.\n\"Kissing Jessica Stein\" ha esordito nelle sale americane il 13 marzo 2002. Il film ha incassato 7.025.722 dollari negli Stati Uniti e 2.987.702 di dollari nel resto del mondo, ottenendo globalmente un incasso di 10.013.424 di dollari, a fronte di un \"budget\" da produzione a basso costo di circa 1.000.000 di dollari.\nIn Italia l'opera, arrivata in sala il 22 settembre dello stesso anno, ha guadagnato 50.118 euro durante il suo primo weekend di programmazione.\nCritica.\nLa pellicola ha ottenuto per lo pi\u00f9 critiche positive. Per Lael Loewestein di \"Variety\" il film \u00ab\u00e8 puro piacere\u00bb, mentre Lisa Schwarzbaum di \"Entertainment Weekly\" ed Elvis Mitchell del \"New York Times\" hanno sottolineato l'influenza di altre produzioni ambientate nella grande mela, come la serie televisiva \"Sex and the City\" e le opere di Woody Allen.\nPer quanto riguarda la critica italiana, Enrico Magrelli di \"Film TV\" ha lodato \u00abla fresca regia\u00bb di Charles Herman-Wurmfeld, che ha portato all'originale copione teatrale \u00abun brio da commedia da camera\u00bb, mentre Fabrizio Al\u00f2 del \"Messaggero\" ha definito la pellicola \u00abun Allen dei bei tempi al femminile, dal gran ritmo, [con] dialoghi scoppiettanti e attori, sconosciuti, bravissimi\u00bb, menzionando particolarmente anch'egli il regista Herman-Wurmfeld, il quale a suo dire \u00abdirige il film con molta grazia\u00bb, e la protagonista e sceneggiatrice Jennifer Westfeldt, da lui definita \u00abuna rivelazione\u00bb.\nEdizioni home video.\n\"Kissing Jessica Stein\" \u00e8 stato distribuito in DVD-Video disco singolo in Italia il 15 gennaio 2003. L'edizione home video comprende audio e sottotitoli italiano-inglese (con possibilit\u00e0 di audio Dolby Digital 5.1), e contenuti extra con scene inedite e \"making of\"."}
{"id": "1604029", "revid": "287204", "url": "https://it.wikipedia.org/wiki?curid=1604029", "title": "Housatonic (fiume)", "text": "LHousatonic \u00e8 un fiume degli Stati Uniti d'America (circa 240\u00a0km) che nasce nell'ovest dello Stato del Massachusetts e sfocia nel Long Island Sound, Connecticut.\nGeografia.\nIl fiume Housatonic nasce da quattro sorgenti nelle Berkshire Mountains e sfocia nel Long Island Sound tra le citt\u00e0 di Stratford e Milford.\nStoria.\nIl nome del fiume deriva dalla frase moicana \"usi a di en uk\", tradotto come \"dietro il posto montagnoso\".\nNel corso della storia questo fiume ha ispirato molti poeti locali.\nDal 1935 al 1977 \u00e8 stato per\u00f2 soggetto ad inquinamento dalla vicina stazione della General Electric."}
{"id": "1604061", "revid": "1543377", "url": "https://it.wikipedia.org/wiki?curid=1604061", "title": "Monteverde (Valfabbrica)", "text": "Monteverde \u00e8 una frazione del comune di Valfabbrica (PG).\nIl paese si raggiunge attraverso una strada che sale da Pianello verso la collina destra della valle del Chiascio, a 563 ; da esso si gode di un vasto panorama verso i monti di Perugia e della Valle Umbra. Secondo i dati Istat del 2001, i residenti sono 51 .\nStoria.\nNel 1198, \"Monte Aldone\" (l'antico nome di Monteverde) risultava sotto la giurisdizione civile ed ecclesiastica della citt\u00e0 di Assisi, come ricorda un documento siglato da Innocenzo III.\nIl termine \"monte degli aldi\" dovrebbe derivare dal longobardo, ove con questo termine si identificavano i servi, in memoria degli schiavi fatti dai longobardi o dai franchi. Il cambiamento in \"monte verde\" fa invece pensare all'affrancamento da tale schiavit\u00f9, ed anche alla presenza di estesi querceti nelle vicinanze.\nUn censimento del 1232 registra la presenza di 27 famiglie; tra i personaggi dell'epoca, si annoverano tali Mercede, Offreduccio e Favarone, con chiare discendenze longobarde (questi ultimi sono parenti di santa Chiara d'Assisi).\nVi abitarono anche le sorelle Matilda e Agnina di Tommasino (il signore di Monteverde), compagne di santa Chiara all'interno del Monastero di San Damiano.\nNel 1266 il castello passa dalle mani di Tommasino a quelle degli abitanti del castello di Monteverde, pur rimanendo sempre sottomesso ad Assisi.\nNel 1386, durante la guerra con Perugia, il paese fu sollecitato a rimanere fedele alla citt\u00e0 assisiate.\nFino a tutto il 1730, risulta ancora tra i castelli inseriti nel contado di Assisi.\nEconomia e manifestazioni.\nParecchi agriturismi sono stati ricavati da casolari ristrutturati."}
{"id": "1604062", "revid": "1305772", "url": "https://it.wikipedia.org/wiki?curid=1604062", "title": "Pantocratore", "text": ""}
{"id": "1604064", "revid": "599013", "url": "https://it.wikipedia.org/wiki?curid=1604064", "title": "Domenico De Vito", "text": "Carriera.\nCentravanti e ala, inizia in Serie C con la Scafatese per poi giocare in Serie B dopo la vittoria del campionato da parte dei gialloblu nel 1946\nDopo un campionato di Serie B, passa al Livorno nel 1947 e esordendo in Serie A il 14 settembre di quell'anno in casa contro il Vicenza.\nA Livorno gioca un campionato, e l'anno successivo torna in Campania alla appena promossa in Serie A. Nel 1949 il Livorno lo cede in Serie B alla SPAL. Qui avr\u00e0 modo di conoscere, facendo tandem d'attacco con lui, Giovanni Ciccarelli che rappresenter\u00e0 la svolta della sua carriera. De Vito realizzer\u00e0 22 reti e Ciccarelli 17, la SPAL non verr\u00e0 promossa ma il duo De Vito-Ciccarelli salir\u00e0 in Serie A destinazione .\nA Trieste rester\u00e0 3 stagioni nella massima serie - 2 in coppia con Ciccarelli. Torna poi a Ferrara, dove gioca due campionati. Nel 1955 passa in IV Serie alla .\nVinto il campionato, De Vito gioca altri 2 tornei di Serie C con la Reggina per tornare poi, nel 1958, a Scafati e chiudere di l\u00ec a poco con il calcio giocato e iniziando una lunga carriera di allenatore in squadre meridionali di Serie D e C e tra queste la Palmese e la Nuova Vibonese.\nNel 1969(?) ha allenato anche l'Angri.\nIn Serie A De Vito ha disputato 123 gare segnando 24 reti."}
{"id": "1604072", "revid": "1632387", "url": "https://it.wikipedia.org/wiki?curid=1604072", "title": "Caterina Vertova", "text": "Biografia.\nOttiene nel 1985 il diploma alla scuola del Piccolo Teatro di Milano. Si specializza in laboratori a Londra, segue dei tirocini presso l'Actors Studio di New York e stage di danza alla scuola acrobatica \"\u00c9cole Nationale du Cirque\" di Parigi. Rientrata stabilmente in Italia, lavora in teatro per importanti allestimenti di opere classiche e moderne: con Giorgio Strehler in \"La grande magia\" di Eduardo De Filippo, con Luigi Squarzina rilegge Pirandello in \"La vita che ti diedi\" e per Mario Missiroli interpreta altri due capolavori contemporanei: \"Il Vittoriale degli italiani\" di Tullio Kezich e \"Lul\u00f9\" di Frank Wedekind.\nIn televisione si specializza in ruoli di donna passionale, complessa e pericolosa, nei quali riesce meglio a esprimersi artisticamente. Lavora in \"Incantesimo\", \"Il bello delle donne\" e \"Il commissario\" a fianco di Massimo Dapporto; e una donna alle prese con le difficolt\u00e0 della vita in \"Commesse.\"\nNel 1985 debutta nel cinema in \"Ginger e Fred\" di Federico Fellini e successivamente ne \"La puttana del re\", \"Il macellaio\", \"Maria, figlia del suo figlio\", \"Lucrezia Borgia\", \"Cuore sacro\" di Ferzan \u00d6zpetek, \"Ho voglia di te\", \"Natale a Miami\", \"Chiamami Salom\u00e8\" e \"La canarina assassinata\" di Daniele Cascella."}
{"id": "1604077", "revid": "1684799", "url": "https://it.wikipedia.org/wiki?curid=1604077", "title": "Doboj", "text": "Doboj () \u00e8 una citt\u00e0 e comune nel nord della Bosnia ed Erzegovina, sotto la giurisdizione della Repubblica Serba e capoluogo della regione di Doboj con 77.223 abitanti al censimento 2013.\n\u00c8 adagiata su una pianura alluvionale ad un'altezza di 146 metri sul livello del mare. La citt\u00e0 \u00e8 bagnata dal fiume Bosna.\nSport.\nLa squadra calcistica della citt\u00e0, l'FK Sloga Doboj, milita nella serie A della Repubblica Serba. Tuttavia lo sport maggiormente diffuso \u00e8 la pallamano. In questo ambito la squadra pi\u00f9 forte della citt\u00e0 \u00e8 lo Sloga Doboj che, , ha anche partecipato ad alcune competizioni internazionali."}
{"id": "1604079", "revid": "2057018", "url": "https://it.wikipedia.org/wiki?curid=1604079", "title": "Australia-Samoa Americane 31-0", "text": "La partita di calcio tra Australia e Samoa Americane, terminata con il punteggio di 31-0 in favore dei padroni di casa, detiene il record del pi\u00f9 ampio scarto di gol in una partita ufficiale tra due selezioni calcistiche nazionali maggiori.\nL'incontro, valido per le qualificazioni al mondiale 2002, si svolse l'11 aprile 2001 all'International Sports Stadium di Coffs Harbour (Australia) davanti ad un pubblico di 3.000 spettatori e fu arbitrato dal tahitiano Ronan Leaustic.\nLe premesse.\nL'Australia, all'epoca inserita nel girone oceaniano per le qualificazioni al mondiale 2002, era di gran lunga la migliore nazionale del continente; prima della partita, infatti, i \"Socceroos\" si trovavano al 48\u00ba posto nel ranking FIFA, mentre le Samoa Americane occupavano la 203\u00aa ed ultima posizione di questa speciale classifica.\nLe Samoa Americane erano gi\u00e0 state pesantemente sconfitte nei due precedenti incontri della fase a gruppi (0-13 contro le Isole Figi e 0-9 contro ), mentre l'Australia si trovava al primo posto a pari merito con le Isole Figi ma con una differenza reti nettamente migliore (+22).\nPer questo incontro il commissario tecnico australiano, Frank Farina, decise di schierare una formazione composta prevalentemente da calciatori di riserva (alcuni titolari erano in panchina, mentre altri non erano stati nemmeno convocati). La nazionale delle Samoa Americane era invece ostacolata da problemi di passaporto e, per questo motivo, poteva schierare soltanto uno dei venti titolari, il portiere Nicky Salapu; per di pi\u00f9 la rosa non poteva includere calciatori Under-20 in quanto molti di essi erano impegnati con gli imminenti esami di maturit\u00e0.\nLa partita.\nCronaca.\nLe Samoa Americane riuscirono a contenere l'Australia fino al decimo minuto di gioco, quando il centrocampista Con Boutsianis sigl\u00f2 il primo gol della partita; seguirono otto reti di Archie Thompson, quattro di David Zdrili\u0107, due di Tony Popovi\u0107 ed una di Aurelio Vidmar, per un totale di 16-0 alla fine del primo tempo. Nella ripresa Boutsianis apr\u00ec nuovamente le marcature con una doppietta, seguito da altri cinque gol di Thompson, quattro di Zdrili\u0107, due di Colosimo ed uno ciascuno per Vidmar e De Amicis. La partita termin\u00f2 con il clamoroso punteggio di 31-0.\nL'attaccante Archie Thompson, autore di tredici gol, scrisse il proprio nome nel Guinness dei primati per il maggior numero di reti segnate da un singolo calciatore in una partita ufficiale; questo record fu poi battuto nel 2007 dal cipriota Panagi\u014dt\u012bs Pontikos, che realizz\u00f2 sedici gol nella gara tra Olympos Xylofagou e S.E.K. terminata con il punteggio di 24-3 in favore dei padroni di casa.\nLe critiche.\nGi\u00e0 al termine della partita in cui Tonga era stata surclassata dall'Australia per 22-0, il commissario tecnico australiano, Frank Farina, contest\u00f2 l'esito della gara nonostante il record ottenuto.\nPrima del match contro le Samoa Americane vennero sollevate alcune critiche riguardanti i componenti della formazione samoana, dato che la FIFA aveva obbligato la nazionale a convocare giocatori esclusivamente cittadini degli Stati Uniti, essendo il piccolo stato insulare territorio americano non incorporato ed esistendo gi\u00e0 le Samoa indipendenti; questa situazione costrinse il commissario tecnico Tunoa Lui a far giocare anche degli adolescenti.\nDopo la gara tra Australia e Samoa Americane, Frank Farina accus\u00f2 la federazione oceaniana (OFC) di organizzare partite senza senso, ma le sue lamentele furono respinte dal presidente Basil Scarsella.\nLe conseguenze.\nL'Australia termin\u00f2 il girone di qualificazione da capolista solitaria con dodici punti ed una differenza reti di +66; la squadra di Frank Farina vinse poi il \"play-off\" contro la prima classificata dell'altro raggruppamento, la Nuova Zelanda, ma non riusc\u00ec ad ottenere l'accesso al mondiale 2002 a causa della sconfitta nello spareggio contro l'Uruguay. Le Samoa Americane, invece, terminarono il girone di qualificazione all'ultimo posto con nessun punto ed una differenza reti di -57.\nIl 13 marzo 2005, dopo molte pressioni da parte dei tifosi e delle istituzioni, venne espressa da John O'Neill la richiesta dell'affiliazione dell'Australia alla confederazione asiatica (AFC), con conseguente abbandono di quella oceaniana (OFC); la nazionale dei \"Socceroos\" si riteneva infatti relegata ad un ruolo marginale del calcio mondiale poich\u00e9 costretta a giocare incontri molto al di sotto del proprio livello. Dopo aver confermato la volont\u00e0 di entrambe le parti, la FIFA ratific\u00f2 la domanda di spostamento e, a partire dal 1\u00ba gennaio 2006, l'Australia entr\u00f2 ufficialmente a far parte dell'AFC."}
{"id": "1604081", "revid": "1410376", "url": "https://it.wikipedia.org/wiki?curid=1604081", "title": "Cavaion Veronese", "text": "Cavaion Veronese (\"Caaj\u00f2n\" o \"Cavaj\u00f3n\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nCavaion dista circa 20 chilometri dal Comune di Verona e 25\u00a0km dal centro della citt\u00e0. \nRispetto al capoluogo \u00e8 in posizione nord ovest. L'altezza massima \u00e8 sul monte San Michele a 342\u00a0m s.l.m. alle pendici meridionali del monte Moscal, mentre il capoluogo si trova a 190 metri. \nDalle due alture di Cavaion, Monte San Michele e monte Ceriel si gode uno dei migliori panorami del lago di Garda.\nEtimologia.\nIl nome del borgo di Cavaion appare per la prima volta su alcuni documenti come \"Caput leonis\" e come \"Capalionis\" con il significato di \"testa di leone\", forse ad indicare una localit\u00e0 fortificata. Pi\u00f9 comunemente col termine \"Cavajon\" in lingua veneta si intende una specie di pagliaio per il processo della trebbiatura.\nStoria.\nLe prime tracce della frequentazione umana nel territorio di Cavaion si hanno a partire dal Paleolitico con dei resti datati dal 45.000 al 35.000 a.C. Ma il primo insediamento risale all'et\u00e0 del Bronzo di cui restano tracce e reperti conservati presso il Museo Archeologico del Municipio. Nel VII secolo a.C. vi furono probabilmente dei contatti con gli Etruschi, mentre nel IV secolo a.C. i villaggi della zona furono assoggettati da popolazioni celtiche.\nL'occupazione romana avvenne intorno al I secolo a.C. Con la caduta dell'Impero Romano, nel 476 d.C., termin\u00f2 un periodo di pace e cominciarono a stanziarsi nella zona popolazioni barbare.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nSuccessivamente Cavaion pass\u00f2 sotto la Signoria degli Scaligeri (1277) per oltre un secolo, quindi, dal 1405, sotto il dominio della repubblica di Venezia. Nel XVIII secolo il territorio di Cavaion fu interessato da ruberie e danni durante il passaggio di truppe spagnole, tedesche e francesi. Con la fine della Serenissima Cavaion fu assoggettata all'Austria.\nNel 1866 venne annesso insieme al Veneto al Regno d'Italia.\nCultura.\nAppuntamenti.\nDetta anche terza di luglio. All'interno vengono organizzati vari eventi e concorsi. Un evento \u00e8 il concorso Garda Doc in cui una particolare attenzione \u00e8 riservata ai vini monovitigno.\nLa terza settimana di maggio a Cavaion si svolge l'annuale \"Festa Degli Asparagi\". Durante questa festa si possono gustare specialit\u00e0 a base di asparagi. Premiazione dei concorsi per i tre prodotti: Concorso \"L'Asparago d'Oro\", Concorso Olio Extra Vergine di oliva Garda DOP, Concorso Vino Garda DOC. Mostra di pittura e altri intrattenimenti rendono ricca questa festa paesana.\nEconomia.\nL'economia del comune si basa sulla produzione vinicola, con il Bardolino DOC ed il Bardolino Classico DOC, oltrech\u00e9 sulla frutticoltura con la produzione di kiwi, pesche, ciliegie, cerealicoltura ed orticoltura.\nNotevole importanza ricopre, inoltre, la coltivazione dell'olivo e la produzione dell'olio extra vergine d'oliva. Il comune di Cavaion Veronese \u00e8 sede del consorzio per la tutela dell'Olio extra vergine d'oliva Garda DOP (Denominazione di origine protetta) ed \u00e8 iscritto all'Associazione nazionale citt\u00e0 dell'olio. L'industria \u00e8 rappresentata in particolare dal settore del marmo e dall'industria metalmeccanica d'eccellenza.\nIl turismo del comprensorio del lago di Garda, infine, risulta il vero traino all'economia del paese.\nCuriosit\u00e0.\nA partire dal 17 gennaio del 2012 il comico Leonardo Manera ha presentato sul palco di Zelig il personaggio di Battista, immaginario imprenditore di Cavaion Veronese. Secondo il personaggio, Cavaion Veronese sarebbe in provincia di Cavaion.\nSport.\nCalcio.\nLa principale squadra di calcio della citt\u00e0 \u00e8 l\"'A.C.D. Cavaion 1975 Calcio\" che milita nel girone A di Seconda Categoria. \u00c8 nata nel 1975."}
{"id": "1604082", "revid": "144796", "url": "https://it.wikipedia.org/wiki?curid=1604082", "title": "Giovanni Domenico De Cuppis", "text": ""}
{"id": "1604086", "revid": "12290", "url": "https://it.wikipedia.org/wiki?curid=1604086", "title": "Corte d'Assise (film 1930)", "text": ""}
{"id": "1604088", "revid": "198277", "url": "https://it.wikipedia.org/wiki?curid=1604088", "title": "Controversia sullo spionaggio in Formula 1 del 2007", "text": "La controversia sullo spionaggio in Formula 1 del 2007 \u00e8 stato lo scandalo di spionaggio industriale che ha colpito il Campionato mondiale di Formula 1 2007 e ha visto protagonisti i team Ferrari e McLaren; successivamente nella vicenda \u00e8 rimasta coinvolta anche la Renault.\nStoria.\nAntefatti.\nIl tecnico inglese Nigel Stepney, arrivato in a met\u00e0 degli anni 1990 dopo una lunga carriera in Formula 1 con , e , nelle stagioni seguenti emerse tra gli elementi pi\u00f9 stimati nel vittorioso ciclo instaurato dalla casa di Maranello tra il 1999 e il 2004, a cui Stepney contribu\u00ec dapprima come capomeccanico e in seguito come coordinatore tecnico, di fatto \u00abbraccio destro\u00bb del direttore tecnico Ross Brawn.\nAlla fine del campionato proprio Brawn, da circa un decennio direttore della Scuderia, aveva deciso di prendersi un anno sabbatico e contestualmente chiudere la sua esperienza in seno al Cavallino. Stepney confidava di poterne ereditare il posto, ma di diversa idea furono i vertici Ferrari che, per la sostituzione di Brawn, decisero di scinderne l'incarico affidando la direzione sportiva a Stefano Domenicali e quella tecnica a Mario Almondo.\nIndispettito dalla mancata promozione, nelle settimane seguenti Stepney rilasci\u00f2 un'intervista molto polemica alla stampa d'oltre Manica; l'episodio non pass\u00f2 inosservato a Maranello che in tutta risposta dirott\u00f2 l'inglese a un diverso incarico, quello di \u00abresponsabile dello sviluppo della \"performance\" della squadra\u00bb, in pratica allontanandolo da ruoli decisionali al muretto dei box. Da qui si suppone ebbero origine i motivi delle azioni sabotatorie di Stepney nei confronti della Ferrari.\nLa scoperta dello spionaggio.\nLa \"spy story\" venne alla luce nel giugno 2007, all'incirca dopo il Gran Premio degli Stati Uniti, quando alla Ferrari s'inizi\u00f2 a parlare di sabotaggio in merito all'appuntamento di Monaco del maggio precedente. Il tutto sarebbe avvenuto internamente ad opera di Stepney, il quale, nei giorni precedenti la partenza della squadra per Monte Carlo, avrebbe sparso nei serbatoi delle F2007 di Kimi R\u00e4ikk\u00f6nen e Felipe Massa una polvere bianca a base di fosforo, che, se non scoperta, avrebbe \"inquinato\" la benzina danneggiandola gravemente: i tecnici italiani tuttavia notarono tracce della polvere all'esterno delle monoposto e, scoperta la presenza dell'agente inquinante, riuscirono ad asportarlo e a risanare le macchine prima del Gran Premio monegasco.\nIl sabotaggio venne definitivamente appurato nel novembre 2007 e le indagini delle forze dell'ordine italiane (alle quali la Scuderia si era rivolta) condussero a Stepney, sui cui indumenti furono repertate tracce della suddetta polvere. Successivamente si scopr\u00ec come l'ex capo meccanico Ferrari avesse anche passato materiali progettuali riservati della F2007 all'amico Mike Coughlan, capo progettista della rivale ; il nome di quest'ultimo venne indicato da un edicolante inglese, il quale per scrupolo aveva inviato una e-mail alla direzione tecnica di Maranello in cui dava conto del fatto che la moglie di Coughlan, Tracy, si era presentata nel suo negozio chiedendogli di fotocopiare centinaia di pagine di disegni tecnici marchiati con il logo del Cavallino. A questo punto la Federazione Internazionale dell'Automobile (FIA) decise di aprire un'inchiesta.\nLa prima sentenza.\nLa McLaren fu accusata dalla Ferrari di avere utilizzato i disegni trafugati a proprio vantaggio, mentre la casa inglese sostenne di non saperne niente e che il tutto era ascrivibile a un'iniziativa privata del solo Coughlan. Dopo una prima udienza saltata si arriv\u00f2 al 26 luglio 2007, giorno del giudizio: la McLaren venne ritenuta colpevole di essere entrata \u00abin possesso di informazioni confidenziali\u00bb della Ferrari, ma non venne comminata nessuna sanzione in quanto non emersero \u00abprove sufficienti\u00bb che il materiale fosse stato effettivamente utilizzato dal team inglese per indirizzare a proprio vantaggio il campionato.\nCinque giorni dopo, per\u00f2, fu lo stesso presidente della FIA, Max Mosley, a decidere di presentare appello: motiv\u00f2 ci\u00f2 come una scelta \u00abpolitica\u00bb stante l'impossibilit\u00e0 da parte della Ferrari, per questioni regolamentari, di ricorrere verso la sentenza.\nLa seconda sentenza.\nLa data della seconda udienza venne fissata il 13 settembre 2007. Da questa venne alla luce uno scambio di e-mail tra il pilota della McLaren, Fernando Alonso, e il collaudatore del team inglese, Pedro de la Rosa, in cui venivano citate informazioni riservate sulla F2007: il contenuto di queste riguardava la distribuzione dei pesi della Ferrari di R\u00e4ikk\u00f6nen nel Gran Premio d'Australia di quell'anno nonch\u00e9 dell'impianto frenante della monoposto concorrente, dati da comparare in dei test onde provare che risultati potessero avere sulla loro McLaren MP4-22.\nDa tale scambio di messaggi non emerse nulla di concreto circa l'utilizzo effettivo di tali informazioni, anche se ora appariva chiaro come queste, a differenza di quanto aveva dichiarato la casa di Woking in un primo momento, erano invece a conoscenza dell'intero team e non del solo Coughlan. Questi fatti indussero la FIA a sostituire il ricorso in appello con una convocazione del Consiglio Automobilistico Mondiale.\nDurante tale riunione la Ferrari port\u00f2 come presunte prove della colpevolezza McLaren le e-mail di Alonso e de La Rosa, oltre ad alcuni SMS. La FIA emise quindi una nuova sentenza a sfavore della casa inglese: stavolta le venne azzerato il punteggio maturato in stagione nella classifica costruttori \u2014 fatto che consegn\u00f2 alla Ferrari la vittoria del titolo marche per il 2007 \u2014 oltrech\u00e9 comminata una multa di 100 milioni di dollari."}
{"id": "1604089", "revid": "14102830", "url": "https://it.wikipedia.org/wiki?curid=1604089", "title": "Peucetia", "text": ""}
{"id": "1604096", "revid": "1075510", "url": "https://it.wikipedia.org/wiki?curid=1604096", "title": "Jean-Baptiste Delambre", "text": "Biografia.\nSi dedica inizialmente agli studi umanistici, che coltiva con passione. Nel 1774 si trasferisce a Parigi, dove diventa precettore del figlio del ricevitore generale delle finanze, M. Dassy, che gli permette di seguire i corsi d'astronomia di J\u00e9r\u00f4me Lalande e installa un osservatorio sul tetto del suo palazzo. Delambre comincia cos\u00ec le sue prime osservazioni astronomiche all'et\u00e0 di 36 anni. \nPubblica le tavole d'Urano, pianeta scoperto da William Herschel nel 1781, oltre a parecchie \"M\u00e9moires\". Nel 1792 diventa \"associ\u00e9 g\u00e9om\u00e8tre\" dell'Accademia francese delle scienze, di cui sar\u00e0 segretario per le scienze matematiche a partire dal 1800. Con Pierre M\u00e9chain misura la lunghezza di un arco del meridiano di Parigi, fra Dunkerque e Barcellona, con l'obiettivo di stabilire la lunghezza del metro in modo che il meridiano risultasse lungo esattamente 40 milioni di metri. Questa spedizione dur\u00f2 dal 1792 al 1799. \nNel 1795 entra nel Bureau des longitudes. Nel 1807 succede a Lalande nella cattedra d'astronomia del Coll\u00e8ge de France. Nel 1808 diventa membro del consiglio dell'universit\u00e0 sino al 1815."}
{"id": "1604097", "revid": "192549", "url": "https://it.wikipedia.org/wiki?curid=1604097", "title": "Cavuccio", "text": "Cavuccio \u00e8 una frazione del comune di Teramo, sita in posizione panoramica su un colle a circa 7\u00a0km dal capoluogo e a 2\u00a0km dal centro storico di Torricella Sicura.\nLa maggior parte degli abitanti risiede nelle contrade Malle, Taverna, Collepiano e Piano Piccolo.\nC'\u00e8 la chiesa di Maria del Carmine e quella di San Nicola con il suo organo del XVIII secolo e l'architrave con le insolite incisioni.\nNella zona sono stati trovati resti di un acquedotto romano."}
{"id": "1604104", "revid": "106732", "url": "https://it.wikipedia.org/wiki?curid=1604104", "title": "Pentaedro", "text": "In geometria solida, un pentaedro \u00e8 un poliedro con 5 facce.\nCi sono due tipi combinatori di pentaedro:\nSe i due triangoli sono paralleli e congruenti, si tratta di un prisma a base triangolare; le facce quadrilatere sono allora parallelogrammi.\nSe invece i due triangoli non sono congruenti ma solo simili, allora il solido \u00e8 un tronco di piramide triangolare e le facce laterali sono trapezi.\nUn altro caso notevole \u00e8 quello in cui una delle facce quadrangolari \u00e8 un rettangolo e lo spigolo opposto \u00e8 parallelo a due dei suoi lati: in questo caso il poliedro prende il none di cuneo.\nIl poliedro ha 6 vertici e 9 spigoli. Le valenze sono tutte 3."}
{"id": "1604105", "revid": "31789", "url": "https://it.wikipedia.org/wiki?curid=1604105", "title": "Alpi e Prealpi di Provenza", "text": "Le Alpi e Prealpi di Provenza (in francese \"Alpes et Pr\u00e9alpes de Provence\") costituiscono la sezione numero 3 delle Alpi, secondo le definizioni della SOIUSA. La cima pi\u00f9 alta \u00e8 la T\u00eate de l'Estrop (2961\u00a0m).\nCollocazione.\nSi trovano nei dipartimenti francesi delle Alpi dell'Alta Provenza, del Vaucluse e delle Alpi Marittime.\nConfinano a nord con le Prealpi del Delfinato e le Alpi del Delfinato; a nord-est con le Alpi Cozie; ad est con le Alpi Marittime e le Prealpi di Nizza; a sud con le colline della \"bassa Provenza\" e ad ovest con la piana del Rodano.\nDal punto di vista orografico la sezione alpina non si colloca lungo la catena principale alpina ma, tra le sue sottosezioni, le Alpi di Provenza, le Prealpi di Digne e le Prealpi di Grasse si staccanco dalle Alpi Marittime e Prealpi di Nizza al Colle d'Allos ed al Colle di Toutes Aures mentre le Prealpi di Vaucluse si staccano dalle Prealpi del Delfinato al Colle di Macu\u00e8gne.\nClassificazione.\nLa SOIUSA ha completamente riformulato questa sezione alpina rispetto alla Partizione delle Alpi. La Partizione parla infatti di due sezioni: Alpi di Provenza e Prealpi di Provenza.\nInoltre, la SOIUSA ha escluso la parte pi\u00f9 meridionale delle Prealpi (detta Massicci di Bassa Provenza) dal sistema alpino perch\u00e9 non ne farebbe parte secondo i pi\u00f9 moderni studi. Ha unificato le restanti parti delle due sezioni. Infine ha spostato dalle Prealpi del Delfinato la sottosezione delle Prealpi di Vaucluse.\nLa classificazione della SOIUSA \u00e8 la seguente:\nSuddivisione.\nLa sezione alpina \u00e8 suddivisa in quattro sottosezioni (indicate con numeri romani) ed otto supergruppi:\nLe tre sottosezioni: Prealpi di Digne, Prealpi di Grasse e Prealpi di Vaucluse vengono anche chiamate \"Prealpi di Provenza\"."}
{"id": "1604110", "revid": "1005847", "url": "https://it.wikipedia.org/wiki?curid=1604110", "title": "Provincia di Nazca", "text": "La provincia di Nazca \u00e8 una delle cinque province che formano la regione di Ica.\nConfina al nord con le province di Ica e Palpa, all'est con la regione di Ayacucho, al sud con la regione di Arequipa e a ovest con l'oceano Pacifico.\nFu creata il 23 gennaio del 1940 con la legge 9300. \u00c8 la seconda provincia per estensione geografica della regione di Ica.\nNel territorio di questa regione \u00e8 presente il complesso turistico delle famose linee di Nazca, geoglifi visibili solo da diversi metri di altezza.\nGeografia antropica.\nSuddivisioni amministrative.\n\u00c8 divisa in cinque distretti (comuni)\nCapoluogo e data di fondazione.\nIl capoluogo di questa provincia \u00e8 la citt\u00e0 di Nazca.\nLa provincia fu fondata il 23 gennaio del 1940.\nAttualmente il sindaco (Alcalde) della citt\u00e0 \u00e8: Julio Oscar El\u00edas Lucana .\nGeografia fisica.\nLa geografia della provincia di Nasca \u00e8 caratterizzata dalla presenza di valli e fiumi (R\u00edo Ingenio, R\u00edo Aja, R\u00edo Socos, R\u00edo Tierras Blancas, R\u00edo Taruga, R\u00edo Las Trancas, R\u00edo Poroma) tutti affluenti del bacino del R\u00edo Grande.\nCi sono enormi pianure e montagne propri del deserto costiero, tra i quali sono degni di nota la pampa de San Jos\u00e9, dove si trovano le famose linee di Nazca. Ad est della provincia si possono apprezzare torrenti che danno inizio alle prime propaggini andine. Sulla costa si distinguono l'insenatura di San Fernando e le baie di San Nicol\u00e1s e San Juan all'estremo sud della provincia.\nInfrastrutture e trasporti.\nPer la provincia di Nazca passano la Carretera Panamericana Sur e la Carretera Interoce\u00e1nica che comunica con la sierra e la foresta del sud del Per\u00f9, arrivando fino al Brasile e alla Bolivia.\nPorto di San Juan e San Nicol\u00e1s (Marcona), dove barche di notevole tonnellaggio trasportano minerali di ferro.\nAeroporto Maria Reiche Neumann di Nazca (Vista Alegre) e aeroporto di Marcona.\nEcologia.\nNella provincia si trovano la Reserva de Punta San Juan e la Ensenada de San Fernando; la prima \u00e8 il rifugio naturale della pi\u00f9 grande colonia di pinguini di Humboldt nel Per\u00f9 e elefanti marini. San Fernando \u00e8 un luogo dove si riuniscono una grande variet\u00e0 di uccelli (produttori di guano), elefanti marini, pinguini e nutrie di mare. Notevole \u00e8 la presenza in questo luogo del condor andino e del guanaco. Entrambe le riserve si trovano nel distretto di Marcona.\nAttrazioni turistiche.\nUna delle attrazioni principali della provincia \u00e8 costituita dalle linee della riserva nazionale di Nazca. L'area costiera desertica attorno a questa riserva fu la casa della civilt\u00e0 Nazca, conosciuta per le ceramiche artistiche e i suoi scialli policromi, fatti con lana di cammello e cotone."}
{"id": "1604113", "revid": "767487", "url": "https://it.wikipedia.org/wiki?curid=1604113", "title": "Prealpi del Delfinato", "text": "Le Prealpi del Delfinato (in francese \"Pr\u00e9alpes du Dauphin\u00e9\") sono la sezione numero sei delle Alpi. Si trovano nelle prealpi francesi. La cima pi\u00f9 elevata \u00e8 la Grande T\u00eate de l'Obiou (2790\u00a0m).\nCollocazione.\nQuesta sezione alpina confina ad est con le Alpi del Delfinato essendo separata dal Colle Bayard, a sud con le Alpi e Prealpi di Provenza, a nord-est con le Prealpi di Savoia e ad ovest e nord-ovest con la piana del Rodano.\nClassificazione.\nSecondo la Partizione delle Alpi del 1926 le Prealpi del Delfinato coprivano un'area pi\u00f9 estesa rispetto alla SOIUSA del 2005. In particolare il massiccio del Luberon prima considerato nelle Prealpi del Delfinato viene ora considerato nelle Alpi e Prealpi di Provenza.\nSuddivisione.\nSi suddividono, secondo la SOIUSA in cinque sottosezioni e nove supergruppi:\nMontagne.\nLe montagne pi\u00f9 importanti delle Prealpi del Delfinato sono:\nValichi.\nI valichi principali che interessano le Prealpi del Delfinato sono:"}
{"id": "1604115", "revid": "44939", "url": "https://it.wikipedia.org/wiki?curid=1604115", "title": "Plasmidi", "text": ""}
{"id": "1604116", "revid": "487015", "url": "https://it.wikipedia.org/wiki?curid=1604116", "title": "Giovanni Luca Barberi", "text": "\u00c8 noto per la \"Descriptio terrarum in hoc Siciliae Regno existentium\", in tre volumi, comunemente denominato, anche dallo stesso Barberi, \"Magnum Capibrevium\". L'opera descrive i feudi popolati (o terre o contee) siciliani; di nessun valore letterario, \u00e8 una fonte cui attingere per ricostruire la storia siciliana del feudalesimo sino agli inizi del Cinquecento.\nBiografia.\nLe notizie biografiche su Giovan Luca Barberi sono scarne e incerte a partire gi\u00e0 dallo stesso cognome che presenta anche le varianti Barbieri, Barberio, De Barberiis, Barberius.\nNon si conosce la sua data di nascita n\u00e9 il luogo; una tradizione, risalente al XVII secolo, lo vuole natio di Noto, un'altra di Lentini, altri lo vogliono nativo di Siracusa. Un recente studio, pubblicato in Archivio Storico per la Sicilia Orientale (n. 2 2018), ha dimostrato senza equivoci, con l'ausilio di una copia di un atto notarile allegato al processo per la sua eredit\u00e0, che il Barberi nacque a Lentini. \nDal \"Capibrevio\" si evidenzia la sua cultura giuridica, particolarmente versata nel diritto feudale, non sufficiente a farlo menzionare nel novero dei giuristi.\nLa prima data certa che lo riguarda \u00e8 quella del 13 novembre 1484 quando viene nominato Commissario della Regia Gran Corte. A partire dal 1491 \u00e8 Maestro Notaro della Regia Cancelleria. Nel 1497 diviene usciere del Provveditore dei reali castelli e ancora Procuratore Fiscale del Regio Patrimonio.\nMentre rivestiva questo incarico constat\u00f2, nell'esaminare i titoli di possesso del baronaggio, che molti baroni possedevano i feudi senza alcun titolo e fece profilare la possibilit\u00e0 che i feudi potessero essere revocati al Regio Erario. Comunic\u00f2 la scoperta al vicer\u00e9 Raimondo de Cardona che, ravvisando il grande utile che ne poteva venire alla corona, lo incaric\u00f2 di espletare le indagini e quindi lo invi\u00f2 in Spagna per fare presenti al re Ferdinando i diritti della Corona su quei feudi che i baroni detenevano in maniera illegittima. Il sovrano approv\u00f2 e il Barberi si lanci\u00f2 a capofitto nella ricerca.\nNel 1509 fu in grado di presentare al re di Spagna i risultati del suo lavoro: il \"Capibreve della secrezia\" (redatto nel 1506), il \"Magnum Capibrevium\" (1508) e alcune indagini relative ai rapporti tra Chiesa e Stato raccolte nel \"Dignitates Ecclesiasticae\" (1506) e nel codice \"De Monarchia\" (1508).\nLa misura del gradimento del sovrano fu proporzionata alla irritazione che l'opera di Barberi suscit\u00f2 nella nobilt\u00e0 siciliana. Non sempre infatti i beneficiari erano in grado di sostenere con prove certe i loro diritti. Le loro ragioni erano affidate spesso alla fortuna di ritrovare i titoli nei vari uffici del Regno e alla obiettivit\u00e0 del Barberi il quale, fattosi \"promotore di tutti i diritti e le prerogative reali\", portava avanti le sue ricerche in modo molto rigido.\nGi\u00e0 dal Parlamento di Palermo del 7 agosto 1508 part\u00ec la prima contestazione contro il suo operato. Il Parlamento era stato convocato da Ferdinando per presentare la sua richiesta di sovvenzioni per finanziare l'impresa contro i pirati berberi che infestavano le coste del Mediterraneo. I baroni si dichiararono disposti a dare un finanziamento di 300.000 fiorini in cambio di alcune grazie, tra cui quella di essere liberati dalle vessazioni del Barberi e di avere riconfermato il capitolo di Alfonso.\nIl re, accogliendo l'offerta, diede ai baroni una risposta ambigua ed equivoca: li rassicur\u00f2 che avrebbe impedito al Barberi di vessarli ingiustamente. Il lavoro di Barberi non sub\u00ec arresti, anzi le rimostranze dei baroni, unitamente ad una serie di accuse anche anonime che le accompagnarono, riconfermarono il re nella convinzione che quella intrapresa era la strada giusta. Si spiegano cos\u00ec i favori accordati a Barberi e ai suoi familiari.\nIl 30 luglio 1509 il re gli affid\u00f2 l'incarico di approfondire le relazioni fra Stato e Chiesa e l'esercizio dello \"ius potronatus regio\". Le informazioni e i documenti, spesso incompleti o inesistenti, raccolti durante questa missione furono conservati nella regia cancelleria in un volume dal titolo \"Liber prelatiarum\". Questo materiale conflu\u00ec nei \"Beneficia Ecclesiasticae\" portata a compimento nel 1511.\nEgli interpretava le molte controversie tra Stato e Chiesa anche alla luce della bolla \"quia propter prudentiam tuam\" con la quale papa Urbano II nel 1098 aveva concesso a Ruggero I il privilegio della Apostolica Legazia. Questo documento, dimenticato nei secoli precedenti, era stato ritrovato, non si sa come n\u00e9 dove, dallo stesso Barberi che lo aveva inserito nel \"liber regiae monarchiae\".\nIntanto le turbolenze dei baroni non si placarono e gli attacchi si fecero pi\u00f9 scaltri e mirati. Con il \"Capitolo CIX\" del 1514 il parlamento siciliano sferr\u00f2 una serie di accuse circostanziate che trovarono ascolto presso la Corte. Barberi veniva accusato di trarre guadagno illecito facendo pagare, in modo arbitrario, ai beneficiari il riconoscimento delle ragioni di patronato; secondo gli accusatori, infatti, l'inquisitore doveva dimostrare l'esistenza di \"ius patronatus\" non costringere i beneficiari ad esibire la prova della loro eventuale autonomia.\nUn'altra accusa, gi\u00e0 avanzata nel 1508, riguardava il modo in cui Barberi lucrava per effettuare ricerche nella cancelleria, pretendendo compensi esosi per il rilascio di copie dei benefici. La terza accusa riguardava la irritualit\u00e0 delle procedure nel formulare le allegazioni. La notizia \u00e8 da ritenere poco attendibile, tuttavia dal re non fu spesa una parola in sua difesa e fu accolta la richiesta di togliere valore normativo alle allegazioni e anche quella di non obbligare i baroni ad esibire i documenti se non lo volessero.\nL'incarico a Barberi non fu revocato, ma non gliene vennero dati altri e la morte di Ferdinando, infine, concorse a relegare la sua opera in secondo piano. Barberi continu\u00f2 a lavorarci fino al 1516 e fino al 1521 produsse aggiunte e aggiornamenti ai \"capibrevi\". Mor\u00ec di peste, a Messina, il 10 maggio 1523.\nI \"Capibrevi\".\nSotto questo vocabolo si definivano le raccolte dei privilegi e delle prerogative della monarchia; l'opera del Barberi \u00e8 un rapporto, un rendiconto sulla situazione sia dei beni feudali che ecclesiastici in Sicilia.\nRelativamente ai beni feudali Barberi compil\u00f2 due grandi opere.\nLa \"Descriptio terrarum in hoc Siciliae Regno existentium\" in tre volumi, comunemente denominato, anche dallo stesso Barberi, \"Magnum Capibrevium\", riguarda i feudi popolati o terre o contee.\nFu composto nel 1508 e, insieme al \"capibreve della Secrezia\", alla \"Dignitates Ecclesiasticae\" e al \"De Monarchia\", furono presentati a re Ferdinando nel suo primo viaggio in Spagna nel 1509. Il testo, rimasto inedito, \u00e8 stato pubblicato per la prima volta dalla Societ\u00e0 Siciliana per la Storia Patria di Palermo a cura di Giovanna Stalteri Ragusa.\nIl \"Capibrevium Feudorum\", in tre volumi, riguarda invece i feudi minori non popolati distribuiti in modo tradizionale secondo le tre valli amministrative, Val di Noto, Val Demone e Val di Mazara. Oltre ai feudi minori sono trattate anche alcune terre (\u00e8 il caso di Aidone, Licodia e Alcamo), ma si tratta di approfondimenti o integrazioni su terre gi\u00e0 esaminate nel \"Magnum Capibrevium\"; inoltre per ciascuna valle sono esaminate le rendite e i titoli di porti, mulini, giardini, tonnare, magazzini, eccetera. La pubblicazione del \"capibreve dei feudi\" fu curata in gran parte da Giuseppe Silvestri, Soprintendente agli archivi, e alla sua morte, avvenuta nel 1899, fu portata a compimento da Giuseppe La Mantia.\nFra i due \"capibrevi\" non sembra ci sia una vera e propria differenza n\u00e9 di sostanza n\u00e9 di metodo ma l'uno integra e completa l'altro.\nNelle due opere sono descritti tutti i feudi di Sicilia insieme agli atti di investitura, le successioni e le decadenze del rapporto feudale, le rendite percepite dal fisco e la legittimit\u00e0 o meno del possesso a partire dai primi beneficiari fino a quelli contemporanei allo stesso Barberi. Ne risulta un ampio affresco ben documentato della situazione feudale in Sicilia dalla fine del XIII secolo agli inizi del XVI secolo; ad esso a piene mani hanno attinto gli autori di storia locale ma anche tribunali e privati per la risoluzione di controversie feudali.\nL'obiettivo primario delle indagini espletate dal Barberi era quello di mettere in luce le situazioni irregolari nel possesso dei feudi onde favorirne la devoluzione al fisco."}
{"id": "1604127", "revid": "287204", "url": "https://it.wikipedia.org/wiki?curid=1604127", "title": "Prealpi di Nizza", "text": "Le Prealpi di Nizza (in francese \"Pr\u00e9alpes de Nice\") sono un gruppo montuoso della catena alpina situato nel dipartimento delle Alpi Marittime, nel Principato di Monaco e in Liguria (provincia di Imperia). Prendono il nome dalla citt\u00e0 di Nizza, attorno alla quale si ergono.\nClassificazione.\nSecondo la Partizione delle Alpi del 1926, le Prealpi di Nizza appartenevano alle Alpi Marittime.\nSecondo la Suddivisione Orografica Internazionale Unificata del Sistema Alpino (SOIUSA), le Prealpi di Nizza costituiscono, insieme alle Alpi Marittime, la sezione 2 delle Alpi Occidentali detta Alpi Marittime e Prealpi di Nizza.\nNel dettaglio la classificazione SOIUSA delle Prealpi di Nizza \u00e8 la seguente:\nCollocazione.\nSono comprese tra il fiume Varo a ovest, il fiume Roia a est, e le Alpi Marittime a nord.\nRuotando in senso orario i limiti geografici sono: Baisse de la Cabanette, torrente Bevera, fiume Roia, Mar Mediterraneo, fiume Varo, fiume Vesubia, Baisse de la Cabanette.\nSuddivisione.\nSecondo le definizioni della SOIUSA sono formate da un supergruppo e due gruppi:\nLe due catene sono separate tra loro dal \"Pas de l'Escous\".\nVette.\nLe montagne principali sono:"}
{"id": "1604130", "revid": "125261255", "url": "https://it.wikipedia.org/wiki?curid=1604130", "title": "Louis de La Rochejaquelein", "text": "Biografia.\nAveva soltanto dodici anni quando scoppi\u00f2 la Rivoluzione francese. Suo padre lo port\u00f2 con s\u00e9 in Germania, ed a sedici anni ebbe le prime esperienze con le armi entrando nel reggimento austriaco di Latour, in seguito prest\u00f2 servizio in Inghilterra dove partecip\u00f2 a due campagne nell'isola di Santo Domingo, e rientr\u00f2 in Francia nel 1801.\nNel 1801, spos\u00f2 Victoire de Donnissan, vedova del marchese de Lescure, eroe della Guerra di Vandea. Tornato nelle sue terre, attendeva l'occasione di servire una causa alla quale tutta la sua famiglia si era sacrificata (suo fratello Henri era morto cinque anni prima). Invano Napoleone I cerc\u00f2 di guadagnare la fiducia del marchese de La Rochejaquelein corrompendolo con titoli e terreni: saldo sui suoi principi e valori, La Rochejaquelein visse a volte a Poitou, a volte al castello di Citran, vicino a Bordeaux. Dai suoi rifiuti si capiva facilmente con che ardore avrebbe servito i Borbone.\nDue volte tent\u00f2 di dare il segnale per una nuova insurrezione in Vandea e due volte le esitazioni dell'Europa fecero annullare i suoi progetti. Per sondare gli spiriti, percorreva incessantemente la Guienna e la Vandea, dove il suo solo nome era capace di riunire all'istante 40.000 monarchici. Fin dal marzo 1813, si accord\u00f2 con il re, e quando fu ripristinata la monarchia a Bordeaux grazie al suo attivo contributo, gli abitanti di Bordeaux ricevettero con entusiasmo il principe liberatore e furono riconoscenti anche per il generale vandeano che aveva preparato loro un bel trionfo. Al ritorno al trono di Luigi XVIII, fu nominato comandante dei granatieri reali, ed elevato cos\u00ec al grado di generale.\nIl 20 marzo 1815, al ritorno di Napoleone in Francia, protesse, con qualche altro fedelissimo, la fuga del re fino alle frontiere del nord, a Gand. Da questa citt\u00e0 pass\u00f2 in Inghilterra, per cercare di sollecitare i soccorsi per la Vandea, e riusc\u00ec ad ottenere una parte degli aiuti che era venuto a richiedere: armi, munizioni ed alcune sovvenzioni. Ripart\u00ec per tornare in Francia, e il 16 maggio sbarc\u00f2 sulla costa, scaric\u00f2 l'equipaggiamento a Saint-Gilles-sur-Vie, e fece insorgere una parte degli abitanti del paese.\nIn pochi giorni, con la rapidit\u00e0 delle sue operazioni, sollev\u00f2 ed arm\u00f2 gran parte della \"Vandea Militare\". Rimasto vicino alla costa, il marchese sollecit\u00f2 un secondo sbarco, ed aspirava a essere riconosciuto il \"generalissimo\" cos\u00ec come avveniva per i generali dell'armata vandeana, per poter dare inizio ad una nuova insurrezione. In una riunione a Palluau, il marchese fu riconosciuto generalissimo da Charles Sapinaud e da Suzannet, e, pochi giorni dopo, da Autichamp.\nNapoleone apprese di questa seconda insurrezione nella notte del 17 maggio, e si mosse per cercare di fermare rapidamente quest'insurrezione. Fece invitare tre capi vandeani, Malartie, Flavigny e B\u00e9raudi\u00e8re, in qualit\u00e0 di pacificatori, dai loro vecchi compagni d'armi, per cercare di fare capire loro che non era nei campi della Vandea che poteva essere decisa la sorte della Francia. Alcuni capi prestarono attenzione alle proposte dei pacificatori; ma il marchese La Rochejaquelein rifiut\u00f2 ogni compromesso; e il 1\u00ba giugno, a Croix-de-Vie, fiss\u00f2 con un ordine del giorno, i movimenti dei diversi eserciti.\nLo sbarco inizi\u00f2 il 2 giugno, a Croix-de-Vie, l'ammiraglio inglese li inform\u00f2 che una colonna monarchica era stata appena congedata e che altre due si ritiravano nell'interno del paese. In questo stesso momento, il generale Travot arrivava con le sue truppe attraverso, per cos\u00ec dire, i tre eserciti, che abbandonavano il loro generale. Indignato La Rochejaquelein, il cui anim\u00f2 era infiammato dagli esempi di Bonchamps, di Lescure e di suo fratello Henri, non perse tempo e diede il segnale di sbarco, che protesse solo con uno scarso gruppo di uomini.\nSostenne inizialmente un attacco a Saint-Gilles, dove una violenta battaglia impegn\u00f2 l'avanguardia di Travot e i vandeani a Marais, che erano in vantaggio. Una flotta inglese, composta dalla \"\"Superbe\", dal famoso \"Bellerophon\"\" e da molte altre fregate, si avvicin\u00f2 della costa. La Rochejaquelein vegliava su tutto, e nonostante lo scontro, lo sbarco non si interruppe. Le navi inglesi, aventi a bordo 15.000 fucili, 12 cannoni ed una quantit\u00e0 immensa di polvere da sparo, continuava lo sbarco mentre si combatteva a Saint-Gilles. Tuttavia gli uomini di Travot avanzavano. La Rochejaquelein sospettando che volesse forzare il passaggio, fece cessare lo sbarco, e and\u00f2 davanti al nemico, dirigendo il convoglio in aiuto nelle paludi, e arriv\u00f2 a Saint-Jean-de-Monts il 3 giugno, con la divisione di suo fratello Auguste.\nL\u00ec apprende che una forte colonna si avvicinava, comandata dal generale Est\u00e8ve, che, il giorno dopo arriv\u00f2 nelle paludi e si stanzi\u00f2 nei pressi di Saint-Hilaire-de-Riez. Arrivato a met\u00e0 della portata di cannone, Est\u00e8ve inizia l'offensiva; due volte \u00e8 respinto dai vandeani, accortosi che sar\u00e0 circondato, compie un ultimo sforzo per aprirsi un passaggio. La Rochejaquelein velocemente si ricongiunse ai suoi soldati, e nella battaglia venne raggiunto da un proiettile al petto. Suo fratello Auguste venne pure ferito ad una gamba, e tutta la linea \u00e8 in rotta. Qui mor\u00ec il fratello dell'eroe della Vandea. Il suo corpo rimase sul campo di battaglia, e fu riconosciuto il giorno dopo e sepolto nel villaggio di Perrier, i vandeani tuttavia seppero della morte del loro generalissimo solo il 15 giugno.\nL'8 febbraio seguente, i suoi resti furono esumati per essere trasportati alla tomba dei suoi antenati. Venne sepolto insieme al fratello Henri, nella chiesa di Saint-Aubin-de-Baubign\u00e9 nei Deux-S\u00e8vres. Tutta la popolazione di Marais assistette alla riesumazione e diede un ultimo omaggio al generale. Intrepido, onesto, intraprendente, comunicativo e molto affettuoso, il marchese de La Rochejaquelein era dotato di tutte queste qualit\u00e0 che lo hanno reso un ottimo comandante. I suoi modi nobili e gentili, e soprattutto la devozione che sapeva ispirare agli altri, aveva conciliato tutti i loro cuori. Lasciava otto figli e una moglie, Victoire de Donnissan de La Rochejaquelein, rimasta vedova per la seconda volta."}
{"id": "1604131", "revid": "124574604", "url": "https://it.wikipedia.org/wiki?curid=1604131", "title": "Leopoldo Lugones", "text": "Biografia.\nLeopoldo Lugones nacque nella provincia di C\u00f3rdoba, primogenito di Santiago Lugones e di Custodia Arguello. Sua madre gli insegn\u00f2 i rudimenti della lettura e scrittura e fu responsabile della sua severa formazione cattolica. Durante la sua fanciullezza, la famiglia si trasfer\u00ec prima a Santiago del Estero, poi a Ojo de Agua, una piccola citt\u00e0 situata a sud dell'omonima provincia. Fu inviato a studiare per il baccalaureato al Collegio Nazionale di C\u00f3rdoba, dove visse con la sua nonna materna. Nel 1892 la sua famiglia si trasfer\u00ec a C\u00f3rdoba e in quest'epoca Lugones ebbe le sue prime esperienze nel campo del giornalismo e della letteratura. Nel 1896 si trasfer\u00ec a Buenos Aires e si spos\u00f2 con Juana Gonz\u00e1lez. Nel 1897 nacque il suo unico figlio, Polo Lugones, che sar\u00e0 poi capo della polizia durante la dittatura di Jos\u00e9 F\u00e9lix Uriburu e acquisir\u00e0 una triste fama come torturatore. Nel 1906 e nel 1911 viaggia in Europa, un'esperienza ancora considerata imprescindibile per chi volesse fare parte dell'elite letteraria di Buenos Aires. Nel frattempo Lugones generava costantemente polemiche negli ambienti letterari argentini, non tanto per la sua opera letteraria, quanto soprattutto per il suo protagonismo politico che si esprimeva con tortuose e improvvise giravolte ideologiche: durante la sua vita Lugones pass\u00f2 dal socialismo al liberalismo e poi al conservatorismo e infine al fascismo. Disgustato dagli avvenimenti politici degli anni '30 e anche dalla sua stessa militanza politica, Lugones si suicid\u00f2 il 18 febbraio 1938 in un hotel di Tigre, El tropez\u00f3n, ingerendo una miscela fatale di cianuro e whisky. Fu seppellito nel cimitero della Recoleta a Buenos Aires.\nEsordi nel giornalismo e nella letteratura.\nL'attivit\u00e0 letteraria e politica di Lugones comincia gi\u00e0 a C\u00f3rdoba con la sua attivit\u00e0 di giornalista per \"El Pensamiento Libre\" (Il libero pensiero), pubblicazione atea e anarchica. In questo periodo partecipa alla fondazione del primo gruppo socialista di questa citt\u00e0. Pubblica poesie con lo pseudonimo di Gil Paz. Poco dopo, arrivato a Buenos Aires, si unisce a un gruppo socialista frequentato da scrittori come Jos\u00e9 Ingenieros, Alberto Gerchunoff, Manuerl Ugarte e Roberto Pavr\u00f3. Scrive in maniera sporadica per vari giornali, fra cui il socialista \"La Vanguardia\" e il periodico roquista \"Tribuna\". In questo periodo conosce Rub\u00e9n Dar\u00edo, che avr\u00e0 un'importante influenza sulla sua opera e il cui prestigio gli faciliter\u00e0 l'ingresso al quotidiano \"La Naci\u00f3n\". Nel 1897 Lugones pubblica il suo primo libro, \"Le montagne dell'oro\" (\"Las monta\u00f1as del oro\"), influenzato dal simbolismo francese. Alcuni capitoli di questo libro vengono pubblicati in un'edizione curata da Paul Groussac nella raccolta \"Biblioteca\".\nVocazione politico-letteraria.\nIl 13 novembre 1899 aderisce alla massoneria e viene iniziato nella loggia Libertad Rivadavia n. 51. Nel 1903 sar\u00e0 espulso dal partito socialista perch\u00e9 appoggia la candidatura conservatrice di Manuel Quintana per la presidenza della Repubblica. Nel 1905 pubblica \"Il crepuscolo del giardino\" (\"Crep\u00fasculo del jard\u00edn\"), opera vicina al modernismo che raccoglie anche le tendenze letterarie francesi come il simbolismo, stile che approfondisce con il suo celebre \"Lunario sentimental\", pubblicato nel 1909 e La guerra gaucha dal quale venne tratto il film omonimo nel 1942. Compie esperimenti con i racconti del mistero nel 1906, pubblicando la sua opera \"Le forze estranee\" (\"Las fuerzas extra\u00f1as\"); questo libro, insieme a \"Racconti fatali\" (\"Cuentos fatales\") del 1926 sono considerati precursori della narrativa breve in Argentina che avr\u00e0 una grande tradizione nel corso del XX secolo.\nLetteratura, epica e nazionalismo.\nDi ritorno dall'Europa nel 1911, Lugones pubblica il suo saggio \"Historia de Sarmiento\" (Storia di Sarmiento). Nel 1913 tiene una serie di conferenze al teatro Od\u00e9on, sotto il titolo di \"L'improvvisatore\" (\"El Payador\") davanti a personaggi illustri come l'allora presidente Roque S\u00e1enz Pe\u00f1a. Il tema principale delle conferenze, poi pubblicate nel 1916, \u00e8 il poema epico Mart\u00edn Fierro e l'esaltazione del gaucho come paradigma nazionalistico. Nell'opera di Domingo Faustino Sarmiento e di Jos\u00e9 Hern\u00e1ndez, Lugones ritrova quello che definisce \"la formazione del nostro spirito nazionale\" \"\"Facundo\" e \"Recuerdos de provincia\" sono la nostra Iliade e la nostra Odissea. Il \"Mart\u00edn Fierro\" \u00e8 il nostro \"Romancero\"\" (da \"Historia de Sarmiento\", 1911). La considerazione acquisita dal Mart\u00edn Fierro come opera fondamentale della letteratura argentina si deve in gran parte alle interpretazioni di Lugones sull'influenza di quest'opera sulla formazione dell'identit\u00e0 culturale del paese.\nLa svolta autoritaria.\nNel 1920, Lugones comincia a denunciare una spinta verso le idee nazionaliste con la pubblicazione di un libro di dottrina politica: \"La mia belligeranza\" (\"Mi beligerancia\"). L'anno seguente pubblica un'opera di divulgazione scientifica \"El tama\u00f1o del espacio\" (La dimensione dello spazio) e nel 1922 ritorna al simbolismo con \"Le ore dorate\" (\"Las horas doradas\"). Nel 1923 tiene una conferenza nel teatro Coliseo a Buenos Aires, intitolata \"Ante la doble amenaza\" (Davanti alla doppia minaccia) che gli causa un immediato ostracismo da parte di tutto lo schieramento democratico. In questa occasione il dirigente socialista Alfredo Palacios gli d\u00e0 dello sciovinista. Nel 1926 riceve il Premio Nazionale di Letteratura e nel 1928 presiede la Societ\u00e0 Argentina degli Scrittori. Gi\u00e0 in quest'epoca \u00e8 un fervente propugnatore delle teorie fasciste che erano diffuse fra i militari argentini.\nUltimi anni.\nLugones fond\u00f2 nel 1929 il partito parafascista Lega Repubblicana, ed \u00e8 un importante propagandista per il golpe militare di Jos\u00e9 F\u00e9lix Uriburu del 6 settembre 1930, che spodesta dalla presidenza il \"caudillo\" radicale Hip\u00f3lito Yrigoyen. La sua stretta relazione col regime instaurato da Uriburu gli vale l'odio da parte degli ambienti intellettuali porte\u00f1i. Nonostante la sua adesione al nazionalismo autoritario durante gli anni '20, Lugones si opponeva all'antisemitismo, mentre molti importanti intellettuali lo professavano apertamente. Nel 1935 scrive una prefazione al libro \"La mentira m\u00e1s grande de la historia: los protocolos de los sabios de Sion\" (La menzogna pi\u00f9 grande della storia: i protocolli dei Savi di Sion) di Benjamin W. Segel. L'opera denuncia la falsit\u00e0 del celebre libello antisemita.\nSuicidio.\nIl 18 febbraio 1938 Lugones si toglie la vita con il cianuro in un hotel in provincia di Buenos Aires. La causa di questo gesto viene di solito fatta risalire a motivazioni politiche, tuttavia, nuove pubblicazioni hanno gettato una luce differente su questo suicidio. Lugones era innamorato di una donna che aveva conosciuto durante un ciclo di conferenze e manteneva con lei una relazione molto passionale. Scoperto da suo figlio, fu costretto a troncare la relazione adulterina. Questo episodio potrebbe aver causato una crisi depressiva e il suicidio. Nella famiglia di Lugones il suicidio sembra comunque essere una caratteristica ricorrente, infatti sono morti in tal modo anche suo figlio Polo, nel 1971, sua nipote e anche un suo pronipote.\nUn'altra sua nipote, Susana, \u00e8 \"desaparecida\" durante la dittatura argentina, contribuendo all'idea di un destino familiare tragico simile a quello della stirpe di Horacio Quiroga, amico e ammiratore di Lugones."}
{"id": "1604133", "revid": "628767", "url": "https://it.wikipedia.org/wiki?curid=1604133", "title": "Autostrada A14", "text": ""}
{"id": "1604136", "revid": "1305772", "url": "https://it.wikipedia.org/wiki?curid=1604136", "title": "Music from Big Pink", "text": "Music From Big Pink \u00e8 l'album di debutto del gruppo folk rock The Band, pubblicato dalla Capitol Records nel luglio del 1968.\nIl disco contiene una delle loro canzoni pi\u00f9 conosciute, il brano \"The Weight\".\nIl disco.\nCon un suono rude, arrangiamenti apparentemente caotici, e un caratteristico mix di country, folk, rock e soul, \"Music From Big Pink\" \u00e8 generalmente considerato uno degli album migliori della band, assieme al successivo The Band. L'album venne concepito in seguito alla dipartita dall'impiego di band di supporto di Bob Dylan, nel tour del 1966 (sotto il nome di The Hawks) e al tempo passato con Dylan in una casa di Saugerties, New York. La casa era rosa e ispir\u00f2 il titolo dell'album.\nInizialmente la critica per l'album fu positiva, anche se le vendite furono magre: l'intervista di Al Kooper col giornale \"Rolling Stone\" contribu\u00ec a metterlo in mostra. Inoltre, il fatto che Bob Dylan avesse scritto tre canzoni dell'album aiut\u00f2 le vendite.\nL'album arriv\u00f2 al 30\u00ba posto della Billboard 200.\nLa stessa rivista \"Rolling Stone\" metter\u00e0 \"Music From Big Pink\" al 34\u00ba posto della sua lista dei 500 migliori album di tutti i tempi.\nL'album suscit\u00f2 reazioni anche nei musicisti contemporanei: Eric Clapton disse che il rock delle origini dell'album gli sugger\u00ec l'idea di chiudere con i Cream. Anche George Harrison e Richard Wright mostrarono il loro apprezzamento.\nFormazione.\nTears of Rage\nTo Kingdom Come\nIn a Station\nCaledonia Mission\nThe Weight\nWe Can Talk\nLong Black Veil\nChest Fever\nLonesome Suzie\nThis Wheel's on Fire\nI Shall Be Released\nClassifica.\nAlbum\nSingoli"}
{"id": "1604137", "revid": "729019", "url": "https://it.wikipedia.org/wiki?curid=1604137", "title": "Prealpi di Savoia", "text": "Le Prealpi di Savoia (in francese \"Pr\u00e9alpes de Savoie\") sono una sezione delle Alpi che interessano la Francia e, marginalmente la Svizzera. La cima pi\u00f9 alta \u00e8 l'Haute Cime des Dents du Midi (3.257\u00a0m), che si trova nella sottosezione delle Prealpi del Giffre.\nCollocazione.\nIn Francia le Prealpi di Savoia interessano i dipartimenti della Savoia, dell'Alta Savoia e dell'Is\u00e8re. In Svizzera interessano il Canton Vallese.\nSi trovano ad ovest della catena principale alpina. Confinano ad est con le Alpi Graie dalle quali sono divise dal Colle des Montets e dalla Sella di Meg\u00e8ve. Confinano a sud con le Alpi del Delfinato e le Prealpi del Delfinato dalle quali sono separate dal fiume Is\u00e8re. Confinano a nord-est con le Alpi bernesi e le Prealpi svizzere dalle quali sono separate dal fiume Rodano. A nord-est e ad est si stemperano nella valle del Rodano e verso il Lago Lemano.\nSuddivisione.\nLa classificazione della SOIUSA le suddivide in sei sottosezioni e tredici supergruppi:"}
{"id": "1604138", "revid": "156618", "url": "https://it.wikipedia.org/wiki?curid=1604138", "title": "Louis du Vergier de La Rochejaquelein", "text": ""}
{"id": "1604139", "revid": "14103300", "url": "https://it.wikipedia.org/wiki?curid=1604139", "title": "Giocattoli", "text": ""}
{"id": "1604141", "revid": "451364", "url": "https://it.wikipedia.org/wiki?curid=1604141", "title": "Prealpi Svizzere", "text": "Le Prealpi Svizzere (in tedesco \"Schweizerische Voralpen\" - in francese \"Pr\u00e9alpes Suisses\") sono una sezione delle Alpi svizzere. La cima pi\u00f9 elevata \u00e8 lo Schilthorn (2970\u00a0m).\nGeneralit\u00e0.\nDal punto di vista orografico si trovano lontane dalla catena principale alpina ma si staccano a nord dalle Alpi Bernesi e Glaronesi attraverso quindici valichi alpini.\nLe Prealpi Svizzere iniziano ad occidente dal Lago Lemano e dal corso del Rodano interessando il Canton Vaud ed il Canton Friburgo. Spostandosi verso oriente coinvolgono il Canton Berna arrivando fino al Lago di Thun ed il Lago di Brienz. In seguito interessano il Canton Lucerna, il Canton Obvaldo, il Canton Nidvaldo ed il Canton Uri mantenendosi a sud del Lago dei Quattro Cantoni. Andando ancora verso oriente entrano nel Canton Svitto, Canton Zugo, Canton Glarona e toccano marginalmente il Canton Zurigo a nord ed il Canton Grigioni a sud. Terminano lungo la linea del Reno interessando il Canton San Gallo, il Canton Appenzello Interno ed il Canton Appenzello Esterno.\nClassificazione.\nLa Partizione delle Alpi del 1926 aveva gi\u00e0 la sezione alpina n.25 definita come Prealpi Svizzere.\nLa SOIUSA ha escluso alcune aree settentrionali della sezione delle Prealpi svizzere, che secondo la letteratura geografica svizzera non appartengono geograficamente al sistema alpino, ma all'altipiano svizzero.\nAltre classificazioni estendono le Alpi Bernesi e le Alpi Glaronesi in modo da includere anche le montagne qui definite come Prealpi Svizzere.\nSuddivisione.\nLe Prealpi Svizzere sono suddivise sia dalla SOIUSA che dalla classificazione usata dal Club Alpino Svizzero in:\nLa suddivisione della SOIUSA nelle cinque sottosezioni e dodici supergruppi \u00e8 la seguente:\nVette.\nAlcune delle vette pi\u00f9 importanti sono:\nValichi.\nI valichi principali che interessano le Prealpi Svizzere sono:"}
{"id": "1604143", "revid": "236698", "url": "https://it.wikipedia.org/wiki?curid=1604143", "title": "Narciso Nero", "text": ""}
{"id": "1604145", "revid": "145056", "url": "https://it.wikipedia.org/wiki?curid=1604145", "title": "Polisportiva Partenope", "text": ""}
{"id": "1604151", "revid": "104485", "url": "https://it.wikipedia.org/wiki?curid=1604151", "title": "Alpi Bavaresi", "text": "Le Alpi Bavaresi (in tedesco \"Bayerische Alpen\") sono una sezione delle Alpi, la cui cima pi\u00f9 elevata \u00e8 il Gro\u00dfer Krottenkopf (2657\u00a0m).\nClassificazione.\nSecondo la Partizione delle Alpi del 1926 le Alpi Bavaresi avevano una delimitazione geografica maggiore e comprendevano anche le Alpi calcaree nordtirolesi.\nLa Suddivisione Orografica Internazionale Unificata del Sistema Alpino (SOIUSA) ha ridefinito tutte le Alpi Nord-orientali ed ha ridisegnato la delimitazione delle Alpi Bavaresi.\nSecondo la letteratura austriaca le Alpi (o Prealpi) Bavaresi individuano una porzione pi\u00f9 ristretta del sistema alpino. Secondo quest'ultima definizione corrispondono alle sottosezioni della SOIUSA: Alpi del Wallgau e Alpi del Mangfall.\nGeografia.\nLe Alpi Bavaresi interessano principalmente la Baviera in Germania. Marginalmente interessano i land austriaci: Vorarlberg, Tirolo e Salisburghese.\nSuddivisione.\nIn accordo con le definizioni della SOIUSA le Alpi Bavaresi si suddividono in sei sottosezioni e quindici supergruppi:\nMontagne.\nLe montagne pi\u00f9 importanti delle Alpi Bavaresi sono:"}
{"id": "1604154", "revid": "628767", "url": "https://it.wikipedia.org/wiki?curid=1604154", "title": "Autostrada A11", "text": ""}
{"id": "1604156", "revid": "585241", "url": "https://it.wikipedia.org/wiki?curid=1604156", "title": "Prealpi di Stiria", "text": "Le Prealpi di Stiria (in tedesco \"Steirisches Randgebirge\", letteralmente \"Steirische Voralpen\") sono una sezione delle Alpi. La cima pi\u00f9 elevata \u00e8 l'Ameringkogel (2184\u00a0m).\nLe Prealpi di Stiria si trovano principalmente in Austria (Stiria, Carinzia, Burgenland e Bassa Austria), parzialmente in Slovenia e, marginalmente, in Ungheria.\nClassificazione.\nLa Partizione delle Alpi definisce la sezione n. 25, denominata \"Prealpi di Stiria\", con confini ampiamente coincidenti con la corrispondente sezione della SOIUSA.\nSecondo la classificazione tedesca dell'AVE esse sono suddivise in parte nelle Alpi della Lavanttal ed in parte nelle Prealpi ad est della Mura.\nLa SOIUSA vede le Prealpi di Stiria come una sezione che ha come codice: \"II/A-20\".\nDelimitazioni.\nConfinano a nord-ovest con le Alpi Settentrionali di Stiria separate dal Semmering Sattel; a nord-est si stemperano nel Bacino di Vienna; ad est si stemperano nella Pianura Pannonica; a sud confinano con le Prealpi Slovene e separate dalla Drava; ad ovest confinano con le Alpi di Stiria e Carinzia e le Alpi dei Tauri orientali.\nSuddivisione.\nSecondo la SOIUSA si suddividono in due settori di sezione, quattro sottosezioni e dodici supergruppi:"}
{"id": "1604157", "revid": "628767", "url": "https://it.wikipedia.org/wiki?curid=1604157", "title": "Autostrada A12", "text": ""}
{"id": "1604161", "revid": "104485", "url": "https://it.wikipedia.org/wiki?curid=1604161", "title": "Piramide quadrata", "text": "In geometria solida, una piramide quadrata \u00e8 una piramide avente base quadrata. La piramide quadrata \u00e8 un particolare pentaedro, cio\u00e8 un poliedro con 5 facce.\nSolido di Johnson.\nSe le 4 facce triangolari sono triangoli equilateri, la piramide \u00e8 un solido di Johnson: si tratta effettivamente del primo dei 92 solidi di Johnson, codificato con il simbolo formula_1; fra questi, \u00e8 in effetti quello con minore numero di facce (5). Si tratta di un solido di Johnson perch\u00e9 ha tutte le facce regolari, ma ha vertici con valenze diverse.\nArea e volume.\nSe le facce laterali sono triangoli equilateri, il solido \u00e8 caratterizzato unicamente dalla lunghezza formula_2 di uno qualsiasi dei suoi spigoli. L'area formula_3 ed il volume formula_4 sono dati dalle formule:\nPer una pi\u00f9 generica piramide a base quadrata, di altezza formula_7 e avente base di lato formula_8, il volume \u00e8:"}
{"id": "1604162", "revid": "1564499", "url": "https://it.wikipedia.org/wiki?curid=1604162", "title": "Autostrada A16", "text": ""}
{"id": "1604175", "revid": "1553381", "url": "https://it.wikipedia.org/wiki?curid=1604175", "title": "Partito Democratico-Repubblicano", "text": "Il Partito Democratico-Repubblicano \u00e8 stato un partito politico statunitense, fondato nel 1792 da Thomas Jefferson e James Madison e scioltosi nel 1825.\nDivenne presto il partito dominante sulla scena politica statunitense, eleggendo tutti i presidenti dal 1800 fino agli anni venti dell'Ottocento, quando si divise in alcune fazioni, una delle quali divenne l'attuale Partito Democratico e l'altra, dopo una prima trasformazione intermedia, evolse nel moderno Partito Repubblicano.\nIl partito si scisse in seguito alle elezioni presidenziali del 1824 in movimento jacksoniano (poi diventato Partito Democratico nel 1828) e nell'effimero Partito Nazionale Repubblicano (in seguito succeduto dal Partito Whig, antesignano del Partito Repubblicano).\nStoria.\nIl Partito Democratico-Repubblicano fu fondato nel 1792 da Jefferson e Madison in opposizione alle politiche economiche ed estere del Partito Federalista, fondato circa un anno prima dal segretario al Tesoro Alexander Hamilton, durante la presidenza di George Washington.\nJefferson si opponeva al trattato di Londra del 1794 (e quindi alla guerra con la Francia) ed era favorevole invece a buoni rapporti con la Francia prima del 1801. Il suo partito denunci\u00f2 come incostituzionali molte proposte di Hamilton, e osteggi\u00f2, fra il 1796 al 1812, molti provvedimenti dei Federalisti come gli alti dazi doganali, la costruzione di una marina nazionale, le spese militari, l'istituzione di una banca nazionale.\nDopo la sconfitta nella guerra del 1812, tuttavia, molte di queste idee furono abbandonate, e alcuni importanti membri del partito, come Henry Clay, John Quincy Adams e John C. Calhoun, divennero favorevoli alla costruzione di una forte difesa nazionale.\nI presidenti eletti di questo partito furono Thomas Jefferson (1800 e 1804), James Madison (1808 e 1812), James Monroe (1816 e 1820) e John Quincy Adams (1824).\nI democratici-repubblicani curavano gli interessi dei proprietari terrieri (yeoman) della media borghesia piuttosto che quelli di banchieri, industriali, commercianti. Il partito era diviso in alcune correnti. I fedeli jeffersoniani, o \"antichi repubblicani\", anche detti \"tertium quids\", costituivano l'ala guidata da Jefferson, John Randolph, William H. Crawford e Nathaniel Macon, erano a favore di bassi dazi doganali, affermavano i diritti dei singoli stati rispetto al governo federale, chiedevano una rigorosa e letterale interpretazione della Costituzione e la riduzione della spesa pubblica. Si opponevano all'esercito professionale e di carriera. La corrente dei \"repubblicani nazionali\", guidata da Henry Clay, John Quincy Adams e John C. Calhoun, era invece favorevole a dazi doganali pi\u00f9 elevati, ad una pi\u00f9 forte difesa nazionale, e ai \"miglioramenti interni\" (progetti di opere pubbliche). Dopo che il Partito federalista si sciolse nel 1815, molti ex membri della fazione federalista confluirono nella corrente nazionalista dei Democratici-Repubblicani.\nIl partito invent\u00f2 alcune tecniche organizzative delle moderne campagne elettorali, successivamente adottate anche dai Federalisti e che divennero prassi. Ad esempio, fu particolarmente efficace nella costruzione di una rete di giornali nelle grandi citt\u00e0 per trasmettere le proprie dichiarazioni e le proprie politiche comunicative. \nGi\u00e0 durante la presidenza di James Monroe, il Partito Federalista era quasi scomparso e i Democratici-Repubblicani erano in pratica l'unico partito. Alle elezioni presidenziali del 1824 si presentarono quattro candidati democratico-repubblicani: Andrew Jackson, Henry Clay, John Quincy Adams e William H. Crawford. Poich\u00e9 nessuno ottenne la maggioranza assoluta dei grandi elettori, fu la Camera dei rappresentanti a dover eleggere il nuovo presidente, scegliendo Adams, che aveva in partenza meno elettori di Jackson ma che ottenne il sostegno di Clay. Andrew Jackson decise allora di porsi all'opposizione di Adams e Clay e cre\u00f2 una propria fazione, che sarebbe diventata il moderno Partito Democratico gi\u00e0 nel 1828, anche se tale denominazione fu adottata ufficialmente solo nel 1844. L'altra fazione, guidata da Adams e Clay, divenne il Partito Repubblicano Nazionale. Questo poi si evolse nel Partito Whig e nel 1854 divenne il moderno Partito Repubblicano, che si coagul\u00f2 intorno all'idea di abolire la schiavit\u00f9. "}
{"id": "1604177", "revid": "339392", "url": "https://it.wikipedia.org/wiki?curid=1604177", "title": "Autostrada Napoli-Reggio Calabria", "text": ""}
{"id": "1604179", "revid": "962319", "url": "https://it.wikipedia.org/wiki?curid=1604179", "title": "Autostrada Salerno-Reggio Calabria", "text": ""}
{"id": "1604185", "revid": "121422", "url": "https://it.wikipedia.org/wiki?curid=1604185", "title": "Autostrada Bologna-Padova", "text": ""}
{"id": "1604186", "revid": "1233442", "url": "https://it.wikipedia.org/wiki?curid=1604186", "title": "Autocamionale della Cisa", "text": ""}
{"id": "1604187", "revid": "76963", "url": "https://it.wikipedia.org/wiki?curid=1604187", "title": "Leah Remini", "text": "Biografia.\nLeah Remini nasce a Brooklyn, borough di New York, il 15 giugno del 1970. Il padre, George Remini, di origini siciliane, gestiva una ditta produttrice di amianto, mentre la madre, Vicky Marshall, di origini ebraico-austriache, era un'insegnante presso una scuola privata. I suoi genitori divorziarono nel 1977. Leah ha una sorella, Nicole (1969), e quattro sorellastre: Christine (1970), Elizabeth (1976), Stephanie (1978) e Shannon (1984).\nA 14 anni lasci\u00f2 gli studi senza il consenso della madre e cominci\u00f2 a lavorare come cameriera in un ristorante e a fare audizioni per diventare attrice.\nCarriera.\nMosse i suoi primi passi nel mondo della televisione dopo essere stata scelta per una pubblicit\u00e0 di olio per motori.\nLe parti che la resero famosa furono quella di Terry Reynolds nella serie Fired Up e la partecipazione nella serie \"Head of the Class\", quest'ultima trasmessa in Italia sotto il nome di .\nSeguirono ruoli nelle serie \"Casalingo Superpi\u00f9\", \"Living Dolls\" e in \"California Highschool\" del famoso produttore Aaron Spelling.\nHa anche avuto ruoli meno importanti, di breve durata come per esempio nella serie \"Friends\", \"NYPD Blue\", \"Cin cin\".\nE\u00b4stata anche parte del cast del film \"Old School\" nella parte di Lara, accanto a Luke Wilson, Ellen Pompeo e Vince Vaughn.\nMa il ruolo che l'ha fatta conoscere al grande pubblico \u00e8 quello nella serie \"The King of Queens\", in cui interpreta Carrie Heffernan, moglie di Doug Heffernan (Kevin James) e figlia di Arthur Spooner (Jerry Stiller).\nLa serie ebbe un successo strepitoso in tutto il mondo, che dur\u00f2 fino alla fine della serie nel 2007.\nIn The King of Queens \u00e8 doppiata da Sabrina Duranti.\nVita privata.\nIl 19 luglio del 2003 si \u00e8 sposata con il musicista portoricano Angelo Pag\u00e1n (apparso anche nella serie The King of Queens). Il 16 giugno del 2004 ha partorito una bambina di nome Sofia Bella. Grande amica di Jennifer Lopez, fino al luglio del 2013 Leah Remini ha fatto parte del movimento religioso di Scientology, il quale annovera tra gli altri anche altri attori famosi come Tom Cruise e John Travolta.\nDopo la sua uscita da Scientology nel 2016 presenta la serie televisiva \"La mia fuga da Scientology\", che la vede andare alla scoperta delle storie personali degli ex adepti come lei. In ciascun episodio \u00e8 raccolta la testimonianza di un \"disconnesso\", che racconta le ragioni che l'hanno spinto a lasciare la chiesa fondata da L. Ron Hubbard: dalle violenze psicologiche alle persecuzioni, dagli abusi alle minacce. \"Spero che rendere noto al mondo cosa stia accadendo incoraggi altre persone a parlare\u201d, spiega la Remini, \u201cin modo che gli abusi cessino per sempre\"."}
{"id": "1604188", "revid": "121422", "url": "https://it.wikipedia.org/wiki?curid=1604188", "title": "Autostrada dei due mari", "text": ""}
{"id": "1604192", "revid": "628767", "url": "https://it.wikipedia.org/wiki?curid=1604192", "title": "Provincia di Tambopata", "text": "La provincia di Tambopata \u00e8 una delle 3 province della regione di Madre de Dios, in Per\u00f9.\nCapoluogo e data di fondazione.\nIl capoluogo \u00e8 Puerto Maldonado.\nLa provincia \u00e8 stata istituita il 21 giugno 1925.\nProvincie confinanti.\nConfina a nord con la provincia di Tahuamanu; a est con la Bolivia; a sud con la provincia di Manu e con la regione di Puno e a ovest con la regione di Ucayali.\nGeografia antropica.\nSuddivisioni amministrative.\nEssa \u00e8 divisa in quattro distretti (comuni)"}
{"id": "1604194", "revid": "121422", "url": "https://it.wikipedia.org/wiki?curid=1604194", "title": "Autostrada Messina-Catania", "text": ""}
{"id": "1604203", "revid": "339392", "url": "https://it.wikipedia.org/wiki?curid=1604203", "title": "Autostrada dei Parchi", "text": ""}
{"id": "1604206", "revid": "47767", "url": "https://it.wikipedia.org/wiki?curid=1604206", "title": "Sigismondo di Lussemburgo-Boemia", "text": ""}
{"id": "1604209", "revid": "767487", "url": "https://it.wikipedia.org/wiki?curid=1604209", "title": "Provincia di Tahuamanu", "text": "La provincia di Tahuamanu \u00e8 una delle 3 province della regione di Madre de Dios, in Per\u00f9.\nCapoluogo e data di fondazione.\nIl capoluogo \u00e8 I\u00f1apari.\nLa provincia \u00e8 stata istituita il 21 giugno 1925.\nSindaco (\"alcalde\"): Alfonso Bernardo Cardozo Mouzully \"\"\nProvincie confinanti.\nConfina a nord con il Brasile; a est con la Bolivia; a sud con la Provincia di Tambopata e a ovest con la regione di Ucayali.\nGeografia antropica.\nSuddivisioni amministrative.\nEssa \u00e8 divisa in tre distretti (comuni):"}
{"id": "1604210", "revid": "12290", "url": "https://it.wikipedia.org/wiki?curid=1604210", "title": "Monako the magician", "text": ""}
{"id": "1604214", "revid": "74801", "url": "https://it.wikipedia.org/wiki?curid=1604214", "title": "Francesco Maria Accinelli", "text": "Biografia.\nNato nel quartiere di Pr\u00e8 a Genova, dopo studi letterari venne ordinato sacerdote.\nNel 1732 fu incaricato per conto della citt\u00e0 di Genova di compilare una mappa dell'isola di Corsica a scopo militare. La maggior parte della sua produzione \u00e8 rimasta manoscritta. Parte di questi manoscritti possono essere reperiti presso la Biblioteca Civica Berio di Genova.\n\u00c8 morto a Genova, nella casa di Vico Tacconi numero 17."}
{"id": "1604215", "revid": "287204", "url": "https://it.wikipedia.org/wiki?curid=1604215", "title": "Margherita di Danimarca", "text": ""}
{"id": "1604216", "revid": "36426", "url": "https://it.wikipedia.org/wiki?curid=1604216", "title": "Erik di Pomerania", "text": ""}
{"id": "1604222", "revid": "339392", "url": "https://it.wikipedia.org/wiki?curid=1604222", "title": "Autostrada del Sale", "text": ""}
{"id": "1604229", "revid": "287204", "url": "https://it.wikipedia.org/wiki?curid=1604229", "title": "Siguenza", "text": ""}
{"id": "1604230", "revid": "339392", "url": "https://it.wikipedia.org/wiki?curid=1604230", "title": "Autostrada della Valdastico", "text": ""}
{"id": "1604237", "revid": "339392", "url": "https://it.wikipedia.org/wiki?curid=1604237", "title": "Autostrada delle Langhe", "text": ""}
{"id": "1604246", "revid": "78273", "url": "https://it.wikipedia.org/wiki?curid=1604246", "title": "Commander of the British Empire", "text": ""}
{"id": "1604248", "revid": "1226", "url": "https://it.wikipedia.org/wiki?curid=1604248", "title": "Etica a Nicomaco", "text": ""}
{"id": "1604249", "revid": "1226", "url": "https://it.wikipedia.org/wiki?curid=1604249", "title": "Etica nicomachea", "text": ""}
{"id": "1604250", "revid": "205250", "url": "https://it.wikipedia.org/wiki?curid=1604250", "title": "Juan de Betanzos", "text": "Incertezza sulle origini.\nBetanzos \u00e8 un paese della Galizia spagnola posto a 25 Kilometri dal porto di La Coru\u00f1a. \u00c8 l\u00ec che si presume abbia avuto i natali lo scrittore spagnolo che assunse lo stesso nome, ma alcuni investigatori moderni avanzano seri dubbi su questa ipotesi. Tra essi \"Mar\u00eda del Carmen Mart\u00edn Rubio\", la redattrice della opera principale di Juan de Betanzos, identifica Valladolid come il luogo di nascita dell'autore. Ella fonda la sua teoria su due documenti trovati nell'Archivo General de Indias che attestano la presenza di un Juan de Betanzos, scribano di Valladolid, in Santo Domingo nel 1539, ove sarebbe giunto 13 anni prima, ovvero nel 1526. \nSi tratta dell'autore della \"Suma y narracion\" o dobbiamo presupporre che siano esistiti due scrivani spagnoli con lo stesso nome, tutti e due operanti nelle Indie nel medesimo periodo ?\nLa cosa si complica se si considera che nel documento citato si afferma che il Juan de Betanzos di San Domingo ha lasciato in Spagna moglie e figli, mentre il Juan de Betanzos peruviano si \u00e8 successivamente sposato al Cuzco, essendo quindi libero di legami matrimoniali a meno di presumere una precedente vedovanza. Ancora pi\u00f9 strana \u00e8 la circostanza della mancanza di riferimenti a Juan de Betanzos, sia peruviano, sia di San Domingo, nel \"Catalogo de pasajeros a Indias\", una lista meticolosamente compilata dalle autorit\u00e0 spagnole in cui erano indicati tutti nomi dei viaggiatori verso il Nuovo Mondo. Potrebbe trattarsi di un emigrato clandestino, come tale non registrato, cosa che, sia pur raramente, avveniva talvolta per persone non abilitate all'espatrio, quali ebrei, cristiani recentemente convertiti o \"moriscos\", ma in questo caso si dovrebbe pensare che la stessa trasgressione sia avvenuta per ben due individui portanti lo stesso nome. Cos\u00ec come il luogo, anche la data di nascita di Juan de Betanzos \u00e8 avvolta nel mistero e quella del 1510 viene assunta come probabile soltanto grazie a delle congetture.\nPrimi anni in Per\u00f9.\nAncora una volta siamo in assenza di dati certi. \u00c8 possibile che Betanzos sia giunto in Per\u00f9 assieme ai contingenti venuti in aiuto ai compatrioti di Lima durante la grande ribellione degli Inca, ma non mancano ipotesi di una sua partecipazione alle prime fasi della conquista. Di certo sappiamo che il suo nome non compare tra i destinatari del riscatto di Atahuallpa e comunque neppure il suo apporto, se apporto vi fu, alle successive vicende della conquista del Cuzco fu considerevole perch\u00e9 negli anni immediatamente successivi appare sprovvisto di beni, mentre i primi \"\"conquistadores\" godevano di appannaggi considerevoli. \nIl suo primo incarico fu quello di scrivano personale di Pizarro, compito che egli assolse con lodevole impegno, tanto da conquistarsi la fiducia del Marchese Governatore. Alla morte del conquistatore del Per\u00f9, ovviamente Betanzos si schier\u00f2 con i suoi sostenitori ed entr\u00f2 nelle grazie del nuovo incaricato imperiale, \"Vaca de Castro\" che doveva ripristinare la legalit\u00e0 compromessa dalla ribellione del giovane figlio di Almagro.\nDurante la reggenza di Vaca de Castro, Betanzos inizi\u00f2, per la prima volta, quell'attivit\u00e0 di conoscitore delle vicende incaiche che gli avrebbe, in seguito, permesso di redigere la sua opera principale. Egli aveva contratto matrimonio con una principessa inca, gi\u00e0 amante e concubina di Francisco Pizarro che da lei aveva avuto due figli. Si trattava di \"Cuxirimay Ocllo\", conosciuta, dopo il battesimo, con il nome di \"do\u00f1a Angelina\", discendente, per parte di padre da Pachac\u00fatec. Gi\u00e0 versato nella lingua quechua, Betanzos aveva avuto, grazie a questo matrimonio, la possibilit\u00e0 di approfondire la conoscenza dell'idioma degli Inca, cos\u00ec come l'opportunit\u00e0 di penetrare le tradizioni dell'etnia regale.\nVaca de Castro aveva concepito il disegno di ricostruire la storia dell'impero sconfitto ed aveva, allo scopo, predisposto la stesura dei racconti tramandati, fino ai suoi giorni dai \"quipocamayo\"\", testualmente i depositari dei \"quipu\", una forma di protoscrittura degli Inca. Betanzos, grazie alla sua conoscenza del \"quechua\", partecip\u00f2 a questa ricostruzione della storia andina, seppur in qualit\u00e0 di scrivano, e il suo nome figura nell'opera che ne consegu\u00ec, nota come \"\"Declaraci\u00f3n de los quipocamayos a Vaca de Castro\". La relazione in questione \u00e8, ancora oggi, fonte di studio per gli esperti di storia inca ed \u00e8 considerata di valore inestimabile. \nFu forse proprio sovraintendendo alla compilazione di questi racconti mitici che Betanzos concep\u00ec l'idea di scrivere, a sua volta, una storia approfondita della dinastia dei signori del Cuzco.\nGuerre civili.\nI sanguinosi eventi che sconvolsero i primi anni del Per\u00f9 coloniale videro anche Betanzos coinvolto nelle dispute tra i \"conquistadores\". \nSchierato tradizionalmente con i Pizarro e residente al Cuzco, feudo di Gonzalo Pizarro, non poteva che schierarsi con il fratello del suo antico protettore quando questi decise di sfidare il potere imperiale facendo insorgere tutta la colonia. Sappiamo che era amico di Francisco de Carvajal, il temuto \"diavolo delle Ande\"\", luogotenente dei ribelli, ma ci\u00f2 nonostante, non pare che la sua partecipazione al conflitto sia stata considerevole. In ogni caso venne arrestato mentre si recava a Lima con una missiva di Juan de Acosta indirizzata a Gonzalo Pizarro. La sua situazione pareva compromessa, ma Pedro de la Gasca, il comandante delle forze lealiste era fautore di una politica di tolleranza e Betanzos decise di approfittarne passando nel campo delle forze imperiali. \nLa sua scelta venne premiata e, a guerra ultimata, ricevette come ricompensa una encomienda e il riconoscimento di interprete ufficiale. Da quel momento la vita di Betanzos si svolse sempre nel binario della legalit\u00e0 e la sua preoccupazione fu solo quella di incrementare la sua gi\u00e0 soddisfacente posizione sociale. Dal matrimonio con la principessa Cuxirimay o Do\u00f1a Angelina, come ormai era chiamata, aveva ricevuto in dote possedimenti considerevoli che uniti alle sue encomienda e alle rendite derivantegli dalla posizione di interprete ufficiale, facevano di lui un cittadino agiato, se non facoltoso.\nBetanzos scrittore.\nLa ragguardevole posizione raggiunta da Betanzos gli permise di stringere legami di stima, se non proprio di amicizia, con i pi\u00f9 importanti personaggi della colonia. Tra questi vi era il vicer\u00e9 Antonio de Mendoza che, incuriosito dalle tradizioni indigene, lo invit\u00f2 a scrivere un resoconto della storia della conquista.\nBetanzos, ormai padrone della lingua quechua avendo gi\u00e0 redatto una dottrina cristiana ad uso degli indigeni e due vocabolari dallo spagnolo alla lingua indigena, si apprest\u00f2 di buon grado ad accontentarlo. Ne sort\u00ec una breve scritto, una specie di riassunto delle gesta dei primi conquistatori. L'opuscolo, ultimato nel 1551, oggigiorno \u00e8 andato perduto.\nIl vicer\u00e9 ne fu comunque assai soddisfatto, tanto che lo incoraggi\u00f2 a cimentarsi in un'opera di pi\u00f9 vasto respiro che abbracciasse la storia degli Inca dall'origine all'arrivo degli Spagnoli. Ci vollero circa sette anni prima che Betanzos finisse l'opera che lo avrebbe reso famoso. Comunque nel 1558 vide la luce la \"Suma y narraci\u00f3n de los Incas que los indios llamaron Capaccuna\", ma il vicer\u00e9 era morto nel frattempo e il manoscritto non venne pubblicato. Sarebbero occorsi pi\u00f9 di tre secoli prima che questo importantissimo testo conoscesse l'onore delle stampe.\nBetanzos diplomatico.\nNel 1556 giunse in Per\u00f9 il nuovo vicer\u00e9 don Andr\u00e9s Hurtado de Mendoza, marchese di Ca\u00f1ete. Tra le disposizioni che aveva incarico di attuare, per conto del suo re, Filippo II, vi era quella di giungere ad una composizione, possibilmente pacifica, della ribellione che vedeva sollevati gli ultimi Inca trincerati in Vilcabamba sotto l'egida del loro imperatore, il giovane Sayri Tupac erede di Manco II. \nDelle discrete, quanto elaborate negoziazioni vennero intraprese per convincere l'ultimo rampollo degli Inca ad abbandonare il suo rifugio e, in cambio della sua desistenza dalla lotta, gli vennero offerte condizioni particolarmente vantaggiose, quali l'immunit\u00e0 totale, per s\u00e9 e per i suoi sudditi e ricche prebende nel Cuzco dei suoi avi. Nel finale delle trattative si rese necessario l'invio di una delegazione ufficiale presso l'Inca ribelle e, grazie alla sua padronanza della lingua quechua venne prescelto Betanzos che inizi\u00f2 il suo viaggio all'inizio del 1557. L'intervista fu positiva ancorch\u00e9 non risolutiva, in quanto una rappresentanza di Vilcabamba volle recarsi al Cuzco per avere garanzie concrete direttamente dal vicer\u00e9; comunque, in esito, il 5 gennaio del 1558 Sayri Tupac entrava finalmente nell'antica capitale degli Inca. \nSembrava che la ribellione degli Inca di Vilcabamba fosse definitivamente sopita, ma la morte improvvisa di Sayri Tupac nel 1560 riapr\u00ec la questione. Nel ridotto montano, infatti, gli ultimi seguaci di Manco elessero uno dei suoi figli, l'illegittimo Titu Cusi Yupanqui e la lotta si riaccese nuovamente. Gli Spagnoli erano per\u00f2 ancora propensi a definire pacificamente la questione e nuovi parlamentari furono intrapresi. Ancora una volta venne incaricato Betanzos della conduzione delle trattative, ma il nuovo inca supremo era particolarmente scaltro e diffidente e, fu possibile raggiungere soltanto un compromesso di non belligeranza. L'indipendenza del piccolo regno di Vilcabamba sarebbe durata ancora per pochi anni, cio\u00e8 fino al 1572, quando l'ultimo sovrano, T\u00fapac Amaru, sconfitto e catturato, sarebbe salito sul patibolo nella piazza principale del Cuzco.\nUltimi anni.\nLa vita familiare di Betanzos non fu particolarmente felice. Dalla principessa Cuxirimay, morta nel frattempo, aveva avuto una figlia, Do\u00f1a Maria D\u00edez, che secondo le sue intenzioni avrebbe dovuto dedicarsi alla vita monastica. La giovane, per\u00f2, dispose altrimenti e, innamoratasi di un \"mestizo\", contrasse matrimonio contro la volont\u00e0 del padre. Betanzos non accett\u00f2 questa unione e disered\u00f2 la figlia, anche se, in un secondo tempo, le concesse le propriet\u00e0 che aveva ricevuto dalla di lei madre. \nRimasto vedovo, si spos\u00f2, in seconde nozze con una dama spagnola, do\u00f1a Catalina de Velasco, dalla quale ebbe quattro figli. Ormai anziano, si spense infine, serenamente, il 1 di marzo del 1576 nel Cuzco che era ormai diventata la sua patria di elezione.\nLa \"\"Suma y narraci\u00f3n\".\nL'opera pi\u00f9 importante di Betanzos era destinata ad avere una vita travagliata e misteriosa come quella del suo autore.\nDimenticata per molti anni venne, una prima, volta citata dal Padre Gregorio Garc\u00eda, nel prologo della sua pubblicazione, la \"Origen de los indios y predicaci\u00f3n del Evangilo nel Nuevo Mundo\"\". Il domenicano dichiarava di aver avuto accesso agli scritti di Betanzos e di averli ampiamente utilizzati per la parte di competenza della storia degli Inca. Una copia del manoscritto, predisposto per Lord Kingsborough, pervenne in mano dello storico William Prescott che lo utilizz\u00f2 per la sua \"Conquista del Per\u00f9\". Soltanto nel 1875, venne trovato, infine, dallo studioso \"Jim\u00e9nez de la Espada\" negli archivi dell'Escorial ed ebbe finalmente l'onore delle stampe.\nIl manoscritto dell'Escorial comprendeva per\u00f2 soltanto i primi diciotto capitoli e sembrava che l'integralit\u00e0 dell'opera fosse definitivamente compromessa. Per una fortunata casualit\u00e0 una copia del manoscritto integrale \u00e8 invece recentemente venuta alla luce a Palma di Maiorca, presso la Fondazione Bartolom\u00e9 March, depositaria della biblioteca del duca di Medinacheli. Trascritta ed annotata dalla studiosa Maria del Carmen Martin Rubio \u00e8 stata infine pubblicata in occasione della commemorazione del V Centenario della scoperta dell'America dalle Edizioni Atlas di Madrid.\nL'opera, finalmente completa \u00e8 divisa in due parti. La prima consta di XLVIII capitoli che vanno dall'origine degli Inca fino alla morte di Huayna C\u00e1pac.\nLa seconda, di XXXIV capitoli, abbraccia le vicende delle guerre civili tra Hu\u00e1scar ed Atahuallpa ed esamina, sia pur brevemente, la storia della conquista spagnola e della successiva sollevazione degli Inca, per concludersi con l'ambasciata di Betanzos presso Sayri Tupac. \nLa parte pi\u00f9 importante e quella riferita ai regni di Pachac\u00fatec e dei suoi successori. Sembra che Betanzos, forse grazie ai suoi legami coniugali, abbia avuto accesso a cantari e leggende ignote agli altri storici dell'epoca.\nPer dovizia di particolari e per l'originalit\u00e0 di certe notizie che solo quivi sono presenti, la \"Suma y Narraci\u00f3n de los Incas\" \u00e8 un'opera essenziale per compenetrare la storia del grande impero andino."}
{"id": "1604253", "revid": "4507", "url": "https://it.wikipedia.org/wiki?curid=1604253", "title": "Giuseppe Orosi", "text": "Biografia.\nNella fede di battesimo, del 19 marzo, risulta un \u2018trovatello\u2019. Secondo i biografi, il padre mor\u00ec non molto tempo dopo la sua nascita, e, quando il ragazzo raggiunse il quindicesimo anno di et\u00e0, la madre si spos\u00f2 nuovamente. Rifiutato dal patrigno, Orosi and\u00f2 a vivere presso alcuni parenti che abitavano a San Giuliano Terme, non lontano da Pisa. N\u00e9 i nomi dei genitori n\u00e9 del patrigno vengono mai menzionati nei documenti che lo riguardano.\nAppena compiuti gli studi superiori si iscrisse all'Universit\u00e0 di Pisa come studente di Farmacia. Dopo essersi laureato trov\u00f2 impiego in una spezieria di Castagneto Carducci e quindi nella farmacia Villoresi di Livorno. Nel tempo libero si interessava di lettere, architettura, matematica, lingue straniere e latino. Concretizz\u00f2 la sua passione per la letteratura pubblicando una traduzione commentata delle lezioni di filosofia del Dumas; inoltre stamp\u00f2 la \"Farmacopea Italiana\" e cre\u00f2 un \"Dizionario di scienze industriali\".\nNel 1842 vinse il concorso per intendente di farmacia presso l'ospedale di Livorno.\nDopo la morte del professore di Chimica Raffaele Piria, fu nominato direttore del laboratorio chimico Corridi. Fond\u00f2, successivamente, a Livorno il laboratorio di prodotti chimici Contessini-Orosi, che conquist\u00f2 in breve tempo il primo posto tra gli stabilimenti chimici italiani.\nNel 1849 fu nominato professore all'Universit\u00e0 di Firenze, ma dopo la restaurazione del Granducato Lorenese fu subito dimesso da tale incarico. Tuttavia, dopo il crollo del regime dei Lorena riprese il suo posto come professore e torn\u00f2 a lavorare presso l'ospedale di Livorno.\nCon l'annessione del Granducato al Regno d'Italia, fu nominato professore onorario presso la scuola di Santa Maria Nuova, a Firenze.\nNel 1860 divenne professore ordinario a Pisa, dove, nel 1865, fond\u00f2 la Scuola universitaria di farmacia.\nFu impegnato anche politicamente, prendendo parte al consiglio comunale di Livorno in pi\u00f9 occasioni.\nCome ricorda una lapide del 1908 collocata presso le terme di San Giuliano, nei pressi di Pisa, Giuseppe Orosi, direttore della Scuola di Farmacia di Pisa dal 1865 al 1875, inizi\u00f2 qui le prime ricerche chimiche sulle virt\u00f9 terapeutiche dell'acqua termale. Analogamente, nel 1855, a Livorno esegu\u00ec le analisi della sorgente attorno al quale sarebbe sorto, in seguito, lo stabilimento termale Acque della Salute.\nMor\u00ec a Livorno a seguito di un cancro allo stomaco.\nFu sepolto nel Camposanto monumentale di Pisa.\n\"Farmacologia teorica e pratica o Farmacopea italiana\" digitalizzato.\nLa versione digitalizzata della \"Farmacologia teorica e pratica o Farmacopea italiana\" di Giuseppe Orosi (Mansi, 1849) \u00e8 accessibile su Impronte digitali, la piattaforma delle collezioni digitalizzate del Sistema Bibliotecario di Ateneo dell'Universit\u00e0 di Firenze ."}
{"id": "1604262", "revid": "1048993", "url": "https://it.wikipedia.org/wiki?curid=1604262", "title": "Salvatore Crippa", "text": "Carriera.\nCorse per la Wolsit-Binda, la Gerbi, la Viscontea, l'Aquilano, la Pedale Monzese, la Ricci, la Enal-Campari e la Lygie.\nPartecip\u00f2 sei volte al Giro d'Italia vincendo la tappa Montecatini Terme-Chianciano Terme nel 1938 e concludendo al sesto posto nel 1939, al quarto nel 1946 e all'ottavo nel 1947. Vinse il Piccolo Giro di Lombardia nel 1936, la Coppa del Re nel 1937 e tre edizioni consecutive della Coppa d'Inverno tra il 1944 e il 1946.\nTra i piazzamenti di rilievo, i terzi posti al Giro di Lombardia nel 1939 (dietro Gino Bartali e Adolfo Leoni), alla Milano-Torino nel 1942 (dietro Pietro Chiappini ed Osvaldo Bailo) e alla Coppa Agostoni nel 1946 (dietro Luigi Casola e Antonio Covolo)."}
{"id": "1604266", "revid": "4106", "url": "https://it.wikipedia.org/wiki?curid=1604266", "title": "Cunego", "text": ""}
{"id": "1604268", "revid": "1573940", "url": "https://it.wikipedia.org/wiki?curid=1604268", "title": "Melanochromis", "text": "Il genere Melanochromis comprende 15 specie di pesci d'acqua dolce appartenenti alla famiglia Cichlidae, sottofamiglia Pseudocrenilabrinae.\nEtimologia.\nIl nome scientifico deriva dalle parole greche \"melanos\" - nero e \"chromis\", che significa pesce (riferendosi probabilmente alle ).\nDistribuzione.\nSono ciclidi africani, endemici del Lago Malawi.\nDescrizione.\nPresentano un corpo abbastanza allungato, non particolarmente compresso sui lati, quasi cilindrico. La colorazione \u00e8 molto variabile ma spesso presentano striature orizzontali. La specie di maggiori dimensioni \u00e8 \"Melanochromis robustus\" che raggiunge i 12,4 cm.\nTassonomia.\nIn questo genere sono riconosciute 15 specie:"}
{"id": "1604270", "revid": "4106", "url": "https://it.wikipedia.org/wiki?curid=1604270", "title": "Cuniolo", "text": ""}
{"id": "1604281", "revid": "6923", "url": "https://it.wikipedia.org/wiki?curid=1604281", "title": "Depressione mediterranea", "text": "La depressione mediterranea \u00e8 un'area di bassa pressione che si instaura nel bacino del Mediterraneo. Le situazioni Vb si verificano di solito dalla primavera all'autunno, ma in linea di principio possono verificarsi in qualsiasi momento dell'anno e, con solo pochi eventi all'anno, sono tra le situazioni meteorologiche pi\u00f9 rare in Europa (annualit\u00e0 circa 2,3 ).\nCiclogenesi.\nMolte delle depressioni mediterranee sono saccature mobili che tendono a formarsi in presenza di elevata baroclinicit\u00e0 tra media e bassa troposfera.\nGeneralmente, la loro formazione \u00e8 dovuta a fenomeni di ciclogenesi secondaria, per una serie di interazioni tra la circolazione delle masse d'aria, le caratteristiche orografiche di un determinato territorio e la temperatura del mare. Nella maggior parte dei casi, la loro formazione avviene in luoghi ben definiti e, nel loro movimento, tali aree depressionarie tendono a seguire traiettorie preferenziali piuttosto precise.\nLa ciclogenesi avviene, generalmente, sottovento a grandi catene montuose, oppure per interazione tra l'aria pi\u00f9 o meno fredda ed umida, che riesce ad entrare nel bacino del Mediterraneo attraverso una delle cosiddette \"porta\", e la temperatura del mare sensibilmente pi\u00f9 elevata, in presenza di particolari contesti orografici.\nTipi di depressione.\nA volte il mediterraneo \u00e8 sede di piccoli cicloni tropicali detti cicloni mediterranei con tanto di occhio che si formano nei primi mesi autunnali col contrasto di masse d'aria a caratteristiche molto diverse in termini di temperatura e umidit\u00e0 unita ad alte temperature dell'acqua in superficie (SST). Ci\u00f2 ovviamente avviene con maggiore probabilit\u00e0 al di sotto di certe latitudini (es. Mar di Sicilia, Mar Ionio, basso Tirreno)."}
{"id": "1604282", "revid": "123422846", "url": "https://it.wikipedia.org/wiki?curid=1604282", "title": "Vpopmail", "text": "Vpopmail \u00e8 un programma distribuito sotto la licenza GNU/GPL che permette di gestire facilmente i domini virtuali di posta elettronica sui mail server basati su qmail o Postfix. Si interfaccia con molti RDBMS, come MySQL, PostgreSQL, Oracle.\nCaratteristiche.\nVpopmail utilizza un sistema di archiviazione della posta elettronica chiamato Maildir, che non richiede \"file locking\" a livello applicativo per conservare l'integrit\u00e0 dei messaggi. Ogni messaggio viene scritto in un file separato, con nome univoco, all'interno della directory Maildir, nella \"home\" dell'utente.\nLa directory Maildir contiene a sua volta tre directory, \"new\", \"cur\" e \"tmp\", per catalogare i messaggi a seconda dello loro stato.\nVpopmail consente inoltre l'assegnazione di quote di spazio ai singoli utenti.\nRequisiti.\nVpopmail pu\u00f2 essere installato su tutte le piattaforme Unix-like con un server qmail (oppure Postfix) correttamente configurato."}
{"id": "1604285", "revid": "287204", "url": "https://it.wikipedia.org/wiki?curid=1604285", "title": "Jane Eyre (film)", "text": ""}
{"id": "1604286", "revid": "298229", "url": "https://it.wikipedia.org/wiki?curid=1604286", "title": "Alice Mills", "text": "Specializzata nello stile libero, nella farfalla e nel misto, ha rappresentato l'Australia alle olimpiadi di Atene 2004, vincendo l'oro nelle staffette 4x100\u00a0m stile libero e 4x100\u00a0m misti.\nAllenata da Shannon Rollason al Chandler Sports Complex insieme all'amica Jodie Henry, la Mills fece il suo debutto in campo internazionale a 16 anni ai Giochi del Commonwealth del 2002 che si svolsero a Manchester, dove vinse un oro nella staffetta 4x100\u00a0m stile libero e raggiunse la finale dei 50\u00a0m farfalla e 200\u00a0m misti.\nIl 2003 vide un grande miglioramento nelle performance della Mills, con due medaglie d'argento ai Campionati mondiali di nuoto di Barcellona nei 200\u00a0m misti e nei 50\u00a0m farfalla, dove batt\u00e9 rispettivamente il record del commonwealth e quello australiano. Inoltre vinse anche un argento nella 4x200\u00a0m sl e un bronzo nella 4x100\u00a0m sl.\nNel 2004 i trial la esclusero dai 50\u00a0m e 100\u00a0m sl delle Olimpiadi, ma insieme a Lisbeth Lenton, Petria Thomas e Jodie Henry vinse la medaglia d'oro nella 4x100\u00a0m sl fissando il nuovo record mondiale a 3:35:94s. Distratta dal trionfo in staffetta, arriv\u00f2 attardata nella finale dei 200\u00a0m misti, ma riusc\u00ec comunque a vincere un secondo oro nella 4x100\u00a0m mista.\nNel 2005 vinse i 50\u00a0m e 100\u00a0m ai campionati australiani, stabilendo in entrambe le gare il proprio primato. Inoltre si classific\u00f2 rispettivamente seconda e terza nei 50 e 100\u00a0m farfalla, stabilendo ancora i primati personali. Comunque ai al mondiale di Melbourne ebbe un calo di forma e nuot\u00f2 molto pi\u00f9 lentamente rispetto ai trials, non riuscendo a vincere una medaglia, vinse ugualmente un oro partecipando alla 4x100 sl.\nL'anno successivo si qualific\u00f2 per i XVII Giochi del Commonwealth, dove vinse il bronzo nei 50 e nei 100\u00a0m stile libero e nei 50\u00a0m farfalla. Un oro arriva nuovamente con la staffetta 4x100\u00a0m sl, insieme a Jodie Henry, Lisbeth Lenton e Shayne Reese.\nNell'ultima parte dello stesso anno ha fallito la qualificazione per i Campionati mondiali di nuoto 2007."}
{"id": "1604287", "revid": "339392", "url": "https://it.wikipedia.org/wiki?curid=1604287", "title": "Stephanie McMahon-Levesque", "text": ""}
{"id": "1604294", "revid": "1543377", "url": "https://it.wikipedia.org/wiki?curid=1604294", "title": "Royal Ulster Constabulary", "text": "Il Royal Ulster Constabulary \u00e8 stato il corpo di polizia federale dell'Irlanda del Nord fino al 2001. Fondato il 1\u00ba giugno 1922 unendo le forze della Royal Irish Constabulary (delle sei contee rimaste britanniche) e delle polizie cittadine di Belfast e Derry, al massimo dei suoi effettivi ebbe una consistenza di 8.500 uomini, ai quali si aggiungevano 4.500 membri della riserva. Durante il conflitto nordirlandese circa trecento membri del corpo vennero uccisi e novemila feriti negli scontri, principalmente da membri della Provisional Irish Republican Army.\nNel 2001 \u00e8 stata trasformata nel Police Service of Northern Ireland, con una contemporanea riforma delle strutture interne in seguito al una legge del 2000. La RUC fu accusata di atti discriminatori e di collusione con i gruppi paramilitari fedeli al governo di Londra, anche se non mancano apprezzamenti per il suo operato durante il conflitto.\nGradi.\nI gradi della RUC corrispondevano, dal 1970, a quelli di tutte le altre forze di polizia britanniche:\nOnorificenze.\nA partire dal 1969 sono state assegnate ai membri della RUC un totale di 16 George Medal, 103 Queen's Gallantry Medal, 111 Queen's Commendation for Bravery e 69 Queen's Police Medal."}
{"id": "1604295", "revid": "77990", "url": "https://it.wikipedia.org/wiki?curid=1604295", "title": "La Cultura (Iain Banks)", "text": ""}
{"id": "1604296", "revid": "2208396", "url": "https://it.wikipedia.org/wiki?curid=1604296", "title": "Ulster Defence Association", "text": "L\u2019Ulster Defence Association \u00e8 un'organizzazione paramilitare nordirlandese di stampo lealista che durante i \"Troubles\" si \u00e8 battuta affinch\u00e9 l'Irlanda del Nord rimanesse parte del Regno Unito. Dal 1973 ha rivendicato le sue azioni \"militari\" con il \"nom de guerre\" di Ulster Freedom Fighters.\nStoria.\nOrigini.\nL'UDA nasce ufficialmente nell'estate del 1971, dall'unione tra le varie \"defence associations\" di Belfast (gruppi di \"vigilantes\" nati nei primi tempi dei \"Troubles\" per pattugliare i quartieri protestanti, specialmente quelli confinanti con i quartieri cattolici tradizionalmente roccaforti dell'IRA). I gruppi pi\u00f9 numerosi erano quelli di Lower Shankill, Woodvale, Tigers Bay, East Belfast, Sandy Row e Roden Street, nella zona di South Belfast. Si form\u00f2 un \"Security Council\" di 13 membri che aveva il controllo dell'intera organizzazione, anche se l'UDA \u00e8 stata sempre contraddistinta da una maggiore autonomia dei gruppi locali (una sorta di \"federalismo\") rispetto alla pi\u00f9 centralizzata Ulster Volunteer Force (UVF), i cui membri consideravano quelli dell'UDA poco pi\u00f9 che teppisti, chiamandoli spregiativamente \"Wombles\" (da una serie televisiva per bambini inglese).\nIl primo presidente dell'UDA fu Jim Anderson e tra gli altri \"leader\" c'erano Charles Harding Smith, Tommy Herron, Billy Hull, Dave Fogel e Sammy Smyth. I veri \"uomini forti\" dell'organizzazione erano Harding Smith, che comandava a West Belfast e Tommy Herron, comandante a East Belfast. Jim Anderson era stato scelto proprio come candidato di compromesso tra i due contendenti. Agli inizi del 1973 per\u00f2 Anderson decise di dimettersi dall'incarico e nuovamente si cerc\u00f2 una figura di compromesso per evitare una potenzialmente deleteria lotta intestina tra Harding-Smith e Herron. Si raggiunse l'accordo sul nome di Andy Tyrie, un nome abbastanza sconosciuto al di fuori della zona di Upper Shankill dalla quale proveniva (originariamente nato a New Barnsley, quartiere a maggioranza cattolica, e poi trasferitosi a Glencairn). Considerato un comandante \"pro tempore\", nell'attesa che si risolvesse (a favore dell'uno o dell'altro) il dualismo tra Harding Smith e Herron, Tyrie sorprese tutti rimanendo al vertice dell'UDA per ben 15 anni, fino al 1988.\n\"Ulster Freedom Fighters\".\nNel giugno 1973 si ebbe la prima rivendicazione di un crimine da parte di una sigla mai sentita fino ad allora, l'UFF (\"Ulster Freedom Fighters\") e ben presto si cap\u00ec che altro non era che un nome di facciata per le operazioni criminali e paramilitari dell'UDA (rimasta un'organizzazione legale fino al 1992). Per tutti gli anni '70 le vittime dell'UFF furono quasi esclusivamente cittadini cattolici innocenti che si erano trovati nel posto sbagliato e al momento sbagliato, i quali venivano uccisi, spesso dopo efferate torture, con lo scopo di terrorizzare l'intera popolazione cattolica di Belfast.\nTra il 1973 e i primi mesi del 1974 l'UDA perse, per diverse ragioni, alcuni dei suoi \"leader\" pi\u00f9 importanti e conosciuti. Il primo fu Dave Fogel, vice di Harding Smith nella \"West Belfast Brigade\", che lasci\u00f2 Belfast in seguito alle minacce di Harding Smith, geloso della sua reputazione all'interno dell'organizzazione, per tornare nella natia Inghilterra. Poi, nel settembre 1973, venne ritrovato il cadavere di Tommy Herron.\nNessuno ha mai rivendicato il suo omicidio, lasciando aperte le porte a varie teorie sui responsabili, una delle quali indicava i colpevoli all'interno dell\u2019\"intelligence\" dell'esercito britannico. Tuttavia la spiegazione pi\u00f9 verosimile \u00e8 che Herron venne ucciso per una disputa interna all'UDA di East Belfast (dove aveva molti nemici, risentiti dalla notoriet\u00e0 di Herron, che non faceva nulla per evitare di finire sotto i riflettori). Con la scomparsa di Herron, Harding Smith tent\u00f2 di prendere il controllo dell'organizzazione, ma il suo tentativo non riusc\u00ec e, nel 1974, tocc\u00f2 a lui andarsene da Belfast dopo due tentativi dell'UDA di ucciderlo.\nLo sciopero.\nNel maggio 1974 venne creato un nuovo organismo, l'UWC (\"Ulster Workers' Council\"), all'interno del quale sedevano, tra gli altri, Andy Tyrie e Glenn Barr, \"leader\" dell'UDA a Londonderry. Scopo dell'UWC era protestare contro il \"Sunningdale Agreement\" del dicembre 1973, che riconosceva per la prima volta un ruolo ai cattolici nel governo della provincia. Venne indetto uno sciopero generale dei lavoratori protestanti che, grazie anche all'azione intimidatoria dell'UDA e dell'UVF, fece virtualmente fermare tutte le attivit\u00e0 economiche dell'Irlanda del Nord, costringendo il governo inglese guidato da Harold Wilson a sospendere l'accordo (che rimase l'unico serio tentativo di risolvere politicamente il conflitto per pi\u00f9 di dieci anni).\nDeclino e rinascita.\nDurante la seconda met\u00e0 degli anni '70 l'UDA/UFF visse un periodo di lento e inesorabile declino, con l'organizzazione sempre pi\u00f9 invisa ai cittadini protestanti che l'accusavano di essere solo una copertura per le attivit\u00e0 criminali dei suoi membri (estorsione, spaccio di droga, racket).\nAll'inizio degli anni '80 per\u00f2, grazie soprattutto a John McMichael, vice di Andy Tyrie e comandante della \"South Belfast Brigade\", l'organizzazione tent\u00f2 di fare progressi, oltre che in campo \"militare\", anche sul piano della politica, con la pubblicazione del documento \"Common Sense\", in cui era delineata la visione che aveva l'UDA del futuro della provincia.\nSul piano militare, nei primi anni '80, grazie anche alla collusione con alcuni elementi delle forze di sicurezza, l'UDA/UFF si dimostr\u00f2 capace di colpire numerose personalit\u00e0 della comunit\u00e0 cattolica e repubblicana. Si ricordano soprattutto gli attacchi contro i membri del \"National H-Block/Armagh Committee\" (che coordinava le proteste contro il sistema carcerario e organizzava il sostegno alle proteste dei detenuti che sfociarono negli scioperi della fame del 1980 e del 1981). Furono uccisi Miriam Daly (che era anche membro dell'INLA), John Turnly dell'Irish Independent Party e Ronnie Bunting (comandante della \"Belfast Brigade\" dell'INLA), mentre Bernadette Devlin McAliskey e suo marito Michael vennero gravemente feriti, sopravvivendo per miracolo.Da ricordare \u00e8 anche il tentato omicidio di Gerry Adams, compiuto nell'ottobre 1984 da un commando dell'UDA guidato da John \"Grugg\" Gregg (che pi\u00f9 tardi, dopo la sua scarcerazione, comander\u00e0 la \"Southeast Antrim Brigade\", prima di morire in una faida interna). Nel dicembre del 1987 l'UDA/UFF sub\u00ec un durissimo colpo quando l'IRA, con una bomba piazzata sotto la macchina, uccise fuori dalla sua casa di Lisburn John McMichael.\nNel 1988, in seguito all'omicidio di un cattolico della contea di Down, Loughlinn Maginn, l'UDA/UFF, per dimostrare di non colpire cittadini cattolici a caso, fece pervenire ai media copia delle centinaia di \"file\" riguardanti sospetti repubblicani che l'organizzazione dichiar\u00f2 aver ricevuto nel corso degli anni da membri delle forze di sicurezza. Vennero immediatamente arrestati molti dei dirigenti di primo piano dell'organizzazione, ma questo fatto, invece di indebolire l'UDA/UFF, fece s\u00ec che arrivassero al vertice dell'organizzazione elementi pi\u00f9 giovani, decisi e spietati dei vecchi comandanti.\nVenne anche istituita una commissione d'inchiesta, guidata da John Stevens, vice capo della polizia del Cambridgeshire, per indagare sulla collusione tra le forze di sicurezza e i paramilitari lealisti. Venne cos\u00ec alla luce il ruolo di Brian Nelson, responsabile dell\u2019\"intelligence\" della \"West Belfast Brigade\" che, pur essendo stato per anni un agente infiltrato della FRU (\"Force Research Unit\", un'unit\u00e0 dell'esercito che aveva il compito di gestire gli agenti infiltrati nell'UDA, nell'UVF, nell'IRA e nell'INLA), si era reso responsabile di numerosi omicidi, in qualche caso fornendo lui stesso i nomi e i dettagli delle vittime dell'UDA/UFF.\nDopo le polemiche, per\u00f2, l'UDA/UFF riusc\u00ec a incrementare ancora la sua capacit\u00e0 operativa e la sua spietatezza, in gran parte per merito della \"C Company\" della \"West Belfast Brigade\", che aveva come base la zona di Lower Shankill, guidata dal famigerato Johnny \"Mad Dog\" Adair.\nCessate-il-fuoco e faide.\nDopo il cessate-il-fuoco dei paramilitari protestanti, dichiarato il 13 ottobre 1994 dal CLMC (\"Combined Loyalist Military Command\", un organismo creato per l'occasione di cui facevano parte l'UDA/UFF, l'UVF e il RHC, \"Red Hand Commando\"), che aveva fatto seguito a quello dell'IRA dell'agosto 1994, l'UDA/UFF partecip\u00f2 ai colloqui di pace che portarono, nell'aprile 1998, alla firma dell'Accordo del Venerd\u00ec Santo con il suo braccio politico, l'UDP (\"Ulster Democratic Party\"), guidato da Gary McMichael, il figlio di John. Alla fine degli anni '90 per\u00f2 le tensioni all'interno dell'organizzazione si fecero sempre pi\u00f9 forti, soprattutto a causa dell'ambizione di Johnny Adair di diventare il capo supremo dell'organizzazione (ruolo che non era pi\u00f9 stato previsto dopo le dimissioni di Tyrie nel 1988, preferendo la guida collegiale di un \"Inner Council\" di sei membri, i comandanti delle sei brigate dell'organizzazione).\nQueste tensioni provocarono dapprima, nel 2000, una sanguinosa faida con l'UVF (che era nel frattempo impegnata a fronteggiare al suo interno la scissione di numerosi dissidenti che avevano dato vita alla \"Loyalist Volunteer Force\", LVF) e poi, infine, nel 2002, uno scontro aperto tra la \"West Belfast Brigade\" (ma in realt\u00e0 solo la \"C Company\") e il resto dell'organizzazione (che aveva le sue figure di riferimento in John Gregg, comandante della \"Southeast Antrim Brigade\", e soprattutto in Jackie McDonald, gi\u00e0 vice di John McMichael e comandante della \"South Belfast Brigade\").\nDopo l'uccisione di John Gregg e del suo vice, Rab Carson, per mano della \"C Company\" nel febbraio 2003, l'UDA decise di agire rapidamente e brutalmente, invadendo in forze l'area di Lower Shankill, costringendo alla fuga qualche decina di fedelissimi di Adair (che era al momento in carcere), che abbandonarono Belfast rifugiandosi dapprima in Scozia e poi in Inghilterra.\nNegli anni seguenti l'UDA, sotto la guida di Jackie McDonald, ha cercato di intraprendere una strada politica, eliminando gli elementi maggiormente implicati in attivit\u00e0 criminali e, nel 2006, ha dovuto far fronte alla scissione dall'organizzazione della \"Southeast Antrim Brigade\". L'11 novembre 2007 l'UDA, attraverso l'UPRG (\"Ulster Political Research Group\", che aveva preso il posto del defunto UDP) ha annunciato lo smantellamento dell'UFF.\nInfine, il 6 gennaio 2010, l'UDA ha annunciato di aver messo le proprie armi \"fuori uso\". Questa dichiarazione \u00e8 stata confermata dall'IICD (\"Independent International Commission on Decommissioning\"), l'organismo adibito alla verifica del disarmo dei gruppi paramilitari nordirlandesi.\nStruttura.\nL'UDA/UFF \u00e8 governata da un \"Inner Council\", composto dai comandanti delle sei brigate che compongono l'organizzazione e cio\u00e8:\nL'UDA/UFF aveva anche un'organizzazione giovanile, l'UYM (\"Ulster Young Militants\")."}
{"id": "1604298", "revid": "14105154", "url": "https://it.wikipedia.org/wiki?curid=1604298", "title": "Ulster Freedom Fighters", "text": ""}
{"id": "1604299", "revid": "31886", "url": "https://it.wikipedia.org/wiki?curid=1604299", "title": "Ezio Maria Gray", "text": "Biografia.\nL'adesione al Partito Nazionalista.\nEzio Maria Gray nacque a Novara il 9 ottobre 1885, figlio di Luigi e Licinia Santini. Nel 1903, all'et\u00e0 di 18 anni, decise di intraprendere la carriera giornalistica, esordendo nella \"Riforma di Ferrara\", per poi passare alla \"Provincia di Ferrara\". Durante gli stessi anni fu inoltre collaboratore de \"L'Azione\", diretto dall'esponente sindacalista Enrico Leone.\nProvenendo da una famiglia intrisa di ideali liberali e nazionalisti, il 27 novembre 1908 fu iniziato in Massoneria nella Loggia \"Garibaldi\" di Novara e fin dal 1910 ader\u00ec al Partito Nazionalista di Enrico Corradini e nel frattempo inizi\u00f2 a lavorare come giornalista alla \u201cNuova Gazzetta di Novara\u201d e a \u201cIl Tempo\u201d di Milano. In questo periodo Gray venne chiamato dai liberali monarchici di Forl\u00ec a fondare e dirigere la testata nazionalista romagnola \u201cLa Difesa\u201d in aperta polemica con Mussolini, all'epoca capo a Forl\u00ec dell'ala massimalista del Partito Socialista Italiano e direttore de \u201cLa Lotta di Classe\u201d, e con Pietro Nenni, all'epoca repubblicano e anche lui a Forl\u00ec perch\u00e9 segretario della nuova Camera del lavoro repubblicana nata dalla scissione da quella socialista e redattore del \"Pensiero Romagnolo\" diretto da Armando Casalini.\nNel 1911 Gray sostenne la campagna bellica libica prendendovi parte da volontario come ufficiale di Fanteria e come giornalista, dato che collaborava gi\u00e0 per \"L'Avanti della domenica\".\nNel 1912 sposa Corinna Teresa Ubertis, detta Teresah, notissima scrittrice e poetessa del primo '900, con la quale vivr\u00e0 tutta la vita.\nNel 1913 il partito nazionalista intraprese una forte campagna irredentistica, e Gray si distinse per l'impegnata campagna antitedesca con le pubblicazioni \u201cIl Belgio sotto la spada tedesca\u201d e \u201cL'invasione tedesca in Italia\u201d, nel quale accusa la classe politica italiana e l'alta societ\u00e0 di essere subalterni alle mire tedesche sulla penisola italiana. Allo scoppio della Grande Guerra si arruol\u00f2 ancora volontario e fu decorato con una medaglia d'argento ed una di bronzo al valor militare.\nNel 1914 fond\u00f2 la corrente politica interna all'ANI dei Conservatori Nazionali esprimendo su La Nazione di Firenze il proprio pensiero:\"\u201cNoi affermiamo la necessit\u00e0 di un'associazione che assuma la difesa del grande istituto nazionale minacciato dal socialismo. Tutti gli interessi di classe verranno valutati non nella loro separazione, bens\u00ec nella loro unione coordinata nell'interesse nazionale\u201d\" (\u201cLa Nazione\u201d 8 gennaio 1914)\nTerminata la guerra Gray e Corradini formeranno i primi nuclei di resistenza ai gruppi dell'estrema sinistra. Alle elezioni del 1921 la coalizione Blocchi Nazionali di cui faceva parte il Partito Nazionalista, insieme al partito fascista di Mussolini, conquista in Parlamento 105 seggi e Gray, gi\u00e0 iscritto al PNF, fu eletto deputato nella circoscrizione provinciale di Novara. Come deputato contest\u00f2 duramente il trattato di Rapallo stipulato con la Jugoslavia, accusando l'allora ministro degli esteri Sforza di avere iniziato una \u201cpolitica di cessioni e abdicazioni italiane allo straniero\u201d.\nIl 24 ottobre 1922 Gray prese parte a Napoli al Congresso del Partito Nazionale Fascista e il 28 ottobre successivo partecip\u00f2 alla marcia su Roma che port\u00f2 al potere Mussolini.\nL'elezione alla Camera.\nAder\u00ec nel novembre 1920 al Partito Nazionale Fascista e nel 1921 fu eletto deputato al Parlamento nella lista dei Blocchi Nazionali, ma ader\u00ec, contravvenendo alle disposizioni di Mussolini, al gruppo parlamentare nazionalista. Partecip\u00f2 il 28 ottobre 1922 alla marcia su Roma. Rieletto nel Listone fascista nel 1924 in Lombardia, fu Membro del direttorio nazionale del Partito nel 1924 e del Gran Consiglio del Fascismo, deplor\u00f2 l'uccisione di Giacomo Matteotti.\nFu rieletto Deputato alla Camera nel 1924, 1929, e 1934, fino al 1939 e poi consigliere nazionale della Camera dei Fasci e delle Corporazioni dal 1939 al 1943. Durante la sua attivit\u00e0 parlamentare Gray nel 1927 fu nominato presidente della Commissione della delega per l'emanazione della Carta del Lavoro . Fu eletto nel giugno 1941 Vice Presidente della Camera dei Fasci e delle Corporazioni fino al luglio 1943.\nProsegu\u00ec nel contempo l'attivit\u00e0 giornalistica, e fu anche commentatore politico all'EIAR. Nel 1927 divenne il direttore de \u201cL'Economia Nazionale\u201d. Il 3 dicembre 1931 fu insignito dal re con moto proprio del titolo di commendatore dell'Ordine coloniale della Stella d'Italia.\nNel 1932 diviene presidente dell'Istituto Luce, ponendosi il compito di utilizzare l'ente come uno strumento \u201cpotente e delicato di permeazione e penetrazione presso le masse popolari\u201d (\u201c\"Dati e aspetti del problema cinematografico in Italia\"\u201d, discorso pronunciato alla Camera il 17 marzo 1933), in coerenza con il suo volere diffondere la cultura anche negli strati popolari. Nello stesso anno fece parte del Comitato Esecutivo della prima, pionieristica, Mostra del cinema di Venezia.\nNel 1935 Gray fu favorevole alla guerra d'Etiopia, sostenendo la necessit\u00e0 di un'azione imperiale dell'Italia sul modello latino e romano, ben diversa dal colonialismo di stampo capitalistico e sfruttatore delle potenze del Nord Europa. Nel 1937 sul problema coloniale italiano scrive \u201cNoi e Tunisi \u2013 come costruimmo la Tunisia\u201d.\nGray fu favorevole alle leggi razziali ed appoggi\u00f2 la politica di discriminazione razziale avviata dal Regime Fascista a partire dal 1938. Fu membro della Commissione per la bonifica libraria, costituita dall'allora ministro della Cultura Popolare Dino Alfieri, che aveva lo scopo di: \u00abFissare i criteri precisi e studiare i mezzi pi\u00f9 rapidi e pi\u00f9 idonei per addivenire ad una revisione totale della produzione libraria italiana e di quella straniera tradotta in italiano. La necessit\u00e0 di tale revisione si \u00e8 resa tanto pi\u00f9 necessaria in relazione alle superiori direttive di carattere razziale\u00bb.\nDurante la seconda guerra mondiale si arruol\u00f2 volontario prestando servizio sul fronte occidentale come tenente colonnello di Fanteria.\nNella RSI.\nDopo la caduta di Mussolini il 25 luglio 1943 a Gray fu offerto dall'ambasciatore tedesco Hans Georg von Mackensen di fuggire in aereo. Gray rifiut\u00f2 e rimase al suo posto. Spiegher\u00e0: \u201cNon avevo niente da temere dalla giustizia del mio Paese. Un cittadino deve stare, vivere, morire nel suo Paese, perch\u00e9 ritornarci dietro le baionette (sia pure alleate, ma sempre straniere) a me personalmente non avrebbe permesso di guardare in faccia ai miei connazionali rimasti in Italia al rischio\u201d. \nRimase alla Camera fino al 20 agosto 1943 per compiere i suoi servizi di vice-presidente.\nNel settembre 1943 ader\u00ec alla Repubblica Sociale Italiana e \nfu presidente dell'EIAR (l'Ente Italiano per le Audizioni Radiofoniche) dal settembre 1943 al 1944. Fu nominato direttore della Gazzetta del Popolo il 17 gennaio 1944 e diresse il giornale fino al 26 aprile 1945.\nLa sua propaganda fu particolarmente aggressiva dopo l'adesione alla Repubblica Sociale Italiana. Cos\u00ec egli ad esempio scriveva sulla Gazzetta del Popolo nel periodo in cui ne fu direttore:\nL'azione del Gray, garante della provincia di Novara, pur intransigente nei principi, fu volta ad evitare spargimenti di sangue nella sua provincia. Emblematico \u00e8 il fatto che si rifiut\u00f2 di fornire al comando tedesco i nomi dei giornalisti della Gazzetta del Popolo che dopo l'8 settembre smisero di collaborare col Regime: \u201cper tre volte mi venne l'ordine del comando tedesco di Torino di passargli l'elenco dei redattori che dopo l'8 settembre avevano abbandonato il loro posto per non collaborare con la RSI (\u2026). Per tre volte rifiutai quell'elenco e mai lo consegnai perch\u00e9 fascisti o antifascisti che fossero, quei colleghi erano degli italiani, e io avevo il dovere di difenderli da qualunque pericolo straniero, anche se lo straniero era nostro alleato...\u201d\nAll'indomani dell'omicidio di Ather Capelli, Gray lo celebr\u00f2 sulla pagine della Gazzetta con un necrologio dal titolo \u201cAmore dov'\u00e8 odio, legge dov'\u00e8 disordine\u201d.\nIl 25 aprile 1945 la RSI si sfaldava e Gray si trovava in provincia di Como, alla cui prefettura Gray si consegner\u00e0 spontaneamente.\nNel dopoguerra.\nNel dopoguerra fu processato per collaborazionismo e condannato a venti anni di prigione, ma pochi mesi nel 1946 fu liberato a seguito dell'amnistia Togliatti e prese parte alla fondazione del Movimento Sociale Italiano, partito per il quale scrisse la Carta programmatica in materia di politica estera ed interna. Le ultime vicissitudini giudiziarie legate alla sua partecipazione al Regime Fascista furono la conduzione al confino nell'inverno 1946/1947 e una perquisizione per un processo legato ai profitti di regime, a conclusione del quale venne appurato che il patrimonio di Gray era di creazione personale e non riconducibile ad indebiti profitti tratti dall'avere ricoperto ruoli durante il ventennio. Vi furono anche dei processi per diffamazione vinti dal Gray contro testate comuniste che lo accusavano di atti sanguinosi durante la guerra civile.\nNell'ottobre 1949 fond\u00f2 il settimanale \"Il Nazionale\", \"giornale indipendente di politica e cultura\", con redazione a Roma, che dur\u00f2 fino alla sua morte.\nParlamentare della Repubblica.\nNel 1953 fu eletto deputato alla Camera in Lazio (fino al 1958) e nello stesso anno si batt\u00e9 aspramente contro la circolazione di \"Anni facili\", un film di Zampa che, pur paventando il ritorno di metodi fascisti, metteva in ridicolo l'epoca del ventennio. Al suo ingresso nel parlamento repubblicano si pose subito il problema che, essendo per Gray la sesta elezione, a lui sarebbe spettato il diritto di tenere il discorso di apertura della seduta inaugurale, ma si decise, nel caso di Gray, di non computare le legislature svolte durante il regime fascista.\nFu vicesegretario nazionale del MSI.\nFautore della scelta atlantista all'interno del MSI Gray defin\u00ec l'adesione alla NATO \u201cun patto da accettare, non un patto da esaltare\u201d.\nDal 1960 al 1961 \u00e8 consigliere comunale a Roma e nella sua Novara.\nNel 1963 viene eletto al Senato nelle liste del MSI per la IV legislatura, diventando vice-presidente del gruppo dal 1965 al 1968.\nAlle elezioni del 1968 Gray, pur non eletto, continu\u00f2 ad essere il vice-segretario del Movimento Sociale Italiano e a dirigere il suo settimanale, fino alla morte l'8 febbraio 1969 a Roma.\nRiconoscimenti.\nUna via a Turbigo.\nNel 2009, il Comune di Turbigo, in provincia di Milano, intitol\u00f2 una via a Ezio Maria Gray. Nel maggio 2014, tramite un comunicato sottoscritto da diverse personalit\u00e0 ed associazioni legate all'antifascismo, \u00e8 stata chiesta la cancellazione dell'intitolazione della via, ponendo l'accento sulle sue responsabilit\u00e0 come gerarca nell'Italia fascista e come membro della Repubblica Sociale Italiana cui \u00e8 seguita in parlamento una interpellanza del Partito Democratico l'11 novembre 2011 che fu rigettata dal Governo che dichiar\u00f2 legittima l'intitolazione."}
{"id": "1604303", "revid": "729019", "url": "https://it.wikipedia.org/wiki?curid=1604303", "title": "Ulster Volunteer Force", "text": "L'Ulster Volunteer Force \u00e8 una organizzazione paramilitare nordirlandese che durante i \"Troubles\" in Irlanda del Nord si \u00e8 opposta all'IRA e al suo obiettivo di riunificazione con l'Eire. \nL'Ulster Volunteer Force emerge nel 1966 e porta il nome di un'organizzazione lealista irlandese con base nelle contee del nord; tradizionalmente protestanti e unioniste, nata agli inizi del XX secolo per bloccare la politica di devolution chiamata \"Home Rule\". Il primo leader \u00e8 stato Gusty Spence, un soldato britannico. Il gruppo intraprende una campagna armata di circa trent'anni durante i troubles. L'organizzazione dichiara un cessate il fuoco nel 1994 (in seguito agli accordi del venerd\u00ec santo) e termina ufficialmente la campagna militare nel 2007, anche se alcuni dei suoi membri continueranno in seguito a commettere reati o entreranno in altre organizzazioni paramilitari lealiste. Il gruppo \u00e8 classificato come organizzazione terroristica da Regno Unito, Repubblica d'Irlanda e Stati Uniti. Negli ultimi anni l'organizzazione ha mantenuto una stretta segretezza ed una politica di arruolamento molto selettiva e limitata. L'UVF dichiara di aver combattuto contro il repubblicanesimo irlandese - in particolare l'Irish Republican Army - e per mantenere lo status dell'Irlanda del Nord come parte del Regno Unito. Essa \u00e8 responsabile di circa cinquecento omicidi; la maggior parte delle vittime era rappresentata da civili cattolici. Il pi\u00f9 sanguinoso attentato sul suolo nord-irlandese \u00e8 stato l'attentato esplosivo al McGurk's Bar, un bar frequentato da irlandesi cattolici e nazionalisti. L'esplosione caus\u00f2 quindici morti - tra cui due bambini - e diciassette feriti. L'organizzazione ha inoltre avviato - dal 1969 - una campagna di attentati sul territorio irlandese, dei quali il pi\u00f9 sanguinoso \u00e8 indubbiamente la detonazione di diverse autobombe nella giornata del 17 maggio 1974 nelle citt\u00e0 irlandesi di Dublino e Monaghan. L'attentato ha causato trentaquattro morti e pi\u00f9 di trecento feriti ed \u00e8 ancora uno dei pi\u00f9 sanguinosi dei troubles."}
{"id": "1604304", "revid": "339392", "url": "https://it.wikipedia.org/wiki?curid=1604304", "title": "Cinque furbastri, un furbacchione", "text": ""}
{"id": "1604309", "revid": "57342", "url": "https://it.wikipedia.org/wiki?curid=1604309", "title": "Adolfo Leoni", "text": "Biografia.\nNato a Gualdo Tadino in provincia di Perugia, si trasfer\u00ec ben presto a Rieti (all'epoca in Umbria, oggi nel Lazio) per esigenze di lavoro del padre. Qui Adolfo lavorava in un'officina meccanica e inizi\u00f2 a sviluppare la passione per il ciclismo, divenendo a 17 anni allievo per la \"Sportiva Rieti\".\nCorse per la Bianchi, la Alcyon, la Tebro, la Legnano e la Girardengo, distinguendosi come velocista.\nPartecip\u00f2 nove volte al Giro d'Italia vincendo in totale diciassette tappe e classificandosi quarto nel 1949, dopo aver vestito la maglia rosa per 8 giorni. Vinse una tappa anche al Tour de France 1950.\nNelle classiche monumento ebbe gloria vincendo la Milano-Sanremo 1942 e giunse due volte secondo al Giro di Lombardia (1939 e 1948); nelle semiclassiche nazionali, le principali vittorie furono la Coppa Bernocchi 1939 e il Giro del Veneto del medesimo anno, il Giro del Lazio 1941, il Giro dell'Emilia 1942, la Tre Valli Varesine 1945, il Giro dell'Emilia 1946 e il Giro del Piemonte 1949.\nSi ritir\u00f2 dalla carriera agonistica nel 1951; negli anni successivi apr\u00ec un negozio di biciclette a Milano e segu\u00ec la carriera della moglie, il soprano Maria Luisa Cioni. Mor\u00ec nel 1970 a soli 53 anni a causa di un infarto, mentre si trovava nella sala d'aspetto del cardiochirurgo Gaetano Azzolina. Riportato a Milano, viene sepolto in una tomba familiare permanente al cimitero di Bruzzano.\nLa citt\u00e0 di Rieti gli ha dedicato una piazzale (situato nella parte del quartiere Citt\u00e0 Giardino che ospita stadio Guidobaldi, piscina comunale e campi da tennis), dove \u00e8 presente anche una sua statua. Era dedicato a lui anche il palazzetto dello sport ivi presente (PalaLeoni), oggi noto come PalaCordoni."}
{"id": "1604311", "revid": "1573940", "url": "https://it.wikipedia.org/wiki?curid=1604311", "title": "Pseudotropheus cyaneorhabdos", "text": "Pseudotropheus cyaneorhabdos () \u00e8 un pesce d'acqua dolce appartenente alla famiglia Cichlidae.\nDistribuzione e habitat.\nCome le altre mbuna, \u00e8 endemico del lago Malawi. Abita bassi fondali ghiaiosi con anfratti rocciosi, fino a 5 m di profondit\u00e0.\nDescrizione.\nRaggiunge una lunghezza massima di 7,5\u00a0cm. Il corpo \u00e8 allungato, la colorazione prevalentemente blu, con striature pi\u00f9 chiare orizzontali. Le pinne sono degli stessi colori del corpo.\nAlimentazione.\nQuesta specie si nutre di zoolpancton e di piccoli invertebrati dei fondali.\nConservazione.\nQuesta specie viene classificata come \"vulnerabile\" (VU) dalla lista rossa IUCN perch\u00e9 ha un areale ristretto, dove sono state introdotte altre specie con cui entra in competizione. Un'altra minaccia \u00e8 rappresentata dalla pesca."}
{"id": "1604312", "revid": "1543377", "url": "https://it.wikipedia.org/wiki?curid=1604312", "title": "Sulfaniluree", "text": "Le sulfaniluree (o sulfoniluree) sono una famiglia di farmaci secretagoghi utilizzata per il trattamento del diabete mellito di tipo 2. La loro azione avviene a livello delle cellule insulari del pancreas, che vengono stimolate a produrre maggiori quantit\u00e0 di insulina. Per questo motivo le sulfaniluree non possono essere utilizzate nel trattamento del diabete mellito di tipo 1, in cui le cellule insulari non sono integre e non possono essere stimolate.\nLe sulfaniluree di seconda generazione hanno durata d'azione maggiore e sono pi\u00f9 potenti, quindi \u00e8 maggiore sia l'effetto terapeutico sia il rischio di ipoglicemia durante il trattamento.\nFarmacologia.\nMeccanismo di azione.\nLe sulfaniluree si legano al recettore SUR1 associato al canale del K+ ATP-dipendente (KATP), situati nella membrana delle cellule beta del pancreas. Ci\u00f2 inibisce un deflusso iperpolarizzante di potassio e, quindi, fa diventare meno negativo il potenziale elettrico della membrana. Questa depolarizzazione apre i canali del Ca2+ voltaggio-dipendenti. L'aumento del calcio intracellulare conduce ad una maggiore fusione dei granuli dell'insulina con la membrana delle cellule e la sua secrezione, quindi, aumenta. \nAlcuni lavori dimostrano che le sulfaniluree, inoltre, sensibilizzano le \u03b2-cellule a glucosio, limitano la produzione del glucosio nel fegato, fanno diminuire la lipolisi (scissione e rilascio degli acidi grassi dal tessuto adiposo) e fanno diminuire la depurazione di insulina da parte del fegato. \nIl canale KATP \u00e8 un complesso del canale del potassio Kir 6.2 di rettificazione entrante (inward-rectifier) e del recettore di sulfaniluree SUR1. \nLe SU vengono somministrate 30 minuti prima del pasto, in modo da indurre il rilascio di insulina all'incirca nel momento che segue immediatamente il pasto, per mimare il pi\u00f9 fedelmente possibile il pulse fisiologico del rilascio insulinico.\nTra le SU di prima generazione, si ricordi la tolbutamide, che ha anche un effetto sul \"glucagon-like peptide 1\" (GLP-1), ormone secreto dalle cellule L dell'ileo-colon, con azione ipoglicemizzante.\nTra quelle di seconda generazione, si ricordino:\nReazioni avverse.\nSi annoverano una secrezione inappropriata di ADH che induce iponatriemia, ipoglicemia e la cosiddetta reazione disulfiram-simile (l'assunzione concomitante di alcool provoca flush cutanei, nausea, vomito e ipotensione).\nInterazioni farmacologiche.\nGli inibitori di pompa protonica ne favoriscono l'assorbimento a livello intestinale. Il Warfarin e i FANS spiazzano le sulfaniluree dal legame con le proteine plasmatiche, potenziandone l'effetto. Alcuni antifungini e alcuni FANS ne ritardano il metabolismo epatico, potenziando l'effetto. Ogni qual volta l'effetto delle sulfaniluree \u00e8 potenziato, aumenta il rischio di effetti collaterali, primo fra tutti l'ipoglicemia e la crisi ipoglicemica. La tolbutamide spiazza i digitalici dal legame con le proteine plasmatiche."}
{"id": "1604323", "revid": "125750348", "url": "https://it.wikipedia.org/wiki?curid=1604323", "title": "Episodi di Ben 10", "text": "Questa \u00e8 una lista degli episodi del cartone animato statunitense \"Ben 10\".\nBen 10 Shorts.\nI \"Ben 10\" Shorts sono una serie di video di pressappoco due minuti che sono stati aggiunti come contenuto extra nei DVD di Ben 10 editi negli Stati Uniti. Sono andati in onda anche sul servizio di trasmissione online di Cartoon Network. Al momento non si ha notizia di eventuali traduzioni in italiano"}
{"id": "1604325", "revid": "122644109", "url": "https://it.wikipedia.org/wiki?curid=1604325", "title": "Jami Gertz", "text": "Biografia.\nNata e cresciuta a Chicago, nell'Illinois, in una famiglia ebraica masoretica, la Gertz deve la sua notoriet\u00e0 ai suoi primi ruoli in \"Ragazzi perduti\", \"Quicksilver\", \"Al di l\u00e0 di tutti i limiti\" e nella breve serie televisiva degli anni ottanta \"Zero in condotta\", con Sarah Jessica Parker. \u00c8 anche conosciuta per aver interpretato il film \"Twister\" (1996) e, dal 2002 al 2006, la \"sit com\" della CBS \"Still Standing\" con Mark Addy. Ha interpretato la dottoressa Nina Pomerantz nella stagione del 1997 di \"E.R. - Medici in prima linea\"."}
{"id": "1604340", "revid": "1711941", "url": "https://it.wikipedia.org/wiki?curid=1604340", "title": "Vermondo Brugnatelli", "text": "Biografia.\nDiscendente di Luigi Valentino Brugnatelli - uno dei primi editori in Italia - omonimo del nonno avvocato Vermondo Brugnatelli sr., nasce secondogenito e primo maschio degli otto figli dell'avvocato Edoardo Brugnatelli e di Maria Modesta Moreno. \u00c8 fratello maggiore del noto editor Mondadori Edoardo Brugnatelli jr. Si \u00e8 laureato nel 1979 in Lettere classiche, con una tesi sulla storia linguistica dell'area glottologica camito-semitica. \nDal 1992 dirige il Centro Studi Camito-Semitici di Milano ed \u00e8 condirettore (insieme con Francesco Aspesi) delle collane \"Studi Camito-Semitici\" e \"Materiali didattici\", pubblicate dallo stesso Centro.\nPresidente della Associazione Culturale Berbera e animatore della pubblicazione \"Awal n Tmazight\" (\"La voce berbera\"), su Internet ha promosso l'attivazione e cura tuttora l'edizione in lingua berbera di Wikipedia, una enciclopedia libera a redazione popolare.\n\u00c8 professore associato all'Universit\u00e0 degli Studi di Milano Bicocca. Partecipa ed \u00e8 membro di numerosi sodalizi ed organizzazioni o istituzioni scientifiche di glottologia e linguistica.\nFra i numerosi incarichi di insegnamento, ha retto le cattedre di Linguistica strutturale (Indirizzo vicino-orientale) presso la Civica Scuola di Lingue Orientali del Comune di Milano, di Glottologia presso l'Istituto Universitario di Bergamo, di Dialettologia Berbera presso la Scuola di Studi Islamici dell'Istituto Universitario Orientale di Napoli, e di Linguistica Generale e Istituzioni di cultura araba alla Bicocca di Milano.\nHa tenuto corsi di Linguistica Camito-Semitica\" presso l'Universit\u00e0 degli Studi di Torino (cattedra di Filologia Semitica) e di \"Lingua e Cultura Berbera\" presso l'Universit\u00e0 degli Studi di Milano (cattedra di Ebraico e Lingue Semitiche Comparate).\nFra le pubblicazioni, nel 1981 lo studio \"Un nuovo arabismo sardo\" nel quale ha presentato sue risultanze circa l'influsso dell'arabo sulla lingua sarda. L'anno successivo \"Questioni di morfologia e sintassi dei numerali cardinali semitici\", considerato da diversi studiosi di rilevante importanza specifica anche metodologicamente. Nello stesso anno ha pubblicato \"Note di geografia linguistica berbera\".\nLavori successivi hanno riguardato l'onomastica, la numerazione e l'onomastica domestica ad Ebla (di cui ha analizzato anche le misure di capacit\u00e0), analisi comparative fra i costrutti genitivali camito-semitici ed indeuropei e sul causativo nella lingua aramaica e nella lingua semitica nord-occidentale, ed approfondimenti di diversi generi sulla cultura e sulle popolazioni di lingua berbera.\nNel 2013, in occasione del suo sessantesimo compleanno, \u00e8 stato pubblicato un volume in suo onore, \"\"Tilelli. \"Scritti in onore di Vermondo Brugnatelli\", per i tipi di Caissa Italia."}
{"id": "1604343", "revid": "710921", "url": "https://it.wikipedia.org/wiki?curid=1604343", "title": "Massimo Alberizzi", "text": "Biografia.\nNato a Milano si \u00e8 laureato in chimica all\u2019Universit\u00e0 della sua citt\u00e0, con una tesi sperimentale in chimica-fisica dello stato solido. Ha cominciato a collaborare al Corriere della Sera nel 1972, su temi scientifici, elettorali e politici, ed \u00e8 stato assunto nel 1976 nella cronaca delle province.\nNello stesso anno si \u00e8 occupato dell'incidente di Seveso, il primo grande caso di inquinamento su larga scala seguito da tutta la stampa internazionale.\nFino al 1984 ha lavorato nella cronaca della provincia di Milano e della Lombardia. \nAppassionato di politica estera \u00e8 stato il primo giornalista occidentale a entrare nelle zone della Cambogia controllate dai khmer rossi, dopo l'invasione vietnamita. Su questo viaggio ha pubblicato due reportage sul Washington Post.\nDal 1987 ha cominciato a occuparsi di Africa, seguendo il conflitto in Somalia, il genocidio in Ruanda, le guerre in Congo, in Eritrea/Etiopia, Liberia, Sierra Leone, Sud Sudan, Libia/Ciad, Sudan (Darfur). Insomma, ovunque ci fosse una guerra lui c\u2019era. Tra il 1993 e il 1994 (d\u2019accordo con il direttore del Corriere) ha lavorato a Mogadiscio per l'agenzia Reuters che voleva chiudere il suo ufficio nella capitale somala dopo il massacro di suoi due fotografi (Dan Eldon, Hos Maina), di un tecnico del suono (Antony Macharia) e di un terzo fotografo della Associated Press (Hansi Krauss)\nHa seguito la pandemia di ebola prima nel 1995 a Kikwit, in Congo, e poi nel 2000 a Gulu, in Uganda. nel 2004 \u00e8 volato in Niger e a Tchintabaraden ha tentato di comprare una schiava.\nNel dicembre del 2006 Alberizzi \u00e8 stato sequestrato in Somalia dalle Corti islamiche che hanno messo in scena una falsa esecuzione sulla pista dell\u2019aeroporto di Mogadiscio. Si \u00e8 salvato perch\u00e9 i capi lo conoscevano bene e sono intervenuti in suo favore. Il giornalista \u00e8 stato rilasciato dopo due giorni e riportato a Nairobi con un aereo delle Nazioni Unite.\nHa lavorato molto sulla sorte degli ostaggi che in questi anni sono stati rapiti in Africa entrando in contatto con i rapitori e diffondendo notizie sulle loro condizioni. Nel 2007 \u00e8 entrato nella giungla del delta del fiume Niger, in Nigeria, e si \u00e8 fatto consegnare dai guerriglieri che li tenevano in ostaggio due tecnici dell\u2019Eni rapiti qualche mese prima. Il reportage ebbe una grande eco, ma non quello delle fonti ufficiali e cio\u00e8 ministero degli Esteri e dirigenza dell\u2019ENI.\nSi \u00e8 occupato del sequestro di navi da parte dei pirati al largo delle coste della Somalia, intervistando equipaggi di navi sequestrate e i banditi che li tenevano prigionieri.\nPraticamente ha viaggiato per tutta l\u2019Africa coprendo guerre, carestie e perfino lo tsunami in Somalia. Pi\u00f9 volte minacciato non ha mai chiesto protezione, nonostante ancora oggi sul suo capo penda una condanna a morte da parte della dittatura eritrea. Insomma, per pi\u00f9 di vent'anni ha scritto dai palazzi e dai campi di battaglia, ha incontrato protagonisti della Storia: signori della guerra e spie, missionari e mercenari, guerriglieri e trafficanti d'armi, combattenti per la libert\u00e0 e incriminati dalla Corte Penale Internazionale per crimini di guerra, schiavi ed ex schiavi. \nData la sua conoscenza delle vicende africane, nel 2003 \u00e8 stato chiamato dal Consiglio di Sicurezza delle Nazioni Unite a partecipare, come consulente, al panel incaricato di investigare sul traffico d'armi in Somalia. In questa veste \u00e8 stato arrestato ad Asmara, in Eritrea, il cui regime \u00e8 stato accusato di aiutare l\u2019insurrezione islamica in Somalia. \u00c8 stato commentatore per la trasmissione della BBC Focus on Africa e ancora collabora con la Radio Svizzera Internazionale e lo chiamano a commentare fatti africani Sky TG 24, Rai News24 e TG Com24.\nAttualmente \u00e8 direttore del quotidiano online \"Africa ExPress\" i cui articoli vengono richiamati ogni giorno sul sito de Il Fatto Quotidiano. Scrive sul mensile Millennium allegato al Fatto e sulla pagina degli esteri del Fatto Quotidiano. Ultimi lavori (in ordine di tempo) un reportage in Kenya alla ricerca di Silvia Romano, la giovane volontaria rapita nel novembre 2018 e liberata l'8 maggio 2020, la guerra in Libia e la rivolta in Sudan. Ha denunciato i misteriosi rapporti che legano l\u2019Italia al Qatar e all\u2019Iran A proposito del rapimento di Silvia Romano ha scoperto che il riscatto per la sua liberazione \u00e8 stato pagato dal Qatar e non dall\u2019Italia.Per questo \u00e8 stato intervistato a lungo dalle \"Iene,\" un programma del network Mediaset.\nCon Carlo Biffani e Guido Olimpio ha pubblicato il libro Bandits, sul fenomeno della pirateria somala.\nPer quel che riguarda l'attivit\u00e0 sindacale \u00e8 stato uno dei fondatori del gruppo \"Senza Bavaglio\", nato il 29 settembre 2000, e ha partecipato a tutti i congressi della FNSI (Federazione Nazionale della Stampa Italiana) a partire da quello di Bari del 1981, ed \u00e8 stato per alcune legislature, compresa quest'ultima, Consigliere Nazionale."}
{"id": "1604344", "revid": "309289", "url": "https://it.wikipedia.org/wiki?curid=1604344", "title": "Achtuba", "text": "LAchtuba (; in tataro: \u0410\u043a-\u0442\u044e\u0431\u0435, \"Ak-tjube\") \u00e8 un fiume della Russia europea meridionale, braccio deltizio del Volga, che scorre nella regione pianeggiante dell'Oblast' di Volgograd, bagnando la cittadina di Vol\u017eskij e nell'Oblast' di Astrachan'. Altre citt\u00e0 che sorgono vicino a questo fiume sono Leninsk, Znamensk, Achtubinsk e Charabali (a circa 5\u00a0km dal fiume).\nL'Achtuba \u00e8 lungo 537\u00a0km ed ha una portata d'acqua di 153 metri cubi al secondo. Il letto del fiume \u00e8 largo 200 metri, in alcuni punti anche 300 metri, ma in altri la larghezza non supera i 50 metri.\nL'area tra il Volga e il fiume Achtuba \u00e8 conosciuta come pianura di Volga-Akhtuba (\u0412\u043e\u043b\u0433\u043e-\u0410\u0445\u0442\u0443\u0431\u0438\u043d\u0441\u043a\u0430\u044f \u043f\u043e\u0439\u043c\u0430), ed in questa zona sono presenti le maggiori coltivazioni di angurie del paese."}
{"id": "1604346", "revid": "344503", "url": "https://it.wikipedia.org/wiki?curid=1604346", "title": "National Board of Review Award alla miglior performance rivelazione femminile", "text": "Il National Board of Review Award alla miglior performance rivelazione femminile (\"National Board of Review Award for Best Breakthrough Performance - Female\", dal 2003 al 2005 \"National Board of Review Award for Best Breakthrough Performance by an Actress\") \u00e8 un premio assegnato annualmente dal 1995 dai membri del National Board of Review of Motion Pictures alla miglior performance rivelazione di un'interprete femminile in un film distribuito negli Stati Uniti nel corso dell'anno."}
{"id": "1604350", "revid": "28592", "url": "https://it.wikipedia.org/wiki?curid=1604350", "title": "Conservatrici", "text": ""}
{"id": "1604352", "revid": "38120", "url": "https://it.wikipedia.org/wiki?curid=1604352", "title": "National Board of Review Awards 1994", "text": "La 66\u00aa edizione dei National Board of Review Awards si \u00e8 tenuta il 27 febbraio 1995."}
{"id": "1604358", "revid": "28592", "url": "https://it.wikipedia.org/wiki?curid=1604358", "title": "Fortezza medievale", "text": ""}
{"id": "1604359", "revid": "1543377", "url": "https://it.wikipedia.org/wiki?curid=1604359", "title": "Ingegneria dell'affidabilit\u00e0", "text": "Ingegneria dell'affidabilit\u00e0 \u00e8 un campo dell'ingegneria che tratta lo studio dell'affidabilit\u00e0: capacit\u00e0 di un sistema o di un componente a compiere la funzione richiesta in determinate condizioni e per uno specificato periodo di tempo. Spesso l'affidabilit\u00e0 \u00e8 definita come una probabilit\u00e0.\nDescrizione.\nL\u2019\"affidabilit\u00e0\" pu\u00f2 essere definita in diversi modi: \nL'ingegneria dell'affidabilit\u00e0 fa uso di discipline quali le tecniche statistiche, la teoria della probabilit\u00e0, e la teoria dell\u2019affidabilit\u00e0 e di tecniche ingegneristiche come modelli di previsione, analisi delle caratteristiche termiche, prove di verifica dell'affidabilit\u00e0 e prove di vita accelerata.\nL'applicazione di alcune di queste tecniche comporta talvolta costi elevati.\nA seconda della natura di un progetto, nel caso in cui l'affidabilit\u00e0 rivesta un ruolo critico viene sviluppato un programma di affidabilit\u00e0, nel quale sono definite e pianificate le attivit\u00e0 da svolgere durante lo sviluppo del progetto.\nLa funzione dell'ingegneria dell'affidabilit\u00e0 \u00e8 definire i requisiti di affidabilit\u00e0 per il prodotto, stabilire un adeguato programma di affidabilit\u00e0 ed eseguire i compiti e le analisi necessarie per garantire che prodotto soddisfi i requisiti previsti. Queste attivit\u00e0 sono gestite da un ingegnere affidabilista (reliability engineer), con specifica formazione in materia.\nL'ingegneria dell'affidabilit\u00e0 \u00e8 strettamente connessa con l'ingegneria di manutenzione, l'ingegneria della logistica e l'ingegneria della sicurezza.\nDi seguito sono descritte alcune delle pi\u00f9 comuni attivit\u00e0 di ingegneria dell'affidabilit\u00e0.\nPer una trattazione pi\u00f9 completa dell'argomento fare riferimento ai testi citati in bibliografia.\nLe metodologie proprie dell'ingegneria dell'affidabilit\u00e0 sono utilizzate in molte branche dell'ingegneria e della progettazione di prodotti quando \u00e8 richiesto un determinato livello di affidabilit\u00e0. Ad esempio: \nIn tutte queste discipline l'ingegneria dell'affidabilit\u00e0 ha il compito di orientare lo sviluppo del progetto in modo da garantire che un sistema (o un dispositivo in generale) sia in grado di svolgere la sua funzione in accordo con i requisiti di affidabilit\u00e0 stabiliti.\nLe attivit\u00e0 correlate con l'affidabilit\u00e0 abbracciano tutto il ciclo di vita di un sistema, incluso lo sviluppo del progetto, il collaudo, la fabbricazione, la messa in servizio e il funzionamento.\nTeoria dell'affidabilit\u00e0.\nLa teoria dell'affidabilit\u00e0 \u00e8 alla base dell'ingegneria dell'affidabilit\u00e0.\nDal punto di vista dell'ingegneria, l'affidabilit\u00e0 \u00e8 definita come:\nMatematicamente, questo pu\u00f2 essere espresso con la formula:\nQuattro sono gli elementi chiave di questa definizione:\nRequisiti di affidabilit\u00e0.\nPer ogni sistema da progettare, uno dei primi compiti dell'ingegneria dell'affidabilit\u00e0 \u00e8 specificare adeguatamente i requisiti di affidabilit\u00e0, che riguardano le prove, i criteri di valutazione, le attivit\u00e0 da svolgere e la documentazione da produrre.\nQuesti requisiti devono essere integrati nella specifica dei requisiti dell'oggetto da progettare.\nPianificazione dell'affidabilit\u00e0.\nPer conseguire il previsto livello di affidabilit\u00e0 possono essere seguite modalit\u00e0 diverse.\nOgni sistema richiede uno specifico livello di affidabilit\u00e0. Ad esempio, nel caso di un aereo di linea, le conseguenze di un guasto possono essere gravi, pertanto \u00e8 normalmente previsto a budget (in fase di progetto, costruzione e manutenzione) un importo adeguato per far fronte alle esigenze di affidabilit\u00e0. Diversamente per oggetti di uso comune per i quali le conseguenze di un malfunzionamento sono trascurabili non \u00e8 generalmente previsto un budget di spesa per migliorarne l'affidabilit\u00e0.\nPer documentare esattamente compiti, metodi, strumenti, analisi e prove necessari per un particolare sistema viene redatto, nella fase iniziale di sviluppo del progetto, un piano di affidabilit\u00e0, che pu\u00f2 essere uno specifico documento per sistemi complessi, oppure, per sistemi pi\u00f9 semplici, pu\u00f2 essere integrato nella pianificazione generale di progetto. Nel piano sono precisati i compiti dell'ingegnere affidabilista e quelli inerenti l'affidabilit\u00e0 svolti dagli altri partecipanti al progetto.\nParametri di affidabilit\u00e0 del sistema.\nI requisiti affidabilistici sono specificati usando parametri dedicati.\nIl pi\u00f9 noto \u00e8 il parametro MTBF (Mean Time Between Failures - Tempo medio tra i guasti), oppure anche il \"tasso di guasto\" (numero di guasti attesi durante un determinato periodo di tempo). Questi parametri sono utilizzati per definire il grado di affidabilit\u00e0 di veicoli, macchine e attrezzature, apparati elettronici. Quanto maggiore \u00e8 l'MTBF, tanto maggiore \u00e8 l'affidabilit\u00e0. L'MTBF \u00e8 di solito indicato in ore (o in anni), ma pu\u00f2 anche essere utilizzato con qualsiasi unit\u00e0 di misura come chilometri o numero di operazioni.\nIn altri casi, l'affidabilit\u00e0 \u00e8 definita come la probabilit\u00e0 di successo della missione. In questo caso \u00e8 espressa numericamente come la probabilit\u00e0 percentuale di concludere la missione (es. un volo di linea) senza che si verifichino guasti.\nSimile a questo \u00e8 il caso di quei dispositivi destinati ad operare una sola volta (single-shot), quali ad esempio gli airbag delle autovetture e i missili (in questo caso si parla di \u201cdisponibilit\u00e0 a richiesta\u201d \u2013 \u201cavailability on demand\u201d).\nPer questi sistemi la misura dell'affidabilit\u00e0 \u00e8 data dalla probabilit\u00e0 di successo (o di fallimento) alla richiesta.\nModelli affidabilistici.\nI modelli affidabilistici per la previsione o l'analisi di un componente o sistema sono utilizzati in due distinti campi di indagine:\nL'andamento dell'affidabilit\u00e0 nel tempo \u00e8 generalmente descritta dalla cosiddetta \"curva a vasca da bagno\" (in inglese \"bathtub curve\"), caratterizzata da tre fasi distinte.\nDurante la prima fase, detta della \u201cmortalit\u00e0 infantile\u201d, si verifica il guasto di tutti i componenti pi\u00f9 deboli. Non appena queste parti vengono rimosse il tasso di guasto istantaneo decresce rapidamente ad un valore minimo, che persiste durante la seconda e pi\u00f9 importante fase, il periodo di vita utile (periodo di tasso di guasto costante).\nIn questa fase avvengono ancora dei guasti, ma occasionali e distribuiti casualmente nel tempo.\nNella terza fase (periodo dei guasti per invecchiamento o \u201cwear-out\u201d) i componenti diventano pi\u00f9 deboli e i guasti intervengono con maggiore frequenza.\nLa durata di questi periodi differisce sensibilmente a seconda dei materiali e dei componenti.\nMaggiore \u00e8 il tasso di invecchiamento per i componenti meccanici, mentre ad esempio per gli apparati elettronici la durata della vita utile \u00e8 normalmente molto lunga, ed essi generalmente diventano obsoleti prima che i componenti entrino nel periodo dei guasti per invecchiamento.\nTramite prove di vita accelerate, aumentando le sollecitazioni fisiche (elettriche, meccaniche, temperatura, ecc.) pu\u00f2 essere determinata empiricamente la funzione di distribuzione dei meccanismi di guasto.\nNorme UK.\nNel Regno Unito, ci sono numerose norme aggiornate e mantenute sotto il patrocinio di UK MOD, come Norme della Difesa.\nLe norme pi\u00f9 importanti comprendono:\nQueste norme possono essere ottenute presso lo DSTAN\nCi sono anche numerose norme a carattere commerciale, realizzate da diverse organizzazioni fra le quali: SAE, MSG, ARP, e IEE."}
{"id": "1604360", "revid": "17654", "url": "https://it.wikipedia.org/wiki?curid=1604360", "title": "L'arlesiana", "text": ""}
{"id": "1604361", "revid": "225501", "url": "https://it.wikipedia.org/wiki?curid=1604361", "title": "Progettazione di sistemi affidabili", "text": ""}
{"id": "1604365", "revid": "225501", "url": "https://it.wikipedia.org/wiki?curid=1604365", "title": "Modelli di affidabilit\u00e0", "text": ""}
{"id": "1604368", "revid": "574302", "url": "https://it.wikipedia.org/wiki?curid=1604368", "title": "Premio William K. Everson per la storia del cinema", "text": "Il premio William K. Everson per la storia del cinema (\"William K. Everson Award for Film History\") \u00e8 un premio assegnato dal 1994 dai membri del National Board of Review of Motion Pictures a chi abbia contribuito allo studio e alla divulgazione della Storia del Cinema.\nIl premio \u00e8 intitolato a William K. Everson, storico del cinema e scopritore, conservatore e divulgatore dei film dell'epoca del muto, che \u00e8 stato anche il primo a riceverlo."}
{"id": "1604369", "revid": "123921095", "url": "https://it.wikipedia.org/wiki?curid=1604369", "title": "Lumie di Sicilia", "text": "Lumie di Sicilia \u00e8 un dramma in un atto, scritto da Luigi Pirandello sulla base di una novella del 1910 dallo stesso titolo.\n\u00c8 stato il primo dramma di Pirandello ad esser rappresentato assieme a \"La morsa\": le due opere furono interpretate nella stessa serata dalla \"Compagnia dei Minimi\" di Nino Martoglio il 9 dicembre 1910 al Teatro Metastasio di Roma.\n\"Lumie di Sicilia\" apparve su \"La nuova Antologia\" il 16 marzo 1911, e l'anno successivo presso l'editore Treves.\nDello stesso dramma Pirandello scrisse una versione in lingua siciliana per Angelo Musco, che la interpreter\u00e0 il 1\u00ba luglio 1915 a Catania.\nUna rielaborazione in dialetto romanesco con il titolo \"Agro di limone\" fu portata in scena da Ettore Petrolini.\nIl 23 giugno 1957 \u00e8 stato trasmesso in televisione dalla RAI, interpretato da Paolo Carlini e Paola Borboni, regia di Silverio Blasi.\nTrama.\nMicuccio Bonavino \u00e8 vissuto per lunghi anni con il ricordo della sua amata Teresina di cui lui stesso ha scoperto le doti canore e che ora, divenuta famosa, gira il mondo raccogliendo successi.\nSe non fosse stato per lui, umile suonatore di ottavino della banda comunale, Teresina sarebbe rimasta in paese a condurre la sua misera vita. Micuccio invece, non solo ha aiutato a sopravvivere, con il suo misero stipendio, lei e la madre Marta, ma, a prezzo di grandi sacrifici, le ha procurato un pianoforte e l'ha fatta studiare, vendendo addirittura un suo piccolo podere per permetterle di compiere gli studi a Napoli.\nMicuccio ha alimentato il ricordo di Teresina, che ora si fa chiamare Sina Marnis, mantenendolo vivo dentro di lui ma cristallizzandolo a quando era una povera e semplice ragazzina siciliana con una bella voce, innamorata di lui. Ora egli scoprir\u00e0 come il tempo e la vita possono far cambiare una persona sino a renderla del tutto diversa da quella che era e come l'amore pu\u00f2 continuare a vivere in una persona mentre nell'altra muore a poco a poco.\nDopo un lungo e faticoso viaggio in treno, durato due giorni, Micuccio vuol fare una sorpresa a Sina e si presenta, malmesso per il viaggio, nella sua lussuosa casa in una citt\u00e0 del Nord, proprio nel momento in cui si sta preparando una serata in onore della famosa cantante.\nL'ingenuo Micuccio, che si stupisce del lussuoso ambiente dove ormai vive Sina, vedr\u00e0 sgretolarsi a poco a poco l'immagine che ha conservato di lei. Persino i domestici lo relegano in anticamera, dove gli far\u00e0 compagnia la zi' Marta che ha conservato il ricordo delle sue umili origini e che tenter\u00e0 di far capire a Micuccio come ormai Teresina, che ha condotto una vita molto lontana da quei costumi contadini in cui egli continua a credere, non sia pi\u00f9 adatta a lui.\nMa solo l'improvvisa comparsa di Sina, sfavillante di gioielli e vestita lussuosamente con una provocante scollatura, convince Micuccio della verit\u00e0, a cui finora non aveva voluto credere in nome del ricordo che conservava di lei.\nReagisce allora con rabbia e con fierezza quando Sina vorrebbe prendere e sentire il profumo delle lumie che egli ha portato dalla Sicilia: lei non ne \u00e8 pi\u00f9 degna ed egli le dona invece alla madre; e a Teresina in lacrime, caccia nel seno il denaro, che gli era stato prestato per superare una malattia che lo aveva colpito, e che egli era venuto onestamente a restituire.\nSolo il denaro ora ha importanza per Sina:"}
{"id": "1604370", "revid": "88812", "url": "https://it.wikipedia.org/wiki?curid=1604370", "title": "Lum\u00ece di Sicilia", "text": ""}
{"id": "1604372", "revid": "1942768", "url": "https://it.wikipedia.org/wiki?curid=1604372", "title": "Ridondanza (ingegneria)", "text": "La ridondanza, nell'ingegneria dell'affidabilit\u00e0, \u00e8 definita come l'esistenza di pi\u00f9 mezzi per svolgere una determinata funzione, disposti in modo tale che un guasto di un sistema possa verificarsi solo in conseguenza del guasto contemporaneo di tutti questi mezzi.\nIn pratica la ridondanza in ingegneria consiste nella duplicazione dei componenti critici di un sistema con l'intenzione di aumentarne l'affidabilit\u00e0 e la disponibilit\u00e0, in particolare per le funzioni di vitale importanza per garantire la sicurezza delle persone e degli impianti o la continuit\u00e0 della produzione.\nD'altra parte, poich\u00e9 l'introduzione di ridondanze aumenta la complessit\u00e0 del sistema, le sue dimensioni fisiche e i costi, generalmente esse sono utilizzate solo quando i benefici derivanti sono maggiori degli svantaggi sopraccitati, il che necessita di uno studio approfondito adattato al particolare caso di interesse.\nTipologia.\nCi sono diversi tipi di ridondanza:\nApplicazioni in informatica.\nIn ambito informatico \u00e8 comune, in caso di sistemi critici, avere apparati di ridondanza: p.es., due copie di dati mantenute sincronizzate in modo da garantire la continuit\u00e0 dell'esecuzione delle applicazioni anche in caso di danneggiamento del supporto contenente i dati stessi. Questo obiettivo si realizza con varie tecniche come per esempio le copie \"mirror\" o varie tipologie di dischi in configurazione RAID.\nLa ridondanza pu\u00f2 essere estesa anche ad altre parti critiche di computer come sistemi di raffreddamento, alimentazione elettrica, schede di rete ecc., o addirittura all'intero sistema in un'architettura cluster in alta affidabilit\u00e0, tale che automaticamente, un sistema pu\u00f2 prendere il posto di quello non funzionante.\nLa ridondanza \u00e8 anche una caratteristica negativa che si pu\u00f2 avere in una base di dati relazionale. Partendo dall'assunzione semplificata che ad ogni citt\u00e0 corrisponda un solo codice di avviamento postale e viceversa (cosa non sempre vera), un esempio di dati non normalizzati consiste nel salvare entrambi i dati quando si memorizza un indirizzo (quando basterebbe memorizzarne uno e desumere l'altro per mezzo di una relazione con un'altra tabella che associa i codici di avviamento postale ai comuni).\nNelle basi di dati non relazionali, invece, la ridondanza \u00e8 vista come una delle possibili strade (da valutare in base al dominio dei dati) per gestire efficientemente query su grandi moli di dati in assenza di relazioni."}
{"id": "1604373", "revid": "1654832", "url": "https://it.wikipedia.org/wiki?curid=1604373", "title": "Camera d'albergo", "text": "Camera d'albergo \u00e8 un film del 1981 diretto da Mario Monicelli.\nTrama.\nTre giovani cineasti, Guido Bollati, Tonino Accrocca ed Emma Crocetti hanno formato il gruppo \"La Svolta\", che vorrebbe proporre un nuovo genere di film, \"un nuovo neorealismo\" come lo chiamano loro, e per far ci\u00f2 nascondono delle cineprese in una camera dell'albergo Luna di propriet\u00e0 del padre di una di loro (Emma), riprendendo tutto ci\u00f2 che vi accade.\nSi rivolgono ad uno scassato produttore cinematografico, Achille Mengaroni detto il \"Menga\", proprietario della Ursus cinematografica, sempre in bolletta e asfissiato dai creditori, a cui propongono di far uscire i risultati delle loro riprese, durate diversi mesi, sino al momento in cui tre giovani turiste polacche, accortesi delle cineprese, rompono tutto. Nel visionare le riprese in sede di montaggio, saranno contattati gli ignari interpreti per la necessaria liberatoria, e per alcuni di loro cambier\u00e0 la vita.\nCritica.\nIl film trae lo spunto da format televisivi celebri gi\u00e0 dagli anni sessanta e settanta, come \"Candid Camera\" o gli italiani \"Specchio segreto\" e \"Viaggio in seconda classe\" di Nanni Loy, e non ha nulla a che fare con i reality show, nei quali le persone riprese sono \"sotto contratto\" e improvvisano una sorta di \"recita a soggetto\", ben consapevoli di essere ripresi.\nFilm interpretato da attori celebri ed altri meno noti, con un cameo di Gianni Agus che interpreta se stesso. Due David di Donatello ed un Globo d'oro nel 1981."}
{"id": "1604375", "revid": "74801", "url": "https://it.wikipedia.org/wiki?curid=1604375", "title": "Brigham Young", "text": "Biografia.\nNacque il 1\u00ba giugno 1801, a Whitingham, Vermont. Nel 1835, tre anni dopo essersi battezzato nella Chiesa, venne ordinato quale membro del Quorum dei Dodici Apostoli. In un periodo di grandi persecuzioni verso i Santi degli Ultimi Giorni (meglio conosciuti come Mormoni), persecuzioni che culminarono con la morte del fondatore e primo \"Profeta\" della chiesa Joseph Smith Jr. poco dopo che questi si era candidato alle elezioni presidenziali del 1844.\nBrigham Young guid\u00f2 i Mormoni in un'epica migrazione (1846-1847) dall'Illinois sino alla Valle del Lago salato, nelle Montagne Rocciose dello Utah, dove fond\u00f2 la citt\u00e0 di Salt Lake City. \nIn un periodo di grande difficolt\u00e0, caratterizzato da scissioni interne, intolleranze e gravi problemi economici e sociali, dovuti tra l'altro anche alla pratica del Matrimonio Plurimo, che veniva praticata da larga parte dei dirigenti della Chiesa, seppe guidare con grande fermezza e carisma la Chiesa Mormone per oltre tre decenni consecutivi.\nInizialmente (dal 1844 al 1847) quale presidente del Quorum dei Dodici Apostoli, in quanto dopo la morte dello Smith la posizione di Profeta che caratterizza il massimo livello nella gerarchia della Chiesa di Ges\u00f9 Cristo del Santi degli Ultimi Giorni, rimase scoperta per circa tre anni; e successivamente (dal 1847 al 1877) quale Profeta e Presidente della Chiesa.\nIn quel periodo gli venne riconosciuta dal governo degli Stati Uniti la carica di Governatore Territoriale dello Utah. \nLo Young pratic\u00f2 e difese attivamente la pratica della Poligamia. Ebbe 55 mogli, di et\u00e0 molto diversa tra loro, e da 16 di loro ebbe almeno 56 figli, dei quali 46 raggiunsero l'et\u00e0 adulta.\nQuale Presidente della Chiesa e Governatore, divenne l'artefice della colonizzazione di gran parte dei territori dell'Ovest degli Stati Uniti. Sotto la sua direzione vennero intrapresi i lavori per la costruzione dei templi mormoni di Salt Lake City, St. George e Logan.\nAutoritario e carismatico ricevette dalla stampa contemporanea, dai critici, e dai suoi stessi sostenitori una variet\u00e0 di soprannomi, tra i quali i pi\u00f9 popolari erano \"Il Mos\u00e8 Americano\"[3] (o \"Mos\u00e8 Mormone\") in quanto esattamente come il patriarca biblico, Young guid\u00f2 il popolo dei suoi seguaci, i pionieri Mormoni, in un esodo attraverso il deserto , sino alla terra promessa. Veniva chiamato \"Lion of the Lord\" (Leone di Dio) per la sua forte personalit\u00e0, ma veniva anche comunemente indicato come \"Brother Brigham\" (fratello Brigham) dai Santi degli ultimi Giorni.\nIl suo mandato come governatore viene ricordato come caratterizzato da forti controversie concernenti, tra gli altri , la pratica della poligamia, la questione razziale, la cosiddetta Guerra dello Utah ed il massacro di Mountain Meadows.\nNel 1875, Young fond\u00f2 la \"University of Deseret.\" che divenne in seguito l'importante universit\u00e0 che porta tutt'oggi il suo nome, la Brigham Young University.\nMor\u00ec il 29 agosto 1877 dopo essere stato per oltre trent'anni la guida principale della Chiesa Mormone.\nLa sua figura autoritaria caratterizz\u00f2 fortemente lo sviluppo ed il successo dei Mormoni in territori che erano di fatto desertici ed ostili, ma ispir\u00f2 anche una lunga teoria di critiche e di analisi del suo operato da parte dei maggiori giornali ed intellettuali della sua epoca. Il suo personaggio venne descritto in innumerevoli romanzi e racconti da autori quali Jack London ed Artur Conan Doyle.\nLa questione razziale.\nSotto la presidenza di Brigham Young vennero adottate misure razziste e discriminatorie nei confronti delle persone di colore.\nAgli uomini non venne pi\u00f9 concesso il diritto ad essere ordinati al sacerdozio, ed alle donne non venne pi\u00f9 concessa la possibilit\u00e0 di partecipare alle cerimonie del tempio.\nTali limiti vennero imposti nei confronti di tutti gli uomini o donne che avessero ascendenza afro-americana o mista, indipendentemente dalla loro fedelt\u00e0 verso la chiesa e diversamente da quanto avvenuto qualche anno prima sotto la presidenza di Joseph Smith.\nNel 1848, dopo che \u201cSanti\u201d si stabilirono nello Utah, Brigham Young annunci\u00f2 tale divieto, proibendo di fatto ai neri la partecipazione ai riti del tempio, come la dotazione, il matrimonio ed il suggellamento.\nIn molte occasioni, Young spieg\u00f2 dettagliatamente nei suoi discorsi questa sua posizione, dichiarando che \u201cAi neri viene negato il sacerdozio perch\u00e9 sono il seme di Caino\", ed aggiungendo : \u201cEssi potranno ricevere il sacerdozio solo dopo che tutti gli altri figli di Adamo avranno goduto dei privilegio di riceverlo, saranno potuti entrare nel regno di Dio, saranno stati riuniti dai quattro angoli della terra, ed avranno ricevuto la loro risurrezione dai morti, Solo allora ci sar\u00e0 tempo sufficiente per rimuovere la maledizione di Caino dalla sua discendenza. \"\nInoltre a proposito dei matrimoni misti, nel 1863, Brigham Young dichiar\u00f2:\n\"Volete conoscere la legge di Dio, per quanto concerne la razza africana? Bene, sappiate che se un uomo bianco, che appartiene al seme scelto, mescola il proprio sangue con il seme di Caino, la pena prevista dalla legge di Dio, \u00e8 la sua morte immediata. Questo \u00e8, e sar\u00e0 sempre cos\u00ec. \"\nQueste restrizioni razziali rimasero in vigore all'interno della Chiesa di Ges\u00f9 Cristo dei santi degli Ultimi Giorni sino al 1978, quando l'allora presidente della chiesa Spencer W. Kimball le annull\u00f2 , (dichiarazione ufficiale numero 2).\nDa quel momento la Chiesa di Ges\u00f9 Cristo dei Santi degli Ultimi Giorni ha di fatto ripudiato le teorie avanzate da Brigham Young."}
{"id": "1604376", "revid": "726373", "url": "https://it.wikipedia.org/wiki?curid=1604376", "title": "Gli occhi di Heisenberg", "text": "Gli occhi di Heisenberg \u00e8 un romanzo breve di fantascienza dello scrittore Frank Herbert, pubblicato nel 1966.\nIn Italia \u00e8 stato tradotto per la prima volta nel 1971 da Roberta Rambelli per la Casa Editrice La Tribuna nella collana \"Galassia\". \u00c8 poi uscito nel gennaio 1995 nella traduzione di Carlo Borriello presso l'editore Fanucci nella collana \"Biblioteca di Fantascienza\".\nIl romanzo parla dell'impatto negativo di una societ\u00e0 statica e dei problemi che essa comporta.\nTrama.\nIn un futuro lontano, una classe dominante di umani geneticamente modificati ottiene l'equivalente dell'immortalit\u00e0 mediante l'uso di droghe. Questa classe dominante tiene l'intera societ\u00e0 in stasi mediante la manipolazione genetica del genoma umano, eliminando ogni sorta di mutazione spontanea dello stesso. Come se non bastasse, solo poche persone attentamente selezionate hanno la possibilit\u00e0 di riprodursi. Tuttavia nelle megalopoli si sviluppano dei movimenti clandestini ed appare una razza di cyborg, opposta agli immortali."}
{"id": "1604379", "revid": "203463", "url": "https://it.wikipedia.org/wiki?curid=1604379", "title": "Bernard Baruch", "text": "Biografia.\nNacque a Camden, nella Carolina del Sud, da Simon e Isabelle (Belle) Baruch. Fu il secondo di quattro figli. Il padre era immigrato dalla Germania nel 1855 e fu chirurgo nell'esercito confederato di Robert E. Lee durante la Guerra civile americana. Sua madre era ebrea sefardita, figlia di Sailing Wolfe, un mercante di Winnsboro, e Sara Cohen, figlia del rabbino Hartwig Cohen di Charleston. Nel 1881 la famiglia si spost\u00f2 a New York, dove Bernard termina i suoi studi al City College. Divenne in seguito broker presso la A.Housman and Company. Qualche anno dopo acquist\u00f2 un seggio al New York Stock Exchange per 18.000 dollari. Con questa attivit\u00e0 all'et\u00e0 di trent'anni era gi\u00e0 molto ricco.\nNel 1903 possiede la propria casa di brokeraggio e si guadagna la nomea di \"Lupo solitario di Wall Street\", in quanto non volle mai associarsi con altri broker. Nel 1910 era uno dei principali leader di Wall Street. Dopo il suo successo negli affari divenne consigliere dei presidenti democratici Woodrow Wilson e Franklin D. Roosevelt in campo economico. Durante la Prima guerra mondiale fu nominato - in quanto specialista in materie prime e metalli - presidente del \"War Industries Board\", organismo incaricato di organizzare l'economia di guerra statunitense.\nNel 1946 Baruch venne incaricato dal governo degli Stati Uniti di redigere un piano per giungere al disarmo in materia di armi atomiche. Il piano, passato alla storia come \"Piano Baruch\" prevedeva un rigido controllo internazionale sull'estrazioni dei minerali radioattivi, la produzione di materiale fissile nonch\u00e9, pi\u00f9 in generale, un controllo internazionale su ogni attivit\u00e0 di ricerca ed applicazione sia militare che civile dell'energia nucleare. Il controllo sarebbe stato esercitato da un'autorit\u00e0 internazionale, l'\"Atomic Development Autority\", tutte le decisioni, comprese quelle sulle sanzioni da infliggere ad uno Stato inosservante, sarebbero state prese a maggioranza semplice n\u00e9 gli Stati membri permanenti del Consiglio di Sicurezza delle Nazioni Unite avrebbero potuto esercitare il diritto di veto.\nGli Stati Uniti, l'unica potenza di allora dotata di armi nucleari e delle strutture scientifiche e industriali idonee ad assicurarne la produzione, non avrebbero per il momento smantellato l'arsenale nucleare n\u00e9 interrotto la produzione di armi atomiche. \u00c8 conseguentemente comprensibile che l'Unione Sovietica abbia rigettato il piano proposto, che l'avrebbe privata del diritto di veto ed avrebbe consentito ispezioni sulla propria economia statizzata e rigidamente pianificata. Anzi l'Unione Sovietica propose un piano alternativo, il cosiddetto \"Piano Gromyko\" in cui si caldeggiava l'immediato smantellamento dell'arsenale atomico (il che avrebbe minato la posizione di superiorit\u00e0 strategica degli Stati Uniti) ed escludeva la costituenda autorit\u00e0 internazionale da controlli diretti sull'economia degli Stati.\n\u00c8 ovvio che tale controproposta non venne accolta dagli Stati Uniti (Fonte: P.M.S. Blackett, \"Conseguenze politiche e militari dell'energia atomica\", Torino, Einaudi, 1949). Si attribuisce a Baruch la coniazione del termine Guerra fredda come definizione della tensione tra le due super potenze, americana e sovietica, nel dopoguerra.\nGli \u00e8 intitolato il Baruch College di New York, che fa parte della City University of New York."}
{"id": "1604380", "revid": "838137", "url": "https://it.wikipedia.org/wiki?curid=1604380", "title": "Luis Amig\u00f3 Ferrer", "text": "Biografia.\nFiglio di un avvocato, all'et\u00e0 di dodici anni entr\u00f2 nel seminario di Valencia, dove matur\u00f2 la sua vocazione alla vita religiosa: rimasto orfano, dovette rinunciare al suo proposito di entrare nell'Ordine certosino per attendere all'educazione delle sorelle minori.\nRiusc\u00ec a vestire l'abito cappuccino il 12 aprile 1874 a Bayonne, in un convento di frati spagnoli in esilio per motivi politici. Tornato in patria, venne ordinato sacerdote il 29 marzo 1879 a Montehano (Escalante): nel 1881 divenne maestro dei novizi a Massamagrell, sua citt\u00e0 natale, dove inizi\u00f2 a organizzare gruppi di terziari francescani laici e a impiegarli per il risanamento morale della societ\u00e0 spagnola.\nDiede vita a due congregazioni per l'assistenza ai poveri e agli emarginati: quella femminile delle Sorelle terziarie cappuccine della Sacra Famiglia e quella maschile dei Religiosi terziari cappuccini di Nostra Signora Addolorata. Il 16 dicembre 1898 venne nominato superiore della ricostituita provincia cappuccina di Valencia, carica che mantenne fino al 1902.\nVisse nel convento di Orihuela fino al 1907, quando venne nominato amministratore apostolico di Solsona: ricevette la consacrazione episcopale il 9 giugno 1907 a Madrid dal cardinale Aristide Rinaldini. Prese possesso della sede di Solsona il 28 luglio 1907 e guid\u00f2 la diocesi fino al 6 novembre 1913, quando venne trasferito alla sede di Segorbe: fece il suo solenne ingresso nella diocesi il 13 novembre successivo.\nIl 23 aprile del 1914 venne nominato senatore del Regno e venne confermato nel 1919.\nIl processo diocesano di beatificazione si \u00e8 aperto il 18 gennaio 1950.\nGenealogia episcopale.\nLa genealogia episcopale \u00e8:"}
{"id": "1604382", "revid": "33277", "url": "https://it.wikipedia.org/wiki?curid=1604382", "title": "Luis Jos\u00e9 Mar\u00eda Amig\u00f3 y Ferrer", "text": ""}
{"id": "1604386", "revid": "1573940", "url": "https://it.wikipedia.org/wiki?curid=1604386", "title": "Anemonia", "text": "Anemonia \u00e8 un genere di celenterati antozoi della famiglia Actiniidae.\nTassonomia.\nComprende le seguenti specie"}
{"id": "1604387", "revid": "729019", "url": "https://it.wikipedia.org/wiki?curid=1604387", "title": "Autostrada A8 (Italia)", "text": "L'autostrada A8 \u00e8 un'autostrada italiana, interamente compresa in Lombardia, che collega Milano a Varese. \u00c8 comunemente definita, assieme all'autostrada A9, come autostrada dei Laghi.\nSono obbligatorie le dotazioni invernali dal 15 novembre al 15 aprile tra gli svincoli di Origgio ovest e Varese Ovest.\nL'autostrada oggi e tabella percorso.\nL'autostrada ha inizio a Milano come prosecuzione del cavalcavia del Ghisallo. Il chilometro zero \u00e8 posto presso lo svincolo di Viale Certosa in corrispondenza della congiunzione con l'autostrada A4 Torino-Trieste, in uno dei punti pi\u00f9 critici della viabilit\u00e0 autostradale che \u00e8 detto \"quadrivio Fiorenza\".\nA Lainate l'autostrada prosegue in direzione Varese e si dirama l'autostrada A9 in direzione Como-Svizzera. In corrispondenza di Gallarate l'autostrada A8 si collega con la A26 tramite la diramazione A8/A26. L\u2019A8 termina in corrispondenza del raccordo autostradale SS 707 \"Gazzada-Varese\", che prosegue fino al centro della citt\u00e0 di Varese.\nL'Autostrada dei Laghi oggi ha importanza notevole perch\u00e9 sostiene un elevato traffico pendolare diretto a Milano, inoltre rappresenta un percorso obbligato per la maggior parte delle merci che dall'Italia viaggiano verso il nord Europa.\nSulla A8 sono da segnalare quattro opere recenti: il collegamento (Superstrada Malpensa 2000) col nuovo aeroporto di Malpensa, la costruzione della quarta corsia fino a Lainate (per un tratto, inaugurato per Expo 2015, arriva a 5 corsie), la costruzione della terza corsia sino a Gallarate e il nuovo svincolo della fiera di Milano (nei pressi di Rho), nonch\u00e9 l'allacciamento alla incompleta Tangenziale Nord.\nLa gestione \u00e8 in affidamento ad \"Autostrade per l'Italia\". L'autostrada \u00e8 soggetta a un sistema di pedaggio aperto cui sono sottoposti i veicoli che percorrono i tratti fra la fiera di Milano e l'interconnessione con la A9, e fra Gallarate e Cavaria.\nControllo elettronico della velocit\u00e0.\nOra \u00e8 attivo il controllo elettronico della velocit\u00e0 con sistema Safety Tutor:\nTabella percorso.\nIl chilometraggio ufficiale \u00e8 unico e parte da Milano, essendo valido anche per la A9. Nella tabella sottostante la chilometrica inversa \u00e8 da considerarsi puramente informativa e informale.\nNOTA: Appena oltre lo svincolo di Azzate-Buguggiate, ha termine il percorso autostradale e incomincia una strada extraurbana principale denominata \"SS 707 \"Raccordo Gazzada-Varese\"\" (gi\u00e0 NSA174 di Gazzada), della lunghezza di , la quale conduce alla citt\u00e0 di Varese. Il primo tratto (di ), inizialmente a una corsia per senso di marcia, \u00e8 stato portato a 2 corsie per senso di marcia nel 1994 e il limite di velocit\u00e0 \u00e8 di (in carreggiata nord scende progressivamente a all'avvicinarsi del passaggio a una corsia). Il tratto rimanente \u00e8 rimasto a una corsia per senso di marcia, dove vigono severi divieti (limite e divieto di sorpasso) e in quest'ultimo tratto vi \u00e8 uno svincolo denominato Varese via Gasparotto (dotato solo di uscita dalla corsia nord e solo di entrata sulla corsia sud) che connette il raccordo con la viabilit\u00e0 locale.\nLavori.\nIl Consiglio dei ministri ha approvato il progetto di ampliamento della terza corsia dell'autostrada A9, che \u00e8 stato inserito nel IV Atto Aggiuntivo del 2004. I lavori si sono conclusi nel luglio 2012. Il progetto interessa anche l'A8 in quanto sar\u00e0 costruita la 5\u00aa corsia tra la barriera di Milano Nord e l'interconnessione di Lainate con l'A9 dal km 5+577 al km 9+990. I lavori per questa tratta hanno avuto inizio nel luglio 2014 con termine entro maggio 2015, limitatamente allo stralcio Expo 2015. Nel 2019 hanno avuto inizio i lavori per il completamento della tratta a 5\u00aa corsia.\nA8/A26 diramazione Gallarate-Gattico.\nLa diramazione Gallarate-Gattico A8/A26, gestita da Autostrade per l'Italia, congiunge l'autostrada A8 nei pressi di Gallarate con l'A26 nei pressi del comune di Gattico-Veruno. Presso Gattico, nell'estremit\u00e0 ovest la diramazione prosegue senza soluzione di continuit\u00e0 come autostrada A26 verso Genova e attraverso rampe di accelerazione e decelerazione verso nord sempre come autostrada A26. La A8/A26 \u00e8 stata progettata e realizzata per mettere direttamente in comunicazione Domodossola e il traffico proveniente dal Sempione con Milano e la penisola italiana. L'infrastruttura \u00e8 a due corsie in entrambi i sensi di marcia da Gallarate a Sesto Calende-Vergiate, tratto che costituisce il percorso originario dell'arteria, concepito nel 1925 come terzo ramo dell'Autostrada dei Laghi. Da Sesto Calende-Vergiate a Gattico-Veruno, tratto aperto nel 1988, \u00e8 invece a tre corsie per ogni senso di marcia.\nQuesta \"diramazione\" \u00e8 anche classificata come \"diramazione D08\" secondo la numerazione interna di Autostrade per l'Italia, in quanto appunto diramazione della A8.\nIl \"Decreto Legislativo del 29 ottobre 1999, n. 461\" aveva classificato questa diramazione come A8/A26dir tuttavia \u00e8 indicata nella segnaletica anche come A26-8 o come A8/A26, mentre i pannelli integrativi posti in prossimit\u00e0 dei cavalcavia indicano la dicitura A8dir, continuando la numerazione di quelli della A26 nel tratto a ovest e quelli della A8 nel tratto a est.\nL'autostrada, differentemente dal resto dell'Autolaghi sottoposta a un sistema di pedaggio aperto, \u00e8 a pagamento chiuso nella totalit\u00e0 del suo percorso. Altra difformit\u00e0 dall\u2019Autolaghi \u00e8 un chilometraggio proprio.\nSono obbligatorie le dotazioni invernali dal 20 dicembre al 15 aprile nella tratta compresa tra l'innesto con la A8 e il chilometro 13,500\nLa chilometrica ufficiale dell'autostrada \u00e8 unica e parte dalla diramazione dall'Autolaghi. Nella tabella la chilometrica inversa \u00e8 da considerarsi puramente informale."}
{"id": "1604395", "revid": "599013", "url": "https://it.wikipedia.org/wiki?curid=1604395", "title": "Premio Billy Wilder per l'eccellenza nella regia", "text": "Il premio Billy Wilder per l'eccellenza nella regia (\"Billy Wilder Award for Excellence in Directing\") \u00e8 un premio alla carriera per la regia cinematografica assegnato annualmente dal 1994 al 2006 dai membri del National Board of Review of Motion Pictures.\nIl premio \u00e8 intitolato al regista Billy Wilder, che \u00e8 stato anche il primo a riceverlo."}
{"id": "1604396", "revid": "1573940", "url": "https://it.wikipedia.org/wiki?curid=1604396", "title": "Actiniidae", "text": "Gli Attinidi (Actiniidae ) sono una famiglia di celenterati antozoi dell'ordine Actiniaria.\nTassonomia.\nLa famiglia comprende i seguenti generi:"}
{"id": "1604397", "revid": "29244", "url": "https://it.wikipedia.org/wiki?curid=1604397", "title": "Cribrinidae", "text": ""}
{"id": "1604399", "revid": "322321", "url": "https://it.wikipedia.org/wiki?curid=1604399", "title": "Dro", "text": "Dro (\"Dr\u00f3\" in dialetto locale) \u00e8 un comune italiano di abitanti della provincia autonoma di Trento.\nFa parte della comunit\u00e0 di valle Alto Garda e Ledro.\nDi aspetto antico, tradizionalmente punto di passaggio tra la zona del Garda trentino e la citt\u00e0 di Trento, possiede un circolo culturale, una biblioteca comunale, una banda musicale sociale, varie strutture turistico-alberghiere, ricettive e sportive ed una pro loco.\nGeografia fisica.\nTerritorio.\nDro si trova a nord della piana dell'Alto Garda, dove un tempo scorreva liberamente il fiume Sarca che sfocia infine nel Lago di Garda presso Nago-Torbole. L'altitudine in corrispondenza del capoluogo comunale \u00e8 di 123 m sul livello del mare.\nA soli 5\u00a0km pi\u00f9 a sud si trova la cittadina di Arco, mentre Riva del Garda \u00e8 a una decina di km pi\u00f9 a sud-ovest.\nPercorrendo la Strada statale 45 bis Gardesana Occidentale in direzione nord-est si possono raggiungere la Valle dei Laghi e Trento, distante circa 28\u00a0km.\nClima.\nLa sua posizione \u00e8 protetta dalle montagne e la relativa vicinanza del lago di Garda, permette a questa zona di mantenere un clima ancora abbastanza mite nella stagione invernale.\nStoria.\nL'area fu colonizzata gi\u00e0 in et\u00e0 romana ma l'abitato venne citato come \"Dro\" o \"de Dro\" solo nel 1307. Nicol\u00f2 d'Arco lo chiam\u00f2 Dronum e Dronium, e in seguito vennero riportati i nomi Drona e Drone. Nel corso dei secoli due famiglie ebbero la supremazia sul territorio: la famiglia dei \"Sejani\" legata al castello detto Dos del Castel e che ottennero il riconoscimento vescovile nell'XI secolo e, in seguito, la potente famiglia \"d'Arco\".\nIl 15 ottobre 1810 un incendio provoc\u00f2 ingenti danni agli edifici storici.\nMonumenti e luoghi d'interesse.\nBiotopo Marocche di Dro.\nIl Biotopo Marocche di Dro si estende a nord di Dro ed \u00e8 il maggiore scoscendimento dell'arco alpino di origine glaciale e rappresenta un paesaggio unico per interesse geologico e morfologico. Enormi massi, alti anche 250 metri, costeggiano il fiume Sarca e le campagne. In periodo asburgico si tent\u00f2 un rimboschimento con pino nero e pino di Aleppo.\nSociet\u00e0.\nTradizioni e folclore.\nNell'ultimo fine settimana di maggio si rievoca con una manifestazione storica il Voto di Sant'Abbondio (altrimenti detto dei 12 sabati).\nCultura.\nIstruzione.\nIl comune fa parte del Istituto Comprensivo Valle dei Laghi Dro. Al suo interno del suo comuni vi sono 3 scuole: le scuole primarie di Dro e Pietramurata e la Scuola Secondaria di primo grado di Dro.\nEventi.\nA Dro si svolge il Drodesera Festival ed \u00e8 stato sede per vari anni di \"VeDr\u00f2\", occasione per incontri e riflessioni sulla politica, che ha chiuso definitivamente le sue attivit\u00e0 nel 2013. Tra le personalit\u00e0 che vi hanno partecipato si ricorda anche Enrico Letta.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Drena; nel 1947 distacco di territori per la ricostituzione del comune di Drena (Censimento 1936: pop. res. 534).\nFrazioni di Dro.\nLocalit\u00e0: Centrale Fies, Centrale Volta, Maso Gobbo\nEconomia.\nLa piana di Dro \u00e8 molto fertile quindi le attivit\u00e0 agricole sono fiorenti e diversificate. L'olivo si coltiva in queste zone come suo limite settentrionale, in Italia. Molto diffusa \u00e8 la viticoltura, con una interessante produzione di vini locali e di vin santo, un tempo chiamato \"Nadalim\" (passito).\nCaratteristica della zona \u00e8 la produzione di prugne (susine), che confluiscono in grandi quantit\u00e0 nel locale essiccatoio ortofrutticolo della cooperativa del Basso Sarca e poi vengono commercializzate come prugne essiccate. Lo stabilimento \u00e8 stato ricostruito nel 1974.\nOltre al settore primario Dro ospita piccole attivit\u00e0 industriali legate alla lavorazione dei marmi ed alla produzione di macchine utensili.\nIl fiume Sarca, che scorre a breve distanza dal centro, \u00e8 stato oggetto di uno dei pi\u00f9 grandi sistemi di derivazione delle acque dell'intero arco alpino che ha modificato sensibilmente l'ambiente. Oltre 40\u00a0km di gallerie e condotte forzate e varie centrali idroelettriche si trovano sul suo percorso, una di queste esattamente a Dro.\nSport.\nDro \u00e8 servito dalla rete delle piste ciclabili del Trentino; in corrispondenza dell'abitato la ciclabile si interrompe, per poi riprendere circa 4\u00a0km dopo, verso Pietramurata."}
{"id": "1604402", "revid": "2730", "url": "https://it.wikipedia.org/wiki?curid=1604402", "title": "Tammany Hall", "text": "Tammany Hall era una organizzazione collegata con il Partito Democratico, con sede a New York e operante dal 1789 al 1967, che per decenni controll\u00f2 le politiche della citt\u00e0, venendo spesso accusata di corruzione.\nOrigini.\nVenne fondata con il nome di Tammany Society nel 1789 a New York, prendendo il nome (anglicizzato) dell'importante capo Tamanend della trib\u00f9 nativa dei Lenape. L'associazione aveva inizialmente scopi essenzialmente sociali, di assistenza ai suoi aderenti, ma con la fondazione del Partito Democratico-Repubblicano di Jefferson divenne il suo principale affiliato nella citt\u00e0 di New York, aderendo in seguito al Partito Democratico di Andrew Jackson. Il nome \"Tammany Hall\" era propriamente quello della sede dell'associazione, divenendo per\u00f2 in seguito pi\u00f9 utilizzato di quello ufficiale.\nEgemonia politica e corruzione.\nCon il crescente afflusso di immigrati a New York, in particolare di origine irlandese, Tammany Hall vide in essi un grande serbatoio di voti potenziali: l'organizzazione forniva svariate forme di assistenza (in un'epoca in cui lo stato sociale era pressoch\u00e9 inesistente, e gli irlandesi, in quanto cattolici, erano malvisti dalle \u00e9lite americane, in grande maggioranza protestanti), fino a facilitare l'ottenimento della cittadinanza statunitense, in cambio del voto per i suoi candidati. Dal 1854, in tal modo, i sindaci di New York erano generalmente eletti con l'appoggio di Tammany Hall. Nel 1860 divenne presidente del Partito Democratico per la contea di New York il leader di Tammany, W. M. \"Boss\" Tweed, arrestato nel 1871 per corruzione, avendo sottratto 75 milioni di dollari alle casse municipali. Anche dopo l'arresto di Tweed, Tammany Hall continu\u00f2 a dominare la politica locale, gestendo in modo clientelare l'assegnazione delle cariche pubbliche.\nCrisi e scioglimento.\nTammany Hall perse il suo potere negli anni 1930, per un insieme di fattori: la legislazione che ridusse fortemente l'immigrazione; la nascita di un vero stato sociale, che rese parzialmente inutile l'assistenzialismo clientelare di Tammany; l'elezione a sindaco di un Repubblicano riformatore e progressista, Fiorello La Guardia. Negli anni 1950 l'associazione ebbe una breve rinascita sotto la leadership di Carmine De Sapio: questi fu aspramente combattuto da Eleanor Roosevelt, vedova del Presidente, per avere impedito l'elezione del figlio a Procuratore Generale, e infine rimosso dalla sua carica nel 1961. Negli anni successivi Tammany Hall visse stentatamente, per poi sciogliersi nel 1967 nell'indifferenza generale.\nInfluenza culturale.\nCinema.\nDi Tammany Hall, \"Boss\" Tweed, e del controllo politico che esercitavano sugli immigrati, si parla ampiamente nel film di Martin Scorsese \"Gangs of New York\".\nFumetti.\nL'organizzazione viene citata nel fumetto Capitan America &amp; i Vendicatori segreti n. 25 del giugno 2012, nell'episodio \"American Dreamers parte 5\". \u00c8 inoltre citata nel primo episodio del fumetto \"The Authoritative Calvin and Hobbes\" di Bill Watterson.\nCitata nel fumetto \"Robert Moses, il Signore segreto di New York\", di Pierre Christin e Olivier Balez, pag. 13, BAO Publishing.\nMusica.\nIl gruppo rock Tammany Hall NYC prende il proprio nome da questa organizzazione politica."}
{"id": "1604403", "revid": "121127692", "url": "https://it.wikipedia.org/wiki?curid=1604403", "title": "Michel Maffesoli", "text": "Biografia.\nAllievo di Gilbert Durand, \u00e8 laureato in Filosofia e ha conseguito un Dottorato in Sociologia. Dirige la rivista internazionale di scienze umane e sociali \"Soci\u00e9t\u00e9s\" ed \u00e8 segretario generale del \"Centre de recherche sur l'imaginaire\". \nNel 1982 ha fondato con Georges Balandier il \"Centre d'\u00e9tudes sur l'actuel et le quotidien\" (C\u00e9aq).\nL'attivit\u00e0 di ricerca di Maffesoli ruota intorno alla tesi della crisi della razionalit\u00e0 moderna e all'emergere di nuove forme di socialit\u00e0 postmoderne. Viene per questo considerato tra i principali esponenti del pensiero postmoderno europeo. I suoi principali campi di ricerca sociologica sono le dimensioni della vita quotidiana, l'immaginario collettivo, le forme della socialit\u00e0 postmoderna e la comunicazione.\nCos\u00ec come lo fu il suo maestro Gilbert Durand, Maffesoli \u00e8 membro della Massoneria, lo rivela nel suo libro \"Le tr\u00e9sor cach\u00e9. Lettre ouverte aux francs-ma\u00e7ons et \u00e0 quelques autres\"."}
{"id": "1604404", "revid": "729019", "url": "https://it.wikipedia.org/wiki?curid=1604404", "title": "Isosporiasi", "text": "L'isosporiasi \u00e8 una malattia infettiva a carattere parassitario che coinvolge l'intestino, l'epidemiologia \u00e8 aumentata soprattutto dopo la diffusione del virus HIV.\nEpidemiologia.\nLa prevalenza di tale parassita \u00e8 maggiore nei paesi con un clima tropicale.\nEziologia.\nLa causa \u00e8 da imputare a un coccidio chiamato \"Isospora belli\", la cui trasmissione della malattia avviene tramite via orofecale.\nTrattamento.\nIl trattamento standard prevede la somministrazione di pi\u00f9 farmaci, sfruttando l'unione dei loro principi attivi, come il pirimetamina e sulfamidico o trimetoprim e sulfametossazolo. Il cotrimossazolo \u00e8 l'unico a fornire dei buoni risultati utilizzandolo da solo.\nPrognosi.\nLa malattia scompare dopo qualche settimana dalla prima manifestazione."}
{"id": "1604416", "revid": "120826766", "url": "https://it.wikipedia.org/wiki?curid=1604416", "title": "Congregazioni cristiane pentecostali", "text": "Con il termine di Congregazioni Cristiane Pentecostali viene definita una comunione di Chiese Evangeliche Pentecostali Italiane autonome a struttura congregazionalista.\nStoria.\nLe premesse.\nL'origine delle Congregazioni Cristiane Pentecostali italiane \u00e8 individuabile nelle esperienze, comuni alle altre denominazioni storiche di risveglio pentecostale, di un gruppo di evangelici italiani tra i quali erano Giacomo Lombardi e Luigi Francescon, che nel 1907 organizz\u00f2 una comunit\u00e0 di lingua italiana a Chicago.\nDa qui part\u00ec verso la fine del 1908 l'iniziativa di recare l'esperienza ai paesi di origine in Italia da cui ebbero origine alcune piccole comunit\u00e0: Roma (1908), La Spezia (1909), Gissi e Milano (1910).\nTra i pi\u00f9 noti del pentecostalismo italiano delle origini vanno annoverati (oltre a Lombardi e Francescon), Pietro Ottolini, Umberto Gazzeri, Lucia Menna che fond\u00f2 comunit\u00e0 a Gissi, piccolo centro in provincia di Chieti, in Abruzzo, Giuseppe Petrelli, Serafino Arena e Luigi Terragnoli.\nLa crescita.\nNel 1910 le comunit\u00e0 presenti in Italia erano quattro. Nel decennio seguente come conseguenza della testimonianza di altri immigrati tornati in Italia erano salite a 14; per diffusione spontanea si costituirono altre chiese e gruppi talch\u00e9 nel 1930 erano divenute 148.\nFino a quel momento il movimento pentecostale italiano aveva mantenuto una organizzazione strettamente congregazionalista, richiamandosi alle origini; la chiesa di Chicago, considerabile in un certo senso la chiesa madre, aveva infatti tale struttura di governo tipica tra l'altro dei movimenti di risveglio precedenti. Tale struttura era fortemente sostenuta da Luigi Francescon.\nLa crescita del movimento indusse, nel 1927, le chiese evangeliche italiane con esperienza pentecostale negli Stati Uniti a convocare quella che venne definita \"Prima assemblea generale delle chiese inorganizzate italiane residenti negli Stati Uniti\"; nel corso dei lavori venne ribadita la caratteristica congregazionalista di governo delle chiese ma si diede luogo ad una certa forma di comunione e collaborazione tra le stesse senza inficiarne tuttavia l'autonomia. L'anno dopo, il 1928, si tenne in Italia l'assemblea costitutiva delle chiese pentecostali sotto la presidenza di Michele Palma in veste di rappresentante delle chiese italiane del Nord America. La seconda assemblea generale, tenuta a Roma nel 1929 allo scopo di definire quale tipo di eventuale associazione costituire per i rapporti con lo stato fascista, accolse la posizione pi\u00f9 radicale, strettamente congregazionalista sostenuta da Luigi Francescon deliberando di non costituire alcun organismo rappresentativo di fronte alle autorit\u00e0. Il Convegno del 1929 autorizz\u00f2 soltanto la richiesta dell'autorizzazione, come ministro di culto, del responsabile della comunit\u00e0 di Roma, Ettore Strappaveccia(concessa nel 1931 e revocata nel 1935). La scelta si rivel\u00f2 presto foriera di difficolt\u00e0, sempre maggiori; fino ad allora infatti la legislazione in vigore prevedeva il riconoscimento paritario dei culti e il codice Zanardelli prendeva in considerazione tutti i culti (compreso il cattolico) in quanto \"ammessi nello stato\" e trattava di esercizio senza distinzioni di sorta circa i ministri, e i luoghi di culto.\nGli anni del regime: difficolt\u00e0 e persecuzione.\nLe cose cominciarono a cambiare con le circolari del capo della polizia Arturo Bocchini ai prefetti, del 13 aprile 1927 e altre successive del 1928 con cui si sollecitava il controllo delle attivit\u00e0 degli evangelici, ritenuti \"sospetti\" e in particolare dei \"pentecostali\" passando nei loro confronti dalla diffidenza all'ostilit\u00e0. La legge 24 giugno 1929, n. 1159 sull'esercizio dei culti ammessi nello stato seguita ai Patti Lateranensi dell'11 febbraio fece sorgere speranze, presto rientrate, nel mondo evangelico in quanto permetteva per le chiese esistenti gi\u00e0 l'esercizio del culto. La realt\u00e0 del periodo invece presentava sempre pi\u00f9 frequenti casi di limitazioni, vessazioni e arresti nei confronti di pastori e chiese in tutto il territorio nazionale.\nA partire dal 1930 si inizi\u00f2 ad usare il nome di Congregazione Cristiana Pentecostale per definire ciascuna chiesa fino ad allora denominata semplicemente adunanza cristiana o assemblea cristiana. Ma nello stesso anno, l'entrata in vigore del nuovo Codice Rocco, l'emanazione di leggi di pubblica sicurezza (che limitavano drasticamente le libert\u00e0 di riunione e di stampa) nonch\u00e9 il trasferimento della competenza degli affari di culto dal Ministero della Giustizia a quello degli Interni furono le premesse per la messa al bando del culto pentecostale nel quale non esisteva una struttura gerarchica di governo invece affidato a pastori ed anziani liberamente scelti dall'assemblea. Il sistema non era accettabile dal regime fascista proprio perch\u00e9 poco controllabile. Per porre rimedio si cerc\u00f2 di ottenere, per alcuni pastori e non senza difficolt\u00e0, il riconoscimento ministeriale; l'emanazione della circolare Buffarini Guidi spense ogni speranza classificando il pentecostalismo come \"nocivo alla salute psico-fisica della razza\" e quindi da reprimere.\nDal 1935 al 1944 fu un periodo di grande persecuzione ufficiale; una circolare ai prefetti del capo della polizia Arturo Bocchini, del 22 agosto 1939 seguita da una del 13 marzo 1940, ribadiva tra l'altro \"la pericolosit\u00e0\" dei pentecostali i quali vennero in alcuni casi diffidati, in altri arrestati in grande numero. Molti pastori, 50 secondo le richerche del Rochat, subirono anche il confino. Uno dei pentecostali arrestati, Fidardo De Simoni, fin\u00ec martire alle Fosse Ardeatine. Un altro, Antonio Brunetti, fu deportato e ucciso nel campo di concentramento di Mauthausen.\nI primi anni del dopoguerra.\nIl periodo clandestino paradossalmente aveva \"protetto\" i pentecostali nel complesso in quanto l'assenza di strutture stabili aveva reso pi\u00f9 difficile l'individuazione e la schedatura dei fedeli; le comunit\u00e0 non erano diminuite anzi le statistiche rilevano il loro aumento, dalle 172 del 1930 alle 201 del 1940.\nLo sbarco degli Alleati in Sicilia, nell'estate del 1943, riport\u00f2 la libert\u00e0 di culto ai pentecostali che indissero un Convegno degli anziani delle chiese pentecostali siciliane che si tenne a Raffadali il 25, 26 e 27 agosto 1944 per iniziativa del pastore Vincenzo Federico. L'anno dopo, a Raffadali, dal 30 agosto al 2 settembre 1945, con la sola assenza della corrente rigorista \"zaccardiana\" si tenne un altro convegno nel corso del quale fu ancora ribadita la concezione \"congregazionalista\".\nLe difficolt\u00e0 continuano.\nIl crollo del regime fascista aliment\u00f2 le speranze di libert\u00e0 tuttavia, partiti gli alleati, ci si accorse che la circolare persecutoria era rimasta operante e colpiva con provvedimenti di polizia numerose comunit\u00e0 del Mezzogiorno e della Sicilia. I fatti incresciosi provocarono anche interrogazioni parlamentari, senza esito immediato, e un'indagine della Direzione generale dei culti del Ministero degli interni volta ad accertare \"Di fronte alle istanze di pastori pentecostali, (...) notizie concrete circa l'esercizio del culto medesimo negli Stati Uniti d'America\".\nIl Convegno di Roma, che si svolse dal 28 agosto al 1 settembre 1946, rappresent\u00f2 la svolta per il movimento; la maggioranza delle chiese partecipanti, ritenendo necessaria una qualche struttura di mutua assistenza (dato il difficile periodo economico di fine conflitto) e una forma di organizzazione a carattere nazionale per un riconoscimento da parte dello Stato pose le basi per l'organizzazione a carattere nazionale di una Chiesa cristiana evangelica pentecostale..\nLa divisione.\nIl 16, 17 e 18 agosto 1947 fu indetto a Napoli un Convegno nazionale pentecostale che richiese l'affiliazione alle Assemblies of God statunitensi in quanto mezzo necessario per ottenere il riconoscimento giuridico del movimento e sottrarlo alle continue vessazioni; il 13 dicembre 1947 con la firma di un'intesa si ufficializz\u00f2 il nuovo nome di \"Assemblee di Dio in Italia\".\nLa minoranza delle chiese che rifiutarono la nuova costituzione di \"Assemblee di Dio in Italia, ritennero di mantenere il congregazionalismo originario e il nome di \"Congregazioni Cristiane Pentecostali\", assunto dalle adunanze evangeliche nel 1936. Successivamente nel convegno pastorale del 23 gennaio 1958 svoltosi a Vittoria (RG) si organizzarono di fatto in associazione di comunit\u00e0 pentecostali libere, deliberando tra l'altro:\nNel 2005 l'associazione di chiese definite \"Congregazioni Cristiane Pentecostali\", la cui sede \u00e8 stata stabilita in Ragusa, ha ottenuto il riconoscimento della personalit\u00e0 giuridica \"con l'istanza presentata dal sig. Alfio Bosco, presidente protempore dell\"Associazione, con il\" D.P.R. 20 giugno 2005.\nCaratteristiche e lineamenti di fede.\nL'apparato dottrinale delle \"Congregazioni Cristiane Pentecostali\" \u00e8 coerente in linea di massima con i principi dottrinali del mondo pentecostale classico.vengono infatti considerate:\nPresenza nel territorio.\nLe \"Congregazioni\" sono maggiormente diffuse nella Sicilia sud orientale, particolarmente nelle province di Ragusa, Siracusa, Catania, Agrigento, Enna, Caltanissetta; sono presenti anche in altre regioni del Meridione d'Italia: Bari, Taranto, Frosinone, Latina, Salerno, Napoli e Piacenza. In Italia vi aderiscono circa 61 congregazioni."}
{"id": "1604418", "revid": "339392", "url": "https://it.wikipedia.org/wiki?curid=1604418", "title": "L'aborto nella Bibbia", "text": ""}
{"id": "1604421", "revid": "1573940", "url": "https://it.wikipedia.org/wiki?curid=1604421", "title": "Cribrinopsis", "text": "Cribrinopsis \u00e8 un genere di anemoni di mare della famiglia Actiniidae.\nTassonomia.\nComprende le seguenti specie:"}
{"id": "1604423", "revid": "1516566", "url": "https://it.wikipedia.org/wiki?curid=1604423", "title": "Onorato Bacchetti", "text": "Nel 1845 fu assistente alla cattedra di Stefano Stagi, che nel 1839 dall'insegnamento della botanica era passato a quello della materia medica nell'Universit\u00e0 di Pisa.\nBacchetti fu un grande amico di Carlo Matteucci, a tal punto che lo volle con s\u00e9 a Parigi ad assistere agli insegnamenti di Magendie e di Bernard.\nIl Prof. Bacchetti si distinse nell'Ateneo Pisano per il fatto di aver insegnato la Medicina agli studenti greci e corsi, che in allora frequentavano in gran numero quella Universit\u00e0.\nIl suo insegnamento ufficiale di materia medica a Pisa inizi\u00f2 nel 1859, e rapidamente divenne professore ordinario, ricoprendo tale incarico fino al 1885.\nLa prima sede del museo di materia medica fu in un locale vicino al gabinetto di storia naturale: successivamente le sue lezioni si tennero presso due stanze nel Palazzo della Sapienza, quindi gli furono concesse delle aule nella scuola medico-chirurgica.\nIl nome di Onorato Bacchetti figura tra i nomi degli studenti che hanno combattuto la Battaglia di Curtatone e Montanara contro gli Austriaci.\nA distanza di un mese dalla battaglia, con decreto del 23 giugno 1848 fu nominato tenente segretario del consiglio di disciplina del battaglione universitario."}
{"id": "1604425", "revid": "6923", "url": "https://it.wikipedia.org/wiki?curid=1604425", "title": "LNER", "text": ""}
{"id": "1604426", "revid": "61051", "url": "https://it.wikipedia.org/wiki?curid=1604426", "title": "Cribrinopsis fernaldi", "text": "Cribrinopsis fernaldi \u00e8 un anemone di mare della famiglia Actiniidae.\nDescrizione.\nAnemone di colore rosso accesso, arancio o bianco, traslucido, con striature ondulate trasversali, pi\u00f9 scure, sui tentacoli ricchi di protuberanze biancastre. Il disco orale ha linee rosa o gialle che partono dal centro verso l'esterno.\nDistribuzione e habitat.\nDall'Alaska allo stato di Washington, fino a 300 metri di profondit\u00e0."}
{"id": "1604428", "revid": "6923", "url": "https://it.wikipedia.org/wiki?curid=1604428", "title": "London and North Eastern Railway", "text": ""}
{"id": "1604429", "revid": "729019", "url": "https://it.wikipedia.org/wiki?curid=1604429", "title": "Trichomoniasi vaginale", "text": "La trichomoniasi vaginale \u00e8 una malattia infettiva, causata da parassiti del genere \"Trichomonas\", la cui trasmissione avviene per via sessuale. Per quanto riguarda le donne, la sua incidenza diminuisce una volta raggiunta la menopausa; esse possono anche trasmettere il protozoo durante la gravidanza ai loro figli.Negli uomini sono soggette ad infezione uretra e prostata.\nIl genoma del \"Trichomonas\", in quanto organismo eucariote, \u00e8 similare, anche come quantit\u00e0 di geni, a quello umano.\nEpidemiologia.\nLa trichomoniasi vaginale \u00e8 la pi\u00f9 frequente infezione sessualmente trasmessa al mondo, in particolare nei Paesi del Terzo Mondo. I due terzi delle donne si infettano dopo un unico rapporto sessuale (si tratta di una malattia estremamente contagiosa). Il protozoo viene isolato nel 30-40% dei partner.\nEziologia.\nLa causa \u00e8 l'organismo parassitario chiamato \"Trichomonas vaginalis\". Aggredendo la vagina, l'uretra e la prostata, l'infezione impedisce al glicogeno di trasformarsi in acido lattico; questo favorisce l'innalzamento del pH e, di conseguenza, il proliferare di elementi parassitari.\nClinica.\nI sintomi e i segni clinici sono: prurito, disuria, dispareunia, uretrite.\nTrattamento.\nL'utilizzo di farmaci quali il metronidazolo \u00e8 il trattamento che fornisce migliori risultati; bisogna trattare, non soltanto il paziente ma anche chiunque stia avendo rapporti sessuali con lui. Durante la gravidanza, per via del possibile pericolo, \u00e8 preferito il clotrimazolo tramite uso topico. La farmaco-resistenza attualmente \u00e8 in aumento.\nComplicanze.\nLa trichomoniasi vaginale \u00e8 una infezione con andamento cronico e pu\u00f2 causare la formazione di lesioni precancerose e il possibile contagio da HIV.\nAnche per questo motivo rivestono un ruolo fondamentale sia la profilassi, che la prevenzione."}
{"id": "1604430", "revid": "110157", "url": "https://it.wikipedia.org/wiki?curid=1604430", "title": "Palho\u00e7a", "text": "Palho\u00e7a \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Florian\u00f3polis."}
{"id": "1604432", "revid": "104458", "url": "https://it.wikipedia.org/wiki?curid=1604432", "title": "Armin Bittner", "text": "Fino alla riunificazione tedesca (1990) gareggi\u00f2 per la nazionale tedesca occidentale.\nFu uno dei protagonisti dello slalom speciale tra la fine degli anni 1980 e i primi anni 1990, riuscendo in carriera a ottenere sette successi in Coppa del Mondo e due Coppe del Mondo di specialit\u00e0 consecutive (nel 1988-1989 e nel 1989-1990); vinse anche due medaglie, sempre tra i pali stretti, ai Campionati mondiali.\nBiografia.\nCarriera sciistica.\nStagioni 1982-1989.\nSpecialista delle prove tecniche originario di Kr\u00fcn, Bittner debutt\u00f2 in campo internazionale in occasione dei Mondiali juniores di Auron 1982; in Coppa del Mondo ottenne il primo piazzamento nello slalom speciale di \u00c5re del 23 febbraio 1986 (12\u00ba) e il primo podio il 21 dicembre 1986, quando vinse lo slalom speciale di Hinterstoder. Nella medesima specialit\u00e0 ai Mondiali di Crans-Montana 1987, sua prima partecipazione iridata, vinse la medaglia di bronzo piazzandosi alle spalle del connazionale Frank W\u00f6rndl e dell'austriaco G\u00fcnther Mader.\nEsord\u00ec ai Giochi olimpici invernali a , piazzandosi 26\u00ba nello slalom gigante, 11\u00ba nella combinata e non completando lo slalom speciale. Nella successiva stagione 1988-1989 in Coppa del Mondo ottenne quattro podi con due vittorie (tra le quali quella del 15 gennaio sulla Ganslern di Kitzb\u00fchel) e vinse la sua prima Coppa del Mondo di slalom speciale, superando in classifica l'italiano Alberto Tomba di 5 punti; sempre nel 1989 partecip\u00f2 anche ai Mondiali di Vail, dove vinse la medaglia d'argento nello slalom speciale nella gara vinta dall'austriaco Rudolf Nierlich.\nStagioni 1990-1995.\nAnche nella stagione 1989-1990 Bittner vinse la coppa di cristallo di slalom speciale, con 55 punti di vantaggio su Tomba e sul norvegese Ole Kristian Furuseth secondi a pari merito; sal\u00ec sette volte sul podio e colse quattro vittorie, tra le quali quelle nella prestigiose gare della Podkoren di Kranjska Gora il 7 gennaio e della Planai di Schladming il 12 gennaio e il suo ultimo successo in carriera, a Veysonnaz il 4 marzo. In classifica generale fu 4\u00ba, suo miglior piazzamento nel circuito. Ai Mondiali di Saalbach-Hinterglemm 1991, sua ultima presenza iridata, lo sciatore bavarese fu 15\u00ba nello slalom gigante e 6\u00ba nello slalom speciale, mentre l'anno dopo ai XVI Giochi olimpici invernali di non complet\u00f2 n\u00e9 lo slalom gigante n\u00e9 lo slalom speciale.\nIl 29 novembre 1992 conquist\u00f2 a Sestriere il suo ultimo podio in Coppa del Mondo, chiudendo 3\u00ba a pari merito con l'austriaco Hubert Strolz nello slalom speciale vinto dall'italiano Fabrizio Tescari davanti all'austriaco Michael Tritscher; il suo ultimo piazzamento nel massimo circuito internazionale fu il 5\u00ba posto ottenuto nello slalom speciale del 6 febbraio 1994 a Garmisch-Partenkirchen. Alla sua ultima presenza olimpica, , non port\u00f2 a termine la prova di slalom speciale; in seguito prese ancora parte ad alcune prove minori fino al definitivo ritiro, avvenuto in occasione di una gara giovanile disputata a San Candido il 23 dicembre 1994.\nCarriera da allenatore.\nNel 2010 \u00e8 divenuto allenatore nei quadri della Federazione sciistica della Germania, responsabile delle prove tecniche della nazionale tedesca femminile.\nAltre attivit\u00e0.\nDal 1995 al 2010 \u00e8 stato commentatore sportivo per la televisione tedesca ZDF; \u00e8 sposato con Regine M\u00f6senlechner, a sua volta sciatrice alpina.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1604442", "revid": "122246", "url": "https://it.wikipedia.org/wiki?curid=1604442", "title": "Serie B1 1997-1998 (pallavolo maschile)", "text": "La Serie B1 1997-1998 si \u00e8 svolta dal 25 ottobre 1997 al 17 maggio 1998: al torneo hanno partecipato cinquantacinque squadre di club italiane.\nRegolamento.\nFormula.\nLe squadre, divise in quattro gironi, hanno disputato un girone all'italiana, con gare di andata e ritorno, per un totale di ventisei giornate; al termine della \"regular seson\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nRegular season.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:"}
{"id": "1604443", "revid": "177744", "url": "https://it.wikipedia.org/wiki?curid=1604443", "title": "Pinhalzinho", "text": "Pinhalzinho \u00e8 il nome di diversi comuni:"}
{"id": "1604444", "revid": "125824072", "url": "https://it.wikipedia.org/wiki?curid=1604444", "title": "Tony Colombo", "text": "Biografia.\nA sette anni ha inciso il suo primo lavoro discografico dal titolo \" ' A villeggiante\" vendendo 23.000 copie. A nove anni ha iniziato la sua prima tourn\u00e9e in Europa.\nNel 1995 ha partecipato al Forum di Assago a Milano come unico cantante neomelodico presente riuscendo ad attirare l'attenzione della platea. Nel 1996 si \u00e8 esibito in Belgio con un numero di spettatori vicino ai 5.000, per lo pi\u00f9 emigranti italiani. \nNel 2001 ha ricevuto il premio \"rivelazione dell'anno\" consegnato dal sindaco di Palermo.\nNel 2002 \u00e8 arrivato in semifinale all'accademia della canzone di Sanremo con la canzone \"L'anima\".\nIl 15 ottobre 2004 si \u00e8 esibito al Palacatania davanti a 4000 persone.\nNel 2007 ha ricevuto il premio come \"Miglior interprete neomelodico\".\nNel 2008 ha pubblicato il DVD \"Il cuore\" in un concerto che si \u00e8 tenuto al Teatro Golden di Palermo registrando il tutto esaurito.\nIl 30 maggio 2009 ha realizzato un concerto al Velodromo \"Paolo Borsellino\" di Palermo esibendosi davanti a 6000 persone.\nNel 2010 si \u00e8 esibito nella piazza Mercato di Napoli davanti a 30.000 persone presentato da Aida Yespica. Sempre in quest'anno ha firmato il suo primo contratto con la casa discografica Warner Music Italy. Ha partecipato alle selezioni di Nuova Generazione per Sanremo 2010 con la canzone \"Un altro amore dentro te\", non venendo per\u00f2 nuovamente accettato. \nIl 25 gennaio 2011 \u00e8 uscito l'album \"Il principe e il povero\", prodotto da Seamusica e distribuito in Italia dalla Warner Music Italy.\nNel 2011 ha fondato in collaborazione con Luca Barbato la casa di registrazione Dea Sound. Nel 2012 esce il suo nuovo lavoro discografico intitolato \"6 x me\" distribuito dalla Seamusica.\nNel 2013 ha inciso il suo ventiduesimo album intitolato \"Solo\" prodotto e distribuito da Seamusica.\nIl 4 maggio 2013 si \u00e8 esibito all'Arena Flegrea (Napoli), in una serata presentata da Cristiano Malgioglio e Alba Parietti, davanti a una platea di 7000 persone.\nNel 2014 ha inciso il suo ventitreesimo lavoro discografico intitolato \"\u00c8 guerra aperta\". Il 30 marzo si \u00e8 esibito al teatro Palapartenope di Napoli registrando il tutto esaurito.\nA partire dal 25 ottobre 2014 entra a far parte del cast della decima edizione del Talent show di Rai 1 \"Ballando con le stelle\".\nNel 2015 ha inciso il suo nuovo lavoro discografico \"Quello che vorrei\". Il 26 maggio si \u00e8 esibito di nuovo al Palapartenope affiancato dalla showgirl argentina Bel\u00e9n Rodr\u00edguez registrando ancora una volta il tutto esaurito.\nNel 2016 ha pubblicato il nuovo album \"Sicuro\". La copertina del disco, realizzata dal grafico Donato Sibona, mostra l'artista nei panni di un robot.\nIl 20 aprile 2018 \u00e8 uscito il singolo \"Ti aspetto all'altare\" che ha registrato pi\u00f9 di 46 milioni di visualizzazioni entrando a far parte del 1\u00ba posto in tendenza su YouTube.\nIl 7 ottobre 2020 ha annunciato di volersi ritirare dal mondo della musica attraverso il suo profilo Instagram dopo la pubblicazione di un ultimo album.\nControversie.\nIl 28 Marzo 2019 ha sposato a Napoli Tina Rispoli, vedova del boss della camorra Gaetano Marino, con una cerimonia su cui \u00e8 stata poi aperta un'inchiesta dalla Procura Antimafia."}
{"id": "1604445", "revid": "122422363", "url": "https://it.wikipedia.org/wiki?curid=1604445", "title": "Barbagia di Belv\u00ec", "text": "La Barbagia di Belv\u00ec (Barb\u00e0gia 'e Breb\u00ec in sardo) \u00e8 una regione storica della Sardegna centrale. Corrisponde alla parte centrale della Barbagia e si trova tra le regioni della Barbagia Mandrolisai a nord-ovest il Sarcidano e la Barbagia di Se\u00f9lo a sud. Ne fanno parte i comuni di Tonara, Aritzo, Belv\u00ec, Gadoni e Meana Sardo. Nel medioevo era una curatoria del giudicato d'Arborea, chiamata in precedenza Barbagia di Meana, dall'omonimo paese.\nGeografia fisica.\nLa regione si trova sul versante meridionale del Gennargentu in una zona ricca di boschi e sorgenti attraversata dal Flumendosa. Una caratteristica della zona sono i cosiddetti \"tacchi\", altipiani calcarei incisi e separati da profonde vallate, alti qualche centinaio di metri, che poggiano su un substrato di scisti grigi e porfidi rossastri. Un esempio \u00e8 costituito dal Tacco Texile di Aritzo, che dal 1993 \u00e8 Area naturale protetta.\nUna parte del territorio fa parte del progetto per la realizzazione del Parco nazionale del Golfo di Orosei e del Gennargentu.\nAd oggi l'economia della Barbagia \u00e8 ancora fortemente legata alla pastorizia e ad attivit\u00e0 agricole integrative che nella Barbagia di Belv\u00ec si specializzano nella coltivazione di alberi da frutto e nel commercio di castagne e nocciole.\nLa zona \u00e8 raggiungibile anche in ferrovia grazie al Trenino Verde mediante la linea Isili-Sorgono\nEconomia.\nTurismo.\nLe attrattive turistiche della zona sono legate a siti di interesse naturalistico, alle specialit\u00e0 gastronomiche (formaggi, carni, salumi, dolci e vini) e ad alcuni siti di interesse architettonico.\nFra le attrattive naturalistiche meritano una citazione:\nPresenti nella zona anche:\nFra le specialit\u00e0 gastronomiche che si possono gustare nella zona si indicano:\nFra i monumenti architettonici sono da citare:"}
{"id": "1604447", "revid": "287204", "url": "https://it.wikipedia.org/wiki?curid=1604447", "title": "Barbagia di Belvi", "text": ""}
{"id": "1604448", "revid": "1573940", "url": "https://it.wikipedia.org/wiki?curid=1604448", "title": "Cribrinopsis crassa", "text": "Cribrinopsis crassa () \u00e8 un anemone di mare della famiglia Actiniidae, endemico del mar Mediterraneo.\nDescrizione.\nAnemone caratterizzato da tentacoli retrattili dalla forma tozza, piuttosto corti, di colore generalmente verde per via della presenza di alghe zooxantelle ma anche blu, azzurro, sempre con punta violacea.\nBiologia.\nSi nutre prevalentemente di notte. Spesso in simbiosi col gambero \"Periclimenes amethysteus\" o \"Periclimenes sagittifer\".\nRiproduzione.\nSi riproduce in modo sia sessuato che asessuato.\nDistribuzione e habitat.\nEndemico del Mar Mediterraneo, non comune. Reperibile su fondali rocciosi, mai su sabbia, da 0 a 50 metri di profondit\u00e0."}
{"id": "1604452", "revid": "1543377", "url": "https://it.wikipedia.org/wiki?curid=1604452", "title": "Ferrovie della Corsica", "text": "Per ferrovie della Corsica (in francese Chemins de fer de la Corse, in corso \"Cammini di ferru di a Corsica\") s'intende una rete di linee ferroviarie a scartamento metrico le quali collegano tra loro i due capoluoghi dipartimentali della Corsica, Ajaccio e Bastia, e la costa della Balagna, con le localit\u00e0 di Calvi e Isola Rossa.\nDal 2012 \u00e8 gestita dalla Chemins de fer de la Corse, una societ\u00e0 anonima a capitale misto (in francese \"Soci\u00e9t\u00e9 anonyme d'economie mixte\") la cui maggioranza del capitale sociale \u00e8 in mano alla \"Collectivit\u00e9 territoriale de Corse\" (CTC). Il traffico lungo la stessa \u00e8 di tipo passeggeri, con una forte connotazione turistica.\nLa ferrovia \u00e8 soprannominata dagli abitanti locali \"U trinichellu\" (in corso, \"il trenino\").\nRete.\nLa rete \u00e8 composta da due linee ferroviarie:\nFino al 1943 fu in esercizio una terza linea, quella della Costa Orientale, che si diramava dalla Bastia \u2013 Ajaccio all'altezza di Casamozza e, a partire dal 1935, giungeva fino a Porto Vecchio. Alla sua massima estensione fu lunga 130\u00a0km.\nStoria.\nPrimi progetti: dalla ferrovia sardo-corsa alla concessione Cotillard-Champouillon.\nIl primo progetto di una strada ferrata che coinvolse la Corsica risale al 1855 e fu quello avanzato dall'esercito francese relativo ad una linea sardo-corsa che riducesse i tempi di collegamento fra Marsiglia e l'Algeria. A quel tempo, la colonia africana era raggiungibile in cinquanta ore via mare, mentre la percorrenza si sarebbe potuta ridurre a trentacinque ore, se fosse stata costruita una Bastia \u2013 Bonifacio e una corrispondente linea ferroviaria in Sardegna.\nIl progetto, in seguito esteso anche ad una linea Porto Vecchio \u2013 Ajaccio per dotare anche quest'ultima citt\u00e0 di un collegamento ferroviario, fu poi accantonato nel 1864. Le cause possono essere fatte risalire al mutato contesto geopolitico, come l'Unit\u00e0 d'Italia, e alla riconosciuta priorit\u00e0 ad un progetto pi\u00f9 interno, come la Bastia \u2013 Ajaccio, utile a collegare i due capoluoghi dipartimentali.\nNel febbraio 1868, il Ministero dei Lavori Pubblici francese assegn\u00f2 all'Amministrazione dei \"Pont et Chauss\u00e9es \"(\"Ponti e strade\", in lingua italiana) il compito di redigere un nuovo progetto ferroviario tra Bastia e Ajaccio. L'idea principale fu quella di collegare le due citt\u00e0 scavalcando i 1163 metri della Bocca di Vizzavona grazie al sistema a cremagliera Fell. Due furono i progetti in questo senso: quello risalente il Golo e quello passante per Aleria; fu presentata anche un'alternativa ad aderenza naturale, passante per Porto Vecchio. I tre progetti era tutti a scartamento ridotto da 1100 mm. Il rapporto definitivo dell'Ingegnere capo dei \"Pont et Chauss\u00e9es\" fu presentato il 16 agosto dell'anno seguente; rispetto alle prime idee, ai progetti a cremagliera Fell furono affiancate delle corrispondenti alternative, pi\u00f9 lunghe, ad aderenza naturale.\nL'anno seguente fu poi presentata una Bastia \u2013 Sartene \u2013 Ajaccio all'interno del quale Corte avrebbe avuto un collegamento ferroviario tramite una diramazione via Aleria.\nIl 20 settembre 1874 i signori Cotillard e Champouillon presentarono domanda di concessione per una strada ferrata Bastia \u2013 Bonifacio e le sue diramazioni Aleria \u2013 Corte e Bonifacio \u2013 Ajaccio, riprendendo in parte i progetti della \"Ponts et Chauss\u00e9es\". La loro richiesta prevedeva la costruzione di una linea a scartamento metrico e con un'acclivit\u00e0 massima del 25 per mille, allo scopo di economizzare sulle spese ed evitare l'impiego di cremagliere. L'anno seguente fu presentato dai richiedenti un nuovo progetto, pi\u00f9 tortuoso del precedente per evitare l'escavazione di alcune gallerie, ma anche pi\u00f9 acclive, dato che offriva pendenze anche al 30 per mille. In seguito, i due costituirono una societ\u00e0 anonima e poi rinunciarono dato che la loro domanda non aveva ottenuto la dichiarazione di pubblica utilit\u00e0 e quindi la possibilit\u00e0 di ottenere finanziamenti statali.\nL'intervento dello stato e la costruzione delle prime linee.\nNel 1877, una decisione del Ministero dei lavori pubblici francese prescriveva l'adozione dello scartamento metrico con rotaie Vignoles dal peso di 20\u00a0kg al metro lineare per quattro linee ferroviarie in Corsica: la Bastia \u2013 Ajaccio, la Ponte Leccia \u2013 Calvi, la Casamozza \u2013 Bonifacio e la Ajaccio \u2013 Propriano. Per la prima fu suggerita inoltre un'acclivit\u00e0 massima del 20 per mille, mentre per le altre tre essa pot\u00e9 essere elevata al 25 per mille.\nLa decisione ministeriale entrava nell'ottica del \"Piano Freycinet\" che intendeva dotare la Francia di nuove linee ferroviarie definite di \"interesse generale\". Presentato nel 1878, ed approvato con la Legge 17 luglio 1879, il Piano prevedeva la possibilit\u00e0 di finanziare tre linee corse: la Ponte Leccia \u2013 Calvi, la Casamozza \u2013 Bonifacio e la Ajaccio \u2013 Propriano. La Bastia \u2013 Ajaccio fu invece finanziata da una legge specifica, promulgata il 15 giugno 1878 e la sua costruzione fu assunta direttamente dallo Stato francese.\nPochi mesi dopo, il 7 dicembre si svolse la cerimonia inaugurale dei lavori della Bastia \u2013 Ajaccio. I primi cantieri tuttavia furono avviati concretamente solo nel febbraio 1880 ed erano relativi alle gallerie di Torreta, nei pressi di Bastia, e d'Aspretto, vicino ad Ajaccio.\nNel 1882 le linee Ponte Leccia \u2013 Calvi e Casamozza \u2013 Ghisonaccia furono considerate di \"pubblica utilit\u00e0\". Si aprirono le trattative con la \"Compagnie de Chemins de Fer D\u00e9partementaux\" (CFD), intenzionata a costruire ed esercire le due linee, che culminarono con l'approvazione di una Convenzione tra il Ministero dei Lavori Pubblici francese e la societ\u00e0 ferroviaria. All'interno di quest'accordo la CFD si impegnava ad esercire per quindici anni, con possibilit\u00e0 di rinnovo ogni tre, la Bastia \u2013 Ajaccio e a costruire la Ajaccio \u2013 Propriano e la Ghisonaccia \u2013 Bonifacio solamente nel caso esse avessero ottenuto la dichiarazione di pubblica utilit\u00e0. I lavori per la costruzione delle due nuove linee iniziarono nel 1886.\nIl 1\u00ba febbraio 1888 furono aperte all'esercizio le tratte Bastia \u2013 Corte e Casamozza \u2013 Tallone. Il 18 luglio la linea della Costa orientale raggiunse Ghisonaccia. Il 10 gennaio dell'anno successivo fu aperta la Ponte Leccia \u2013 Palasca, mentre Calvi fu raggiunta dalla stessa linea solo il 15 novembre 1890.\nLa linea per Ajaccio fu aperta completamente all'esercizio il 3 dicembre 1894: negli anni precedenti il tronco centrale Bocognano \u2013 Vivario era stato aperto gi\u00e0 nel 1889, mentre il Vivario \u2013 Vizzavona solo dopo il completamento del ponte sul Vecchio, nel 1892.\nGli anni della CFD.\nLa \"Compagnie de Chemins de Fer D\u00e9partementaux\" (CFD) resse le sorti della rete ferroviaria della Corsica fino al 1945.\nNegli anni venti e trenta del XX secolo la societ\u00e0 ferroviaria riprese i lavori della linea della Costa Orientale: il 15 settembre 1930 apr\u00ec all'esercizio il tronco Ghisonaccia \u2013 Solenzara, mentre Porto Vecchio fu raggiunta il 21 settembre 1935. Il collegamento tra Porto Vecchio e Bonifacio, la citt\u00e0 che doveva essere punto terminale dalla strada ferrata della costa orientale secondo la Convenzione stipulata con lo Stato francese, non fu oggetto di lavori.\nGli eventi bellici della seconda guerra mondiale provocarono diversi danni al materiale rotabile e alle infrastrutture. Soprattutto la linea della Costa Orientale fu pesantemente danneggiata dall'esercito tedesco in ritirata nel 1943.\nIl secondo dopoguerra.\nNel 1945, la CFD rinunci\u00f2 alla gestione delle linee ferroviarie della Corsica, a causa delle distruzioni provocate dal conflitto bellico. Lo Stato francese assunse quindi l'esercizio diretto, affidandolo alla \"Ponts et Chauss\u00e9es\" del ministero dei Lavori Pubblici.\nLa \"Ponts et Chauss\u00e9es \"si pose l'obiettivo di ristrutturare le linee quel minimo necessario per garantire un esercizio. La ferrovia della Costa Orientale, visti i danni rilevanti, fu invece abbandonata definitivamente. Si decise anche di dieselizzare la rete e per questo motivo nel 1949 furono commissionate alla Renault otto automotrici X-200 di tipo ABH8.\nNel 1955 si pavent\u00f2 la chiusura della linea della Balagne, la Ponte Leccia \u2013 Calvi, ma le proteste della popolazione impedirono la soppressione del servizio. Cinque anni dopo, fu minacciata la chiusura dell'intera rete, ma anche in questo caso l'opinione pubblica si volse a sfavore dell'iniziativa, quindi l'esercizio prosegu\u00ec.\nLa gestione era comunque deficitaria. Nel 1965, il governo francese decise di riaffidare l'amministrazione della rete ad una societ\u00e0 privata, la \"Soci\u00e9t\u00e9 auxiliaire des exploitations de chemins de fer secondaires\" (SACFS). Questa compagnia ammodern\u00f2 la linea, acquistando automotrici di seconda mano dalle altre linee ferroviarie a scartamento metrico francesi che in quel periodo venivano chiuse. Istitu\u00ec inoltre il servizio \"tramway de la Balagne\" lungo il tronco fra Isola Rossa e Calvi che si trovava a ridosso della costa e delle spiagge aperte al turismo. Nonostante gli investimenti, il deficit non fu coperto e nel 1972 la SACFS fall\u00ec.\nLe due linee ferroviarie rischiarono nuovamente la chiusura; la \"Chemins de Fer et Transport Automobile\" (CFTA) fu assunta della loro amministrazione provvisoria il 2 febbraio 1972. La CFTA ordin\u00f2 proprio alla CFD, in quegli anni operante anche nel campo della fornitura di materiale rotabile, la costruzione di cinque automotrici di tipo \"X 2000\" che entrarono in servizio tra il 1975 e il 1976. Nel 1981, la CFD forn\u00ec due nuove automotrici di tipo \"X 5000\".\nL'esercizio della SNCF e l'acquisizione dell'amministrazione corsa.\nNel 1983 l'esercizio della rete ferroviaria corsa fu assunto dalla Soci\u00e9t\u00e9 Nationale des Chemins de Fer (SNCF). Nel 1986 lo Stato francese confer\u00ec all'amministrazione regionale della Corsica (dal 1991, \"Collectivit\u00e9 territoriale de Corse\") l'autorit\u00e0 di organizzare i trasporti ferroviari regionali.\nSulla base di tali poteri e in ossequio alle disposizioni europee in materia di liberalizzazione ferroviaria, nel 2000 la CTC stabil\u00ec che l'assegnazione dell'esercizio della rete ferroviaria regionale non avvenisse tramite decreto, ma tramite un apposito bando di gara, aperto ad altre societ\u00e0 ferroviarie. L'assegnazione fu vinta dalla SNCF che stipul\u00f2 con la \"Collectivit\u00e9\" un contratto di servizio (\"d\u00e9l\u00e9gation de service public\", DSP), di durata novennale, che sarebbe entrato in vigore il 1\u00ba settembre 2001.\nL'anno seguente, con la legge 22 gennaio 2002, n. 92, la \"Collectivit\u00e9\" ottenne dal demanio francese la propriet\u00e0 della linee ferroviarie regionali. Grazie alla possibilit\u00e0 di attingere a fondi europei, la CTC avvi\u00f2 quindi un programma di ristrutturazione e rilancio della rete, con l'obiettivo di rinnovare 122 chilometri di linea, di acquistare dodici nuove automotrici e di mettere in sicurezza l'intera infrastruttura. La societ\u00e0 ferroviaria francese dapprima eserc\u00ec la rete all'interno della branca autonoma denominata \"Chemins de fer de la Corse\" (CFC), in seguito con il marchio \"TER Corse\".\nNell'agosto 2010, alla scadenza dei nove anni del DSP, la \"Collectivit\u00e9\" decise di rinnovare di un anno la durata del contratto. Il protocollo che consent\u00ec la proroga venne approvato dall'Assemblea di Corsica durante la sessione straordinaria del 16 e del 17 dicembre dello stesso anno.\nL'anno seguente la CTC prorog\u00f2 la concessione di altri quattro mesi, fino al termine dell'anno solare, con l'intenzione di sostituirsi alla SNCF o assumendo l'esercizio diretto tramite una \"Soci\u00e9t\u00e9 Publique Locale\" (SPL) o svolgendolo tramite una \"Soci\u00e9t\u00e9 d'\u00c9conomique Mixte\" (SEM). Fu preferita la seconda opzione che port\u00f2 all'istituzione della Chemins de fer de la Corse (CFC), il cui capitale \u00e8 apportato per il 55% dalla CTC e per il 15% dalla SNCF. La nuova CFC ha assunto l'esercizio il 1\u00ba gennaio 2012.\nServizio.\nIl servizio \u00e8 principalmente di tipo passeggeri e comprende servizi interurbani e suburbani. Dall'autunno alla primavera il servizio \u00e8 ridotto. Durante la stagione estiva e turistica, il servizio consta di:\nIl trasporto merci \u00e8 ridotto e di tipo postale.\nMateriale rotabile.\nIl materiale rotabile circolante sulla rete ferroviaria dell'isola \u00e8 composto da automotrici e relative rimorchiate.\nLe automotrici in esercizio sono ventitr\u00e9:\nLe rimorchiate sono essenzialmente delle automotrici Billard &amp; Cie, demotorizzate, ricarrozzate e ridipinte. In particolare:\nAltre cinque automotrici AMG 800 sono state ordinate dalla SNCF per un importo di 48 milioni di Euro. Sono dotate di 104 posti a sedere, con ambiente climatizzato, vetri panoramici e velocit\u00e0 commerciale massima di 100\u00a0km/h. A seguito di problemi all'impianto frenante, sia la circolazione delle automotrici gi\u00e0 consegnate sia la consegna di quelle nuove era stata temporaneamente sospesa, ma almeno dal 2018 le AMG 800 sono normalmente in esercizio.\nIn origine le \"X 200-ABH8\" erano otto. Due sono state radiate per incidenti: la 205 nel 1983 e la 208 nel 1967. Altre due, la 202 e la 207, sono ferme al deposito ferroviario di Casamozza, utilizzate per i pezzi di ricambio. La 203 \u00e8 stata demolita nel 1980.\nLa X 2003 ha subito un incendio e in seguito \u00e8 stata acquistata dalla \"Compagnie ferroviaire du Sud de la France\" (CFSF) che l'hanno reimmatricolata come X 307, per impiegarla sulle linee provenzali."}
{"id": "1604458", "revid": "18323", "url": "https://it.wikipedia.org/wiki?curid=1604458", "title": "Classe 50", "text": "La Classe 50 \u00e8 stata quella di minor cilindrata tra quelle del Motomondiale. Si disput\u00f2 tra il 1962 e il 1983; dall'anno seguente fu sostituita dalla Classe 80.\nStoria.\nLa prima idea di un Campionato del mondo per le 50 \u00e8 della fine degli anni cinquanta, in seguito all'istituzione, in diversi Paesi, di campionati riservati a questa cilindrata.\nNel 1961 la FIM, rispondendo alle sempre pi\u00f9 pressanti richieste, istitu\u00ec la \"Coppa Europa\", una serie di gare internazionali per le 50, al fine di testare il regolamento per un futuro Mondiale. Nella serie si fecero notare le tedesche Kreidler, che si imposero in cinque delle otto gare disputatesi.\nDerivate da un modello stradale, le Kreidler avevano telai alleggeriti, testa e cilindri modificati, due carburatori Bing da 16\u00a0mm (poi da 17\u00a0mm), oltre a freni e sospensioni migliorati. \nIl motore erogava 18 CV, raggiungeva 18.000 rpm e spingeva il ciclomotore a circa 160\u00a0km/h.\nVisto il successo della Coppa Europa, la FIM introdusse, nel 1962, la Classe 50 tra quelle del Motomondiale. In quella prima edizione fu la Suzuki a vincere, con il pilota Ernst Degner. Quest'ultimo, ex pilota delle tedesco-orientali MZ 125, era scappato dalla DDR con la famiglia e, soprattutto, con i segreti delle velocissime due tempi di Zschopau: la Suzuki \"RM 62\", infatti, riprendeva un prototipo della MZ progettata dal geniale Walter Kaaden. A contrastare le Suzuki vi erano la Kreidler, una due tempi dotata di cambio a 12 rapporti, con quattro marce a tre riduzioni, e la Honda CR 110, una monocilindrica a 4 tempi con distribuzione bialbero a quattro valvole. Dopo pochi anni la lotta per il titolo si restrinse alle due giapponesi, con la Kreidler a fare da comprimaria, limitata dalla derivazione delle sue moto da un mezzo stradale, mentre Honda e Suzuki si esercitavano in progetti arditi: bicilindriche a due o quattro tempi dai regimi di rotazione elevatissimi. La Honda CR 114, iridata nel 1965, sfruttava i 22.000 giri/min del suo motore a 4 tempi bicilindrico con distribuzione bialbero.\nIl predominio giapponese termin\u00f2 con la stagione 1968: per limitare i costi (e dare qualche possibilit\u00e0 di vittoria alle Case europee) la FIM introdusse la limitazione a uno del numero dei cilindri e, dal 1970, del numero dei rapporti a 6. La Suzuki dovette abbandonare lo sviluppo del nuovo motore tricilindrico di 50 cc, composto da elementi talmente minuscoli che per realizzarli e assemblarli aveva dovuto ricorrere all'opera di cesellatori e orologiai. Ad approfittarne, nel 1969, fu la spagnola Derbi, portata alla vittoria da \u00c1ngel Nieto, che si ripet\u00e9 anche nel 1970. La stagione 1971 fu quella del primo trionfo della Kreidler, che correva sotto le insegne dell'importatore olandese Van Veen. Singolare il campionato 1972, risolto \"all'ultimo secondo\", nel vero senso della parola: poich\u00e9 sia Nieto che Jan de Vries (il campione uscente) avevano conquistato durante la stagione lo stesso numero di punti, lo stesso numero di vittorie e lo stesso numero di secondi posti, si decise di determinare il vincitore sommando i tempi delle gare in cui entrambi erano arrivati in fondo. Prevalse lo spagnolo per appena 21 secondi e mezzo. De Vries si rifece nel 1973.\nLe Kreidler si ripeterono anche nelle stagioni 1974 e 1975, rispettivamente con l'olandese van Kessel e con Nieto. Lo spagnolo passer\u00e0 l'anno seguente alla Bultaco, con cui conquister\u00e0 i titoli 1976 e 1977, lasciando quello 1978 al connazionale Ricardo Tormo. Le stagioni 1979 e 1980 sono quelle dei titoli di Eugenio Lazzarini, unico italiano campione del mondo della 50: se nel 1979 la conquista del titolo fu agevole, la stagione seguente il pilota marchigiano agguant\u00f2 l'iride con molta pi\u00f9 difficolt\u00e0 (era stato licenziato dalla Kreidler, nonostante il titolo vinto). Dopo un secondo titolo di Tormo, nel 1981, tocc\u00f2 allo svizzero Stefan D\u00f6rflinger vincere i Mondiali 1982 e 1983 (in entrambi i casi davanti a Lazzarini, approdato sulla Garelli 50 GP).\nLa stagione 1983 fu l'ultima della classe 50: dalla stagione seguente, la cilindrata massima della classe fu elevata a 80 cc.\nStatistiche.\nNel motomondiale si sono disputate 22 stagioni di questa classe, per un totale di 172 Gran Premi corsi. Con sei titoli conquistati \u00e8 \u00c1ngel Nieto il pilota che ha ottenuto pi\u00f9 mondiali in questa specifica classe, seguito dal tedesco Hans-Georg Anscheidt con tre titoli. Lo spagnolo Nieto risulta primatista anche per quel che concerne il numero di GP vinti con 27 affermazioni, secondo l'italiano Eugenio Lazzarini con 18 vittorie e terzo Ricardo Tormo con 15. Sempre per quel che riguarda le statistiche dei piloti, la nazione che ha ottenuto pi\u00f9 titoli con i suoi piloti \u00e8 la Spagna con 8 titoli (6 di Nieto e 2 di Tormo), seconda la Germania con 4 titoli (3 di Anscheidt e 1 di Ernst Degner) e terzi i Paesi Bassi con 3 (2 di Jan de Vries e 1 di Henk van Kessel). Con 43 vittorie ottenute dai suoi piloti, la Spagna capeggia anche la graduatoria dei GP vinti per nazionalit\u00e0, con i Paesi Bassi secondi con 37 affermazioni e la Germania terza con 28.\nLe statistiche per case motociclistiche vedono Suzuki e Kreidler essere le marche che hanno ottenuto pi\u00f9 mondiali costruttori con 5 titoli, con la Butalco terza con tre titoli (quattro se conteggiamo un titolo costruttori ottenuto con denominazione Motul Bultaco). La Suzuki con sei titoli \u00e8 la casa motociclistica che ha ottenuto pi\u00f9 titoli mondiali piloti, con la Kreidler a 5 titoli in questa specifica classifica (sette se conteggiamo due titoli piloti vinti come Van Veen-Kreidler). Con 65 vittorie in gara \u00e8 la Kreidler la casa motociclistica che ha ottenuto pi\u00f9 vittorie nei gran premi, con la Suzuki seconda con 30 GP vinti."}
{"id": "1604463", "revid": "985910", "url": "https://it.wikipedia.org/wiki?curid=1604463", "title": "Anita Garibaldi (disambigua)", "text": ""}
{"id": "1604464", "revid": "767487", "url": "https://it.wikipedia.org/wiki?curid=1604464", "title": "Quale amore", "text": "Quale amore \u00e8 un film del 2006 diretto da Maurizio Sciarra, liberamente ispirato al romanzo di Lev Tolstoj \"Sonata a Kreutzer\". \u00c8 stato presentato al Locarno Festival, al Tokyo Film Festival e allo Shanghai Film Festival. \nTrama.\nIn un aeroporto bloccato da una tempesta, Andrea, in viaggio verso gli Stati Uniti d'America dove incontrer\u00e0 i suoi figli, racconta ad uno sconosciuto compagno di viaggio la sua storia: l'incontro con Antonia, pianista emergente, durante un concerto, le nozze nonostante l'opposizione della madre, la nascita dei tre figli, l'incontro di Antonia con Davide, un violinista, che scatena il dramma. Antonia, che aveva abdicato alla propria carriera artistica per amore, vorrebbe infatti tornare alla sua carriera di concertista. Convinto che la moglie lo tradisca e accecato dalla gelosia, Andrea uccide Antonia."}
{"id": "1604469", "revid": "110157", "url": "https://it.wikipedia.org/wiki?curid=1604469", "title": "Alvorada d'Oeste", "text": "Alvorada d'Oeste \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Alvorada d'Oeste."}
{"id": "1604470", "revid": "110157", "url": "https://it.wikipedia.org/wiki?curid=1604470", "title": "Nova Brasil\u00e2ndia d'Oeste", "text": "Nova Brasil\u00e2ndia d'Oeste \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Alvorada d'Oeste."}
{"id": "1604473", "revid": "287204", "url": "https://it.wikipedia.org/wiki?curid=1604473", "title": "S\u00e3o Miguel do Guapor\u00e9", "text": "S\u00e3o Miguel do Guapor\u00e9 \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Alvorada d'Oeste."}
{"id": "1604474", "revid": "287204", "url": "https://it.wikipedia.org/wiki?curid=1604474", "title": "Tipografia Elvetica", "text": "La Tipografia e Libreria Elvetica di Capolago, attualmente quartiere della citt\u00e0 di Mendrisio, fu una casa editrice svizzera del XIX secolo. Attiva nel Canton Ticino dal 1830 al 1853, fu famosa per essere stata la tipografia clandestina dei patrioti del Risorgimento.\nLa Tipografia Elvetica fu fondata nel 1830 dall'esule genovese Alessandro Repetti e diretta da Gino Daelli. Ben presto, grazie alla sua ubicazione in territorio svizzero, divenne un importante punto di riferimento per la pubblicazione di opere patriottiche da diffondere clandestinamente in Italia attraverso il Lombardo-Veneto.\nLa casa editrice godette della collaborazione di Luigi Dottesio, patriota di idee mazziniane che diede notevole impulso alla stampa di libri, giornali e proclami di patrioti ed esuli risorgimentali. Tra i principali autori pubblicati dalla Tipografia Elvetica di Capolago figurarono Gioberti, Guerrazzi, La Farina, Tommaseo, Sismondi, Ferrari, Colletta, Balbo e d'Azeglio.\nL'arresto e l'esecuzione del Dottesio da parte delle autorit\u00e0 austriache (1851) e le crescenti preoccupazioni delle autorit\u00e0 elvetiche, soggette a loro volta a forti pressioni politiche da parte austriaca, costrinsero il proprietario Repetti a chiudere la Tipografia Elvetica nel 1853."}
{"id": "1604476", "revid": "287204", "url": "https://it.wikipedia.org/wiki?curid=1604476", "title": "Seringueiras", "text": "Seringueiras \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Alvorada d'Oeste."}
{"id": "1604480", "revid": "110157", "url": "https://it.wikipedia.org/wiki?curid=1604480", "title": "Alto Alegre dos Parecis", "text": "Alto Alegre dos Parecis \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Cacoal."}
{"id": "1604481", "revid": "1945278", "url": "https://it.wikipedia.org/wiki?curid=1604481", "title": "Castanheiras", "text": "Castanheiras \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Cacoal.\nPopolazione 3.550 persone (2017). Copre un'area di 892,84 km\u00b2."}
{"id": "1604482", "revid": "110157", "url": "https://it.wikipedia.org/wiki?curid=1604482", "title": "Anita Garibaldi (Santa Catarina)", "text": "Anita Garibaldi \u00e8 un comune del Brasile nello Stato di Santa Catarina, parte della mesoregione Serrana e della microregione di Campos de Lages."}
{"id": "1604484", "revid": "110157", "url": "https://it.wikipedia.org/wiki?curid=1604484", "title": "Cacoal", "text": "Cacoal \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Cacoal."}
{"id": "1604485", "revid": "228587", "url": "https://it.wikipedia.org/wiki?curid=1604485", "title": "Fun", "text": ""}
{"id": "1604486", "revid": "110157", "url": "https://it.wikipedia.org/wiki?curid=1604486", "title": "Espig\u00e3o d'Oeste", "text": "Espig\u00e3o d'Oeste \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Cacoal."}
{"id": "1604489", "revid": "228587", "url": "https://it.wikipedia.org/wiki?curid=1604489", "title": "Lettere di Aldo Moro", "text": ""}
{"id": "1604491", "revid": "110157", "url": "https://it.wikipedia.org/wiki?curid=1604491", "title": "Ministro Andreazza", "text": "Ministro Andreazza \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Cacoal.\nPrende il nome dal colonnello M\u00e1rio Andreazza che fu ministro nel periodo del regime militare in Brasile."}
{"id": "1604493", "revid": "110157", "url": "https://it.wikipedia.org/wiki?curid=1604493", "title": "Novo Horizonte do Oeste", "text": "Novo Horizonte do Oeste \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Cacoal."}
{"id": "1604496", "revid": "110157", "url": "https://it.wikipedia.org/wiki?curid=1604496", "title": "Rolim de Moura", "text": "Rolim de Moura \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Cacoal."}
{"id": "1604498", "revid": "110157", "url": "https://it.wikipedia.org/wiki?curid=1604498", "title": "Santa Luzia d'Oeste", "text": "Santa Luzia d'Oeste \u00e8 un comune del Brasile nello Stato di Rond\u00f4nia, parte della mesoregione del Leste Rondoniense e della microregione di Cacoal."}
{"id": "1604501", "revid": "1494169", "url": "https://it.wikipedia.org/wiki?curid=1604501", "title": "Brusque", "text": ""}
{"id": "1604504", "revid": "729019", "url": "https://it.wikipedia.org/wiki?curid=1604504", "title": "Motomondiale 1958", "text": "La stagione 1958 \u00e8 stata la decima del Motomondiale; rispetto al calendario dell'anno precedente il numero delle prove disputate \u00e8 salito a 7 con l'introduzione del nuovo Gran Premio motociclistico di Svezia. Tutti i gran premi si disputavano in Europa e le gare si svolsero nell'arco di poco pi\u00f9 di tre mesi, tra il 2 giugno e il 14 settembre.\nIl contesto.\nNessuna modifica venne introdotta per quanto riguarda i punti assegnati nei singoli GP, cambi\u00f2 per\u00f2 la regolamentazione degli scarti per la classifica finale: vennero considerati validi la met\u00e0 pi\u00f9 uno dei risultati ottenuti con arrotondamento in difetto nel caso di un numero di prove dispari; il numero minimo di risultati fu anche fissato a 3.\nCon il ritiro di Gilera, Moto Guzzi e Mondial, nonch\u00e9 lo scarso sviluppo dei modelli delle case motociclistiche britanniche, la MV Agusta fu libera di spadroneggiare in tutte le classi (sidecar esclusi, dominati dall'equipaggio BMW Schneider-Strau\u00df), incontrando una resistenza scarsa in 350 e 500, classi nelle quali John Surtees riusc\u00ec facilmente a guadagnare il titolo.\nIn 125 invece fu pi\u00f9 dura la concorrenza della Ducati desmodromica che a Monza riusc\u00ec a piazzare cinque piloti (nell'ordine, Spaggiari, Gandossi, Villa, Chadwick e Taveri) ai primi cinque posti.\nLe classi.\nClasse 500.\nTra le marche motociclistiche, si registr\u00f2 il ritiro della AJS. A causa anche del ritiro di buona parte delle squadre ufficiali italiane, si ridusse di molto il numero dei partecipanti ai vari gran premi, in special modo non furono molti i piloti che presero parte continuativamente al campionato mondiale ma molti si limitavano a gareggiare solo nel gran premio della loro nazione.\nJohn Surtees ottenne la vittoria, corredata del giro pi\u00f9 veloce, in tutte le prove in cui prese la partenza e conquist\u00f2 matematicamente il titolo iridato con diverse gare di anticipo sul termine della stagione, seguito in classifica dal compagno di squadra John Hartle.\nDurante una gara fuori calendario si registr\u00f2 anche la scomparsa in un incidente di Keith Campbell, detentore del titolo iridato delle 350 nel motomondiale 1957, che, passato alla guida di una Norton dopo il ritiro della Moto Guzzi, si stava dimostrando uno dei migliori piloti privati in pista e aveva ottenuto gi\u00e0 3 podi nelle prime gare dell'anno.\nClasse 350.\nAncor pi\u00f9 che nella classe regina, il dominio delle due MV Agusta fu ancor pi\u00f9 netto nella 350: Surtees ottenne 6 vittorie in 6 partecipazioni (sempre anche con il giro pi\u00f9 veloce) e in 5 di queste fu seguito dal compagno di squadra Hartle.\nAltre similitudini con la categoria superiore furono che la vittoria nel Gran Premio motociclistico di Svezia arrise in entrambe le occasioni al britannico Geoff Duke e, sempre lo stesso pilota ottenne il terzo posto finale in classifica generale in entrambe le classi.\nClasse 250.\nIl titolo della quarto di litro fu appannaggio di Tarquinio Provini che si aggiudic\u00f2 4 delle 6 prove disputate (la 250 non venne disputata nel Gran Premio motociclistico del Belgio) e doppi\u00f2 i punti dei piloti classificatisi al secondo e terzo posto, Horst F\u00fcgner e Carlo Ubbiali.\nDa segnalare in questa classe il primo successo della MZ, al GP di Svezia e il vittorioso debutto della Moto Morini 250 Bialbero a Monza, con Emilio Mendogni e Gianpiero Zubani che conquistarono il primo e secondo posto.\nClasse 125.\nAnche nella classe di minor cilindrata, disputatasi in tutti i gran premi in calendario, la MV Agusta ottenne il titolo con Carlo Ubbiali (gi\u00e0 terzo in classe 250); il pilota ottenne anche la vittoria in 4 prove su 7.\nClasse sidecar.\nLa stagione delle motocarrozzette fu molto pi\u00f9 breve rispetto alle altre categorie essendo disputata solamente nelle prime 4 occasioni; la lotta per il titolo fu un affare privato tra piloti BMW che occuparono le tre prime posizioni finali. Il titolo fu dell'equipaggio Walter Schneider/Hans Strau\u00df che si aggiudic\u00f2 3 prove su 4."}
{"id": "1604506", "revid": "122922978", "url": "https://it.wikipedia.org/wiki?curid=1604506", "title": "Onofrio (anacoreta)", "text": "Agiografia.\nSecondo la leggenda era figlio di un re, a lungo desiderato, ma che, appena nato, fu indicato da un demonio come figlio di una relazione adulterina della regina: sottoposto alla \"prova del fuoco\", ne sarebbe uscito indenne. Si isol\u00f2 dedicandosi alla vita eremitica ancor molto giovane. Il vecchio vescovo e monaco egiziano Pafnuzio, desideroso di conoscere la vita degli anacoreti del deserto, lo incontr\u00f2 e trascorse con lui gli ultimi giorni di vita di Onofrio cui dette sepoltura in una grotta.\nPafnuzio riport\u00f2 la sua esperienza nel libro \"La Vita\" che ebbe larga diffusione in Oriente dando l'avvio al culto di sant'Onofrio che si estese per tutta l'Asia minore.\nCulto.\nIl suo culto si diffuse in Italia attraverso Bisanzio.\n\u00c8 ritenuto, assieme a sant'Antonio da Padova e Graziano di Tours, protettore di chi cerca oggetti smarriti, nonch\u00e9 a Firenze dei tintori, ma soprattutto delle donne che cercano marito e degli studenti che hanno problemi di studio. A Palermo, \u00e8 compatrono della citt\u00e0. Una delle preghiere tipiche, in Sicilia, per ottenere l'intercessione del Santo, recita:\nUn altro motto recita:\nB\u00ecaddu \u00e8 stu santuzzu amurusu, viva Santu Nofriu 'u pilusu!\nTraduzione: Bello \u00e8 questo caro santo amoroso, viva Sant'Onofrio il peloso!\nL'aiuto del Santo \u00e8 invocato soprattutto quando il fedele vuol trovare qualcosa che ha perso, ma le giovani in passato lo pregavano anche per trovar marito. Celebre \u00e8 la preghiera siciliana:\n\"Santu Nofriu pilusu\"\n\"Tuttu amabili e amurusu\"\n\"Pi li Vostri santi pila\" \n\"fascitimi st\u00e0 grazia\"\n\"dicc\u00e0 a stasira.\"\n\"Santu Nofriu lu pilusu\"\n\"iu vi prego di cc\u00e0 a gliusu\"\n\"vui na grazia m'aiti a fari\"\n\"un maritu m'ati a truvari\"\n\"Santu Nufriu pilusu\"\n\"misi un muranu n'to pirtusu\" \n\"poi li Vostri santi pila\"\n\"fascitimi truvarichiddu ca pirdivi\"\n\"dicc\u00e0 a stasira.\"\nViene ricordato il 12 giugno.\nDal Martirologio Romano: \"In Egitto, sant'Onofrio, anacoreta, che visse piamente per sessant'anni nelle vastit\u00e0 del deserto.\"\nLa terza domenica di Maggio, a Rossano, presso l'Eremo di Sant'Onofrio, si celebra una processione in suo onore.\nA Sutera, paese del nisseno, nel santuario sito sul monte San Paolino \u00e8 custodita un'urna argentea settecentesca che contiene le reliquie di sant'Onofrio, il quale \u00e8 uno dei santi patroni del paese. A Sutera il santo viene festeggiato la prima domenica di agosto.\nAnche a Centrache (CZ), il culto dell'Eremita Santo Onofrio \u00e8 con singolare devozione praticato, invocato come primario patrono e tutelare protettore della cittadina. \nPer ben tre volte l'anno il popolo centrachese si raduna intorno al suo Santo, nella festa detta \"piccola\" del 12 Giugno, la festa \"grande\" della 2* domenica di Agosto e infine l'8 Settembre che commemora lo scampato terremoto.\nNella Chiesa Matrice si conserva oltre che la miricaolosa statua lignea custodita gelosamente da pi\u00f9 secoli, la insigne Reliquia del femore.\nIconografia.\nLa figura di sant'Onofrio viene rappresentata nell'arte come quella di un vecchio nudo, coperto solo dei propri capelli. Ulteriori suoi attributi sono l'angelo, l'ostia e il calice, il teschio, il cammello e il perizoma di foglie.\nChiese dedicate a sant'Onofrio.\nChiesa di Sant'Onofrio al Gianicolo, \"Via del Gianicolo\", Roma.\nChiesa di Sant'Onofrio Re Eremita, \"Piazza S. Onofrio (rione Monte di Piet\u00e0)\" Palermo. Convento Eremo di Sant'Onofrio a Casacalenda (CB)\nNote.\n\u2022Quartiere Sant'Onofrio a Roma in zona Trionfale Monte Mario"}
{"id": "1604518", "revid": "122892086", "url": "https://it.wikipedia.org/wiki?curid=1604518", "title": "All work and no play makes Jack a dull boy", "text": "All work and no play makes Jack a dull boy \u00e8 un proverbio inglese. Letteralmente significa \"Tutto lavoro e niente svago rendono Jack un ragazzo annoiato\". Il proverbio intende significare che se non ci si separa mai dal lavoro si tende a diventare persone annoiate e noiose.\nOrigini.\nLa forma pi\u00f9 moderna \u00e8 registrata in \"Proverbs in English, Italian, French and Spanish\" di James Howell (1659), e da allora \u00e8 riportata in successive raccolte di proverbi.\nEsiste una versione del proverbio che recita \"All work and no play makes jack. And plenty of it\", ossia: \"Lavorare soltanto e non giocare fa fare soldi. E tanti\", dove \"jack\" \u00e8 inteso come \"denaro\".\nCitazioni.\nLa romanziera irlandese Maria Edgeworth in \"Harry and Lucy Concluded\" (1825) ha aggiunto una seconda parte al proverbio:\nLa cantante neozelandese Lorde ha rivisitato il proverbio nella sua canzone Still Sane:\nIl proverbio \u00e8 citato nel racconto breve \"Arabia\" di James Joyce, terzo dei quindici racconti che compongono l'opera \"Gente di Dublino\" (1914).\nLo stesso proverbio \u00e8 stato usato nel film \"Shining\" di Stanley Kubrick (1980), in una sequenza del quale appare ripetuto innumerevoli volte in un dattiloscritto. Per alcune versioni straniere, Kubrick ha girato la sequenza cambiando la lingua del dattiloscritto: nel caso di quella italiana, il proverbio \u00e8 stato sostituito con \"Il mattino ha l'oro in bocca\"; tuttavia nelle seguenti edizioni DVD \u00e8 stata mantenuta la scena in lingua inglese.\nNel 2008 la Gengotti editore ha pubblicato un libro con questo titolo, stampando il romanzo scritto da Jack Torrance che riporta per 128 pagine la frase.\nIl gruppo \"metal\" Lizzy Borden ha usato questo proverbio nel brano \"Red Rum\". \u00c8 stato usato anche come ritornello nella canzone \"Dull Boy\" dei Mudvayne.\nNell'episodio de \"I Simpson\" \"La paura fa novanta V\", in una parodia di \"Shining\", la frase viene cambiata in \"No TV and no beer make Homer go crazy\" (Niente TV e niente birra rendono Homer pazzo furioso).\nLa frase \u00e8 stata anche usata, seppur modificata, nel film \"Non c'\u00e8 due senza quattro\" (Tutto lavoro e niente spasso, il morale scende in basso)."}
{"id": "1604521", "revid": "120915608", "url": "https://it.wikipedia.org/wiki?curid=1604521", "title": "Natalia Valeeva", "text": "Biografia.\nOriginaria della Moldavia, ha partecipato per sei volte alle Olimpiadi (1992, 1996, 2000, 2004, 2008 e 2012) rappresentando la Squadra Unificata e poi l'Italia.\nSposata con l'italiano Roberto Cocchi, \u00e8 madre di tre bambini, un maschio e due gemelli, un maschio e una femmina.\nAlle Olimpiadi di Barcellona nel 1992 ha vinto la medaglia di bronzo individuale, e con la Squadra Unificata ha vinto l'oro ai Mondiali Indoor nel 1999 e l'oro individuale. Nel 2001 conquista la medaglia d'argento squadre ai Mondiali targa (CIN) e nello stesso anno arriva ai mondiali indoor disputati in Italia, prima sul podio negli individuali, conquistando cos\u00ec l'ennesima medaglia d'oro. Ai Olimpiadi di Atene nel 2004 si \u00e8 piazzata al nono posto nella classifica individuale femminile, con un punteggio di 650 su 720 (72 frecce). Nel primo scontro diretto di eliminazione, con difficili condizioni atmosferiche e vento forte, ha affrontato Jasmin Figueroa delle Filippine (56\u00ba in classifica). Valeeva \u00e8 stata sconfitta per 130 a 132 (18 frecce). L'anno successivo (2005), ai Giochi del Mediterraneo (SPA), Valeeva conquista altre due medaglie: argento individuale e oro a squadre.\nAi Campionati del Mondo del 2007 di Lipsia, in Germania, Natalia Valeeva ha vinto la medaglia d'oro, battendo la coreana Park (titolare del Record del Mondo FITA 1405 punti su un massimo di 1440), vincendo il finale 108 contro i 106 della Park e ottenendo un nuovo record europeo e italiano con 1369 punti.\nDopo la vittoria del 1995, questa \u00e8 stata la seconda medaglia d'oro vinta ai Campionati del Mondo targa (all'aperto) dalla Valeeva.\nFinora nella sua carriera, Natalia Valeeva ha raccolto sette medaglie d'oro individuale ai campionati del mondo (indoor e targa), ed \u00e8 uno dei pochi arcieri al mondo ad aver vinto nello stesso anno (1995) sia il campionato del mondo indoor che il campionato del mondo outdoor.\nHa partecipato alle Olimpiadi di Pechino 2008 (Cina), rappresentando l'Italia e vincendo l'oro alla prima tappa world cup di Santo Domingo (DOM) nello stesso anno. L'anno successivo, vince l'oro a squadre e la medaglia d'argento nell'individuale dei Mondiali Indoor in Polonia. Nel 2010 agli Europei Indoor (CRO) \u00e8 oro per l'individuale e argento a squadre e si posiziona al 3\u00ba posto a squadre negli Europei Targa (ITA). \u00c8 argento individuale l'anno successivo (2011) agli Europei Indoor in Spagna mentre solo 4\u00b0 nella stessa competizione a squadre. Grazie all'oro conquistato ai Mondiali targa a squadre (ITA), arriva la qualificazione per le olimpiadi di Londra.\nNel 2012 Natalia vince l'oro nel campionato mondiale indoor a Las Vegas (6 a 4 contro Miranda LEEK) e il bronzo a squadre; l'oro nel mixed team agli europei Targa (OLA) e l'argento in Turchia (Coppa del Mondo) sempre nelle squadre miste. A febbraio del 2013, Natalia vince il titolo italiano assoluto negli indoor di Rimini per la settima volta vincendo la sfida allo shoot off (6-5). Un tricolore in un unico tiro, che l'esperta campionessa azzurra infila nel dieci lasciando alla sfidante Claudia Mandia un argento di grande valore, visto che Claudia \u00e8 appena passata senior ed ha un passato vincente con la Nazionale Giovanile. Natalia Valeeva strappa cos\u00ec il titolo alla compagna azzurra Pia Lionetti vincitrice nel 2012 a Padova.\nAi campionati europei di Rzeszow (Pol) del febbraio-marzo 2013, Natalia si qualifica per la finale contro la russa Natalia Erdynieva dalla quale perde per 7 a 3 aggiudicandosi quindi il titolo di vicecampione d'Europa (medaglia d'argento) negli individuali indoor 18 metri. Non si accontenta la Valeeva agli europei e approda, nella stessa manifestazione, anche alla finalissima a squadre insieme a Pia Lionetti (Aeronautica Militare) e Claudia Mandia (Arcieri Arechi Salerno). Il trio ha avuto la meglio prima sull'Estonia (231-216) e poi sulla Russia (232-231). L'ultimo ostacolo da superare l'Ucraina di Lidiia Sichenikova, Kateryna Palekha e Victoriya Koval. Una finale fatta di 9 e 10 che hanno costretto le due squadre esibirsi in uno spettacolare spareggio. Nonostante il 10/10/10 fatto da tutte e sei le atlete, la vittoria viene assegnata alla squadra ucraina per aver piazzato una freccia di qualche millimetro pi\u00f9 vicino alla \"X\" della visuale bersagliata. Due medaglie d'argento per la Valeeva su un totale di 8 medaglie vinte dagli atleti italiani a Rzeszow.\nNatalia Valeeva fa parte della squadra professionistica (Pro Staff) sponsorizzata dalle case produttrici Hoyt ed Easton."}
{"id": "1604522", "revid": "110157", "url": "https://it.wikipedia.org/wiki?curid=1604522", "title": "Brusque (Brasile)", "text": "Brusque \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau."}
{"id": "1604523", "revid": "1543377", "url": "https://it.wikipedia.org/wiki?curid=1604523", "title": "Meningoencefalite amebica primaria", "text": "La meningoencefalite amebica primaria o anche naegleriasi \u00e8 quadro clinico di natura infettiva a eziologia parassitaria, la cui trasmissione avviene per via del \"Naegleria fowleri\" o di altre amebe, un tipo di protozoi. Il decorso e la gravit\u00e0 variano a seconda del parassita coinvolto.\nSintomatologia.\nL'esordio dei sintomi avviene da uno a nove giorni dopo l'esposizione (con una media di cinque).\nI sintomi iniziali includono cambiamenti nel gusto e nell'olfatto, cefalea, febbre, nausea, vomito e rigidit\u00e0 nucale. I sintomi secondari includono confusione mentale, allucinazioni, mancanza di attenzione, atassia e convulsioni.\nDopo l'inizio dei sintomi, la malattia progredisce rapidamente nella settimana successiva, con la morte che si verifica di solito da sette a quattordici giorni dopo. Nel 2013, un uomo di Taiwan \u00e8 morto venticinque giorni dopo essere stato infettato da Naegleria fowleri.\nColpisce bambini sani o giovani adulti recentemente esposti ad acqua dolce. Alcune persone presentano una triade clinica con lesioni cerebrali edematose, immunodepressione e febbre.\nPatogenesi.\n\"Naegleria fowleri\" sopravvive in natura in raccolte di acqua dolce o piovana, calda e stagnante (tipicamente durante i mesi estivi) e penetra nel sistema nervoso centrale dopo l'inalazione di acqua infetta, tramite la lamina cribrosa dell'osso etmoide. Ci\u00f2 avviene solitamente dopo il contatto di acqua contaminata da N. fowleri durante attivit\u00e0 quali nuoto, bagni o a seguito di irrigazione nasale con soluzioni contaminate.\nL'ameba segue le fibre nervose olfattive, dalla regione olfattiva migra successivamente ad altre aree del cervello, dove si nutre del tessuto nervoso, con conseguente necrosi e sanguinamento significativi. Il parassita comincia quindi a consumare le cellule del cervello mediante un amoebostomo, un apparato di aspirazione ricco di actina che si estende dalla sua superficie cellulare Tutto ci\u00f2 provoca il quadro di meningoencefalite amoebica primaria (PAM o PAME).\nEziologia.\nLa causa \u00e8 da collegarsi a diversi generi di parassiti quali il genere Naegleria e Acanthamoeba.\n\"N. fowleri\" \u00e8 tipicamente presente in acque dolci, come stagni, laghi, fiumi e sorgenti termali. Si trova anche nel suolo, nelle forniture idriche, nelle tubature per l'acqua, nelle discariche di acqua calda delle acque industriali e nelle piscine con poco cloro, in una fase flagellata ameboide o temporanea. Non ci sono prove della loro sopravvivenza in acqua salata.\nEpidemiologia.\nSebbene l'infezione si verifichi raramente, quasi sempre conduce alla morte con un tasso di mortalit\u00e0 superiore al 95%. La malattia \u00e8 rara ma altamente letale: ci sono stati solo 300 casi a partire dal 2008. La ricerca sulla terapia farmacologica presso l'Universit\u00e0 Aga Khan in Pakistan ha dimostrato che i test di suscettibilit\u00e0 ai farmaci in vitro con alcuni farmaci approvati dalla FDA utilizzati per le malattie non infettive hanno dimostrato di colpire \"Naegleria fowleri\" con un'efficacia superiore al 95% La stessa fonte ha anche proposto un dispositivo per la somministrazione transcranica di farmaci.\nQuesta forma di infezione del sistema nervoso da parte di ameba \u00e8 stata documentata in Australia nel 1965. Nel 1966, quattro casi sono stati segnalati negli Stati Uniti. Nel 1968 l'organismo causale, precedentemente considerato una specie di Acanthamoeba o di Hartmannella, \u00e8 stato identificato come Naegleria. Nello stesso anno, a \u00dast\u00ed nad Labem, Cecoslovacchia, si sono verificati 16 casi in un periodo di due anni (1963-1965). Nel 1970, la specie di amoeba fu nominata N. fowleri.\nI casi di infezione potrebbero aumentare a causa del cambiamento climatico e dell'aumento della temperatura delle acque dolci.\nDiagnosi.\nOltre ad esaminare il liquido cefalorachidiano risulta utile la biopsia cerebrale.\nColtura.\n\"N. fowleri\" pu\u00f2 essere coltivato su piastre agar non nutritive rivestite di batteri. Escherichia coli pu\u00f2 essere utilizzato per rivestire la piastra di agar a cui viene aggiunta una goccia di sedimento di liquor. Le piastre vengono quindi incubate a 37\u00a0\u00b0C e controllate giornalmente per la formazione di aloni, che indicano che i trofozoiti si stanno nutrendo dei batteri.\nTerapie.\nIl trattamento solitamente non fornisce buoni risultati anche se studi dimostrano una sensibilit\u00e0 del genere Naegleria all'amfotericina B, nel caso della Acanthamoeba anche i sulfamidici hanno qualche effetto.\nDalla sua prima descrizione negli anni '60, solo pochissime persone sono sopravvissute alla MAP: tre negli Stati Uniti e uno in Messico. La prognosi rimane scarsa per coloro che contraggono la MAP e la sopravvivenza rimane inferiore all'1%. Sulla base delle prove di laboratorio e dei \"case report\", l'amfotericina B \u00e8 stata la tradizionale cura del trattamento della MAP sin dal primo sopravvissuto riportato negli Stati Uniti nel 1982. Il trattamento si avvale spesso di una politerapia antimicrobica in aggiunta all'amfotericina, come il fluconazolo, il miconazolo, la rifampicina e l'azitromicina. Essi hanno mostrato un successo limitato solo quando somministrati precocemente nel corso di un'infezione. Il fluconazolo \u00e8 usato poich\u00e9 ha dimostrato effetti sinergici contro il parassita se utilizzato in combinazione l'amfotericina in vitro.\nCombinando i trattamenti con l'ipotermia terapeutica e il coma farmacologico per bloccare la progressione nel cervello, un team \u00e8 riuscito a guarire una giovanissima paziente nel 2013. Con altri pazienti il metodo non ha funzionato e questa malattia resta la patologia infettiva pi\u00f9 letale al mondo assieme al virus Ebola.\nPrognosi.\nSolitamente \u00e8 fatale nel caso del genere Naegleria, mentre negli altri casi la guarigione pu\u00f2 avvenire spontaneamente (con l'eccezione di \"Balamuthia\", spesso letale in individui immunodepressi).\nSerie TV.\nLa meningoencefalite amebica primaria \u00e8 diagnosticata al dottor Foreman nelle puntate \"Euforia parte 1\" e \"Euforia parte 2\" nella serie televisiva \"Dr. House - Medical Division\". Mentre il primo paziente muore, il team del protagonista Gregory House riesce a scoprire l'ameba nell'acqua contaminata e nel cervello di Foreman, e salva il collega in extremis col trattamento a base di amfotericina."}
{"id": "1604526", "revid": "1745361", "url": "https://it.wikipedia.org/wiki?curid=1604526", "title": "Bisalte", "text": "Nella mitologia greca, Bisalte era il nome di uno dei figli di Elio e di Gea. \nIl mito.\nBisalte era un re a seconda dei vari miti della Macedonia o della Tracia, ebbe una figlia di nome Teofane. Dall'unione di quest'ultima da Posidone, entrambi durante il concepimento in forma animale, nacque Crisomallo, l'ariete dal vello d'oro, obiettivo in seguito di Giasone e gli Argonauti."}
{"id": "1604533", "revid": "125445043", "url": "https://it.wikipedia.org/wiki?curid=1604533", "title": "Mariassalto", "text": "Mariassalto fu una unit\u00e0 militare della Regia Marina, dotata di MAS (Motoscafo armato silurante), costituitasi dopo l'8 settembre 1943. Dipendeva dall'Ispettorato generale MAS con sede a Taranto, comandato dall'Amm. Duca Aimone di Savoia-Aosta.\nStoria.\nCon l'armistizio dell'8 settembre 1943, anche le Flottiglie MAS furono divise in due parti. Nella X\u00aa Flottiglia MAS coloro che rimasero fedeli al re e al nuovo governo Badoglio nel Regno del Sud e non seguirono nella X\u00aa della RSI il principe Junio Valerio Borghese, al comando del capitano di vascello Ernesto Forza furono inquadrati in una nuova unit\u00e0 denominata Mariassalto. A questi si unirono anche Antonio Marceglia, Luigi Durand De La Penne e gli altri incursori fatti prigionieri dagli inglesi e rimpatriati nel 1944 dopo la prigionia. Fu cos\u00ec uno dei primi reparti della Marina Cobelligerante Italiana.\nQuesta unit\u00e0 partecip\u00f2 ad azioni al fianco delle unit\u00e0 alleate corrispondenti, in particolare per mantenere aperto il porto della Spezia, insieme con omologhe unit\u00e0 inglesi, contro il tentativo dei tedeschi di affondare delle navi alla sua entrata. In particolare vennero effettuate due operazioni di rilievo. La prima, denominata \"QWZ\", nella notte del 21 giugno 1944 nel porto di La Spezia port\u00f2 all'affondamento dell'incrociatore pesante \"Bolzano\", ultimo superstite della sua classe e all'ulteriore danneggiamento dell'incrociatore \"Gorizia\", gi\u00e0 in riparazione per i danni subiti in un bombardamento. L'incursione, partita dal cacciatorpediniere \"Grecale\" e dalla motosilurante 74 appoggiati da un M.T.S.M., venne diretta dal capitano di vascello Forza che con due operatori gamma, i guardiamarina Francesco Berlingieri e Andrea De Angelis, un pilota di SLC, il sottocapo nocchiero Corrado Gianni e il sottotenente di vascello della Royal Navy Causer, penetr\u00f2 nel porto con i \"chariot\", i corrispondenti inglesi degli SLC, attaccando i due incrociatori. Per questa azione verranno conferite tre medaglie d'argento al valor militare, tre di bronzo e una croce di guerra al merito.\nLa seconda, denominata \"Toast\", venne svolta nella notte del 19 aprile 1945 da un gruppo di incursori, tra cui il sottotenente di vascello Nicola Conte e il sottocapo Evelino Marcolini, e aveva come obiettivo l'affondamento nel porto di Genova di quella che sarebbe dovuta diventare la prima portaerei italiana, l'\"Aquila\", per impedire che venisse affondata dai tedeschi bloccando cos\u00ec l'ingresso del porto. Per l'affondamento dell'\"Aquila\" il sottocapo Marcolini e il sottotenente Conte vennero decorati di Medaglia d'Oro al Valor Militare. Come menzionato nelle motivazioni del conferimento delle medaglie, gli incursori utilizzarono del materiale di dubbia efficacia, residuato delle operazioni precedenti, poich\u00e9 non esisteva alcuna possibilit\u00e0 di rimpiazzo visto che i luoghi deputati alla ricerca, allo sviluppo e alla produzione erano tutti nelle mani dei tedeschi.\nIn questo gruppo era inquadrato anche il reparto NP (Nuotatori Paracadutisti) del reggimento San Marco, che effettu\u00f2 numerose operazioni di infiltrazione dietro le linee nemiche, sbarcando da MAS italiani o da sommergibili, di norma autonomamente ma a volte portando un ufficiale di collegamento alleato. Il reparto venne ricostituito a Taranto, inizialmente con una cinquantina di uomini sotto il comando del tenente di vascello statunitense Kelly. Inizialmente l'attivit\u00e0 venne concentrata su sbarchi e recuperi di informatori, rifornimento di materiali a gruppi partigiani e sabotaggi. Gli incursori venivano portati in zona sui mezzi della Regia Marina, poi raggiungevano la costa con battelli in gomma. Una zona dove vennero effettuate frequenti infiltrazioni era il delta del Po. A volte vennero portate a termine anche operazioni di dragaggi di mine in prossimit\u00e0 di punti presidiati dai tedeschi.\nTra gli esponenti pi\u00f9 rappresentativi di questa unit\u00e0 figura il sottotenente Angelo Garrone. Questo ufficiale guid\u00f2 molte spedizioni dietro le linee tedesche, come ad esempio quella del 20 luglio 1944 quando, sbarcati dal MAS 61 presso Ortona, fecero saltare un tratto di strada per interrompere il traffico sulla statale 16 Adriatica; ancora il 18 novembre 1944 un altro sabotaggio partendo da un mezzo statunitense, conclusosi con la scoperta tedesca del gruppo e una rapida fuga; nel dicembre 1944 furono eseguite altre due missioni: la prima nella notte tra il 4 e il 5 dicembre con la Patrol Torpedo Boat statunitense \"Rebel\", per rifornire i partigiani e alcuni informatori, Montanino e Maletto; alla testa di 12 NP italiani era il capo di 3\u00aa classe Vittorio Fanchin, subordinato agli ordini dell'ufficiale statunitense Crislow. Altra missione in novembre nei pressi di Ancona, quando un gruppo di 15 NP al comando del sottotenente Ambrosi, trasportato sul MAS 31, con l'obiettivo di far saltare dei ponti (due ponti stradali e uno ferroviario) fallisce l'obiettivo.\nGli NP furono il primo reparto alleato a entrare in Venezia il 30 aprile 1945, dove si trovavano alcuni reparti tedeschi che non avevano ottemperato all'ordine di resa. Alle ore 17 del 27 aprile, in seguito a un'offensiva di reparti partigiani cominciata il 22, gli NP sbarcavano sull'isola di Bacucco (oggi chiamata Isolaverde), che si trova alla foce del Brenta. Preso contatto con un gruppo di tedeschi, gli NP li impegnano in combattimento catturandone 14, dopodich\u00e9 i tedeschi si diedero alla fuga. Lasciati i prigionieri sotto sorveglianza, il gruppo comandato dal sottotenente Garrone insegu\u00ec i fuggiaschi e ne cattur\u00f2 12 unitamente a un barcone a motore, armi, una tonnellata di viveri e 5 cavalli. Il giorno dopo agli avamposti degli incursori si presentarono alcuni ucraini arruolati dai tedeschi, per trattare la resa del loro reparto nelle mani di una formazione regolare e non di partigiani. Accettata la resa, con la condizione che i prigionieri non sarebbero stati restituiti ai russi, alle ore 08:00 del 28 aprile gli incursori sbarcano a Chioggia acclamati dalla popolazione; il 30 il reparto arriva a Venezia."}
{"id": "1604536", "revid": "1745361", "url": "https://it.wikipedia.org/wiki?curid=1604536", "title": "Bize (mitologia)", "text": "Nella mitologia greca, Bize era il nome di una delle figlie di Erasino.\nIl mito.\nErasino, una delle divinit\u00e0 minori dell'antica Grecia, un dio fluviale ebbe una figlia tale Bize, che una volta cresciuta fu ben felice di ospitare in casa sua, che si trovava ad Argo, Britomarti, una ninfa che stava fuggendo dall'amore di Minosse re di Creta. La donna dopo quella sosta riprese la sua tragica fuga ringraziando Bize."}
{"id": "1604537", "revid": "6923", "url": "https://it.wikipedia.org/wiki?curid=1604537", "title": "24 ore di Daytona", "text": ""}
{"id": "1604541", "revid": "767487", "url": "https://it.wikipedia.org/wiki?curid=1604541", "title": "Indie orientali spagnole", "text": "Per Indie orientali spagnole (in spagnolo \"Indias Orientales Espa\u00f1olas\") si intendevano i possedimenti della Spagna in Asia e nell'Oceano Pacifico, vale a dire Las Islas Filipinas (le odierne Filippine) e le relative dipendenze (l'isola di Guam, le Isole Marianne, le Isole Palau e le Isole Caroline). Dal punto di vista amministrativo, tutti questi territori furono organizzati in una Capitaneria Generale delle Filippine, che dipendeva dal Vicereame della Nuova Spagna. Dopo la Guerra ispano-americana del 1898 la maggior parte del territorio pass\u00f2 sotto gli Stati Uniti, mentre il resto fu venduto alla Germania l'anno seguente. Comunque i re spagnoli continuarono a usare il titolo di \"Re delle Indie Orientali\".\nStoria.\nI contatti spagnoli iniziarono gi\u00e0 nel 1521, quando Ferdinando Magellano raggiunse le Isole Marianne. Guam venne chiamata come l'\"Isla de ladrones\", perch\u00e9 vi furono sottratti alcuni rifornimenti del galeone \"Trinidad\". Alla fine l'equipaggio di Magellano lasci\u00f2 l'isola e raggiunse l'isola di Homhonhon nell'arcipelago delle Filippine con solo 150 uomini. L\u00ec incontrarono gli indigeni e furono in grado di comunicare con loro perch\u00e9 l'interprete malese, Enrique di Molucca era in grado di capire il linguaggio dei nativi.\nCon lo scopo di sviluppare il commercio tra le Indie orientali e le Americhe attraverso l'Oceano Pacifico, Antonio de Mendoza incoraggi\u00f2 l'esplorazione dei nuovi territori della Spagna, dato che commission\u00f2 la spedizione di Ruy L\u00f3pez de Villalobos nelle Filippine nel 1542-43. Miguel L\u00f3pez de Legazpi stabil\u00ec il primo insediamento spagnolo nel 1565, che divenne poi la citt\u00e0 di San Miguel. Andr\u00e9s de Urdaneta scopr\u00ec un'efficiente via di navigazione dalle Filippine al Messico. Nel 1570 la citt\u00e0 di Manila venne conquistata e poco dopo iniziarono i collegamenti commerciali nei galeoni Manila-Acapulco.\nI galeoni Manila-Acapulco trasportarono prodotti sia dall'Asia sia dalle Americhe, come seta, spezie, argento, oro ed altro. I prodotti portati dall'Asia-Pacifico venivano inviati a Veracruz per essere trasportati in Spagna ed infine commerciati negli altri Paesi europei. Intanto i coloni spagnoli e messicani portarono la loro lingua, la religione, i costumi, i cibi e le tradizioni culturali nell'arcipelago filippino e nelle isole del Pacifico.\nNel 1606 gli spagnoli stabilirono una forma di legame commerciale con le isole Maluku, che rimase fino al 1663. Furono stabili anche contatti con il Giappone e Sebasti\u00e1n Vizca\u00edno fu inviato come ambasciatore fino a quando il Giappone chiuse il suo emporio nel 1630. Nell'isola di Formosa, vicino all'odierna Keelung, gli spagnoli costruirono Fuerte Santo Domingo nel 1626 ed inviarono una missione nel Tanshui che occuparono fino al 1642. Alcune isole del Pacifico furono visitate dalle navi spagnole gi\u00e0 nel corso del Cinquecento, come la Nuova Guinea, le Isole Salomone e le Isole Marchesi, ma non ci furono sforzi di colonizzarle.\nNel 1668 Diego Luis de San Vitores stabil\u00ec la prima missione nelle Isole Marianne. Il dominio spagnolo nelle Filippine fu brevemente interrotto nel 1762, quando le truppe britanniche invasero Manila.\nGoverno coloniale.\nPer oltre 256 anni, le Indie Orientali Spagnole furono del Vicereame della Nuova Spagna, che era governato da Citt\u00e0 del Messico dal 1565 al 1821. La Spagna prese diretto controllo delle isole dopo la Guerra d'indipendenza del Messico del 1821. Queste regioni furono governate da Madrid fino al 1898.\nLa Capitaneria generale e l'Audiencia reale.\nLa Capitaneria generale delle Filippine fu un'organizzazione amministrativa fondata nel 1565, e per oltre 333 anni fu governata dalla \"Real Audiencia\" di Manila, dal Vicereame della Nuova Spagna e dalla Corona spagnola.\nDopo la Guerra ispano-americana del 1898, diversi territori delle Indie orientali spagnole passarono in mano ad altri Paesi.\nInfluenza culturale.\nL'influenza della Spagna sulle sue ex colonie in Asia-Pacifico \u00e8 significativa, poich\u00e9 attualmente la maggior parte della popolazione delle Filippine, Guam, Isole Marianne e Palau appartiene alla Chiesa cattolica. Queste nazioni presentano una piccola percentuale di nativi che discendono dai colonizzatori spagnoli e messicani, conosciuti come mestizos.\nToponomastica.\nGli spagnoli chiamarono diversi posti delle isole che per\u00f2 ora non vengono pi\u00f9 usati, come \"Gran Molucca\" per l'isola di Mindanao, \"Nueva Castilla\" per l'isola di Luzon e \"Nuevas Filipinas\" per le Isole Caroline."}
{"id": "1604543", "revid": "1745361", "url": "https://it.wikipedia.org/wiki?curid=1604543", "title": "Biblide", "text": "Nella mitologia greca, Biblide o Bibli () era la figlia di Mileto e della ninfa Ciane.\nIl mito.\nBiblide, una volta cresciuta, prov\u00f2 un'attrazione innaturale per suo fratello Cauno, non riuscendo a resistere ai suoi sentimenti si confess\u00f2 e cerc\u00f2 di prendere con la forza il parente che rifiutava il suo amore. Cauno fugg\u00ec inseguito dalla sorella, scapp\u00f2 per mari e per monti. Biblide lo insegu\u00ec, cercandolo in tanti paesi fra cui la Lidia, ma alla fine cadde esausta in lacrime per non aver ricevuto l'amore sperato. Gli dei ebbero piet\u00e0 della donna e la trasformarono in una fonte che porta il suo nome. Pausania dice che a suo tempo ancora esistesse la fontana chiamata \"le lacrime di Bibli\".\nRappresentazione artistiche.\nNella fontana greco-romana che sorge a Gallipoli appare su una facciata in un bassorilievo una scena che riguarda Biblide."}
{"id": "1604546", "revid": "1877436", "url": "https://it.wikipedia.org/wiki?curid=1604546", "title": "Esonucleasi", "text": "Le esonucleasi sono enzimi che idrolizzano il mRNA iniziando la loro azione da un'estremit\u00e0 libera e procedendo gradualmente lungo la catena polinucleotidica, liberando un singolo nucleoside monofosfato per volta.\nQuesti enzimi possono iniziare l'idrolisi dei legami fosfodiesterici dall'estremit\u00e0 OH-3' libera della catena polinucleotidica e procedere, quindi, in direzione 3'5', oppure dall'estremit\u00e0 P-5' e procedere in direzione 5'3'. Il taglio all'estremit\u00e0 3' produrr\u00e0 un filamento pi\u00f9 corto, con una nuova estremit\u00e0 3'OH libera, rilasciando un nucleoside 5'-monofosfato, viceversa il taglio all'estremit\u00e0 5' produrr\u00e0 un filamento con una nuova estremit\u00e0 P-5' libera e un nucleoside 3'-monofosfato. In questo modo l'azione dell'enzima pu\u00f2 progredire fino alla digestione completa della catena.\nMolte DNA polimerasi, come la DNA polimerasi I dei batteri, posseggono anche attivit\u00e0 esonucleasica, generalmente in direzione 3'5', e grazie a questa propriet\u00e0 possono correggere errori di appaiamento che si verificano durante la replicazione del DNA"}
