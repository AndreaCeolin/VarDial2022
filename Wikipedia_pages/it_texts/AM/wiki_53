{"id": "1693150", "revid": "1632387", "url": "https://it.wikipedia.org/wiki?curid=1693150", "title": "Sotterranei di Orvieto", "text": "Sotterranei di Orvieto \u00e8 un insieme di cunicoli, cavit\u00e0 artificiali ed ambienti di lavoro presenti sotto la citt\u00e0 di Orvieto, in Umbria.\nI sotterranei.\nUn gruppo di speleologi orvietani dalla fine degli anni settanta in poi ha condotto l'esplorazione del sottosuolo della citt\u00e0, iniziando in maniera amatoriale il censimento che ha portato alla riscoperta di pi\u00f9 di 1200 cavit\u00e0 artificiali.\nAlcune di queste sono poi state rilevate e studiate a fondo agli inizi degli anni novanta per incarico della Regione Umbria che ne aveva compreso l'importanza sia dal punto di vista della stabilit\u00e0 della rupe che storico ed archeologico.\nLe cantine rappresentano la maggioranza dei sotterranei. Negli anni cinquanta quasi tutte le cantine sono state abbandonate avendo perso, con l'avvento dei frigoriferi e dei nuovi sistemi di produzione vinicola, la loro funzione di ambienti ideali, per la loro bassa temperatura e l'assenza di luce, alla conservazione dei cibi e soprattutto del vino.\nL'importanza delle cantine, delle quali poche risultano interessanti essendo quasi tutte pressoch\u00e9 uguali e scavate anche in tempi recenti, \u00e8 quella di aver permesso di ritrovare le tracce degli scavi precedenti. \nLa realizzazione dei sotterranei ha messo in luce alcuni importanti reperti: una lunga serie di cisterne che vanno da quelle etrusche del V secolo a.C. (rara e particolare quella realizzata nella tecnica cosiddetta \"a telaio\") a quelle medioevali ed a quelle, grandissime, del periodo rinascimentale; cunicoli scavati in epoca etrusca per la captazione idrica, tra i quali quello con il tratto forse pi\u00f9 lungo (circa 30 metri) attualmente visitabile; pozzi butto utilizzati nel medio evo come discariche, notevoli per quanto emerso dallo scavo di alcuni di essi (la tradizione per la fabbricazione della ceramica orvietana deriva dai vasi ritrovati in questi pozzi)."}
{"id": "1693155", "revid": "110157", "url": "https://it.wikipedia.org/wiki?curid=1693155", "title": "Monte Homa", "text": "Il Monte Homa \u00e8 una montagna e un vulcano estinto del Kenya.\nIl Monte Homa forma una vasta penisola nella costa meridionale del golfo di Winam nel lago Vittoria. In lingua Lua il monte \u00e8 chiamato \"Got Uma\" o \"God Marahuma\".\nLa montagna che si \u00e8 formata dalla lava carbonatite e risale al periodo che va dal Miocene al Pleistocene. \u00c8 uno dei pochi esempi di vulcano di tipo carbonatite al mondo."}
{"id": "1693160", "revid": "90697681", "url": "https://it.wikipedia.org/wiki?curid=1693160", "title": "Opsonizzazione", "text": "L'opsonizzazione \u00e8 un fenomeno indotto dalle opsonine durante una risposta immunitaria in cui vi \u00e8 l'attivazione del sistema del complemento.\nStoria.\nNel 1903 Almroth Wright e Stewart Douglas dimostrarono che i leucociti del sangue sono capaci di fagocitare le cellule batteriche e che tale capacit\u00e0 viene notevolmente potenziata in presenza di siero di un animale immunizzato. Fu cos\u00ec dimostrato che il siero contiene anticorpi naturali capaci di potenziare la fagocitosi dei batteri. Tali anticorpi vennero chiamati opsonine e il fenomeno da loro indotto \"opsonizzazione\".\nOpsonizzazione, cellule fagocitarie e sistema del complemento.\nLe cellule fagocitarie hanno la capacit\u00e0 di legarsi direttamente ai batteri e ad altri microrganismi. Se sono presenti anticorpi specifici (chiamati in questo contesto \"opsonine\", immunoglobuline IgG), questi opsonizzano il batterio, ovvero legano l'antigene mediante la loro porzione Fab (diversa per ogni specifica immunoglobulina). L'immunocomplesso, o batterio opsonizzato, viene riconosciuto e catturato dalla cellula fagocitaria (granulocita neutrofilo, macrofago o altro) attraverso i suoi recettori di superficie specifici per la porzione FC dell'anticorpo.\nTuttavia, in questo compito, le opsonine sono affiancate spesso dal sistema del complemento cos\u00ec da avere una risposta opsonizzante potenziata."}
{"id": "1693161", "revid": "33921", "url": "https://it.wikipedia.org/wiki?curid=1693161", "title": "Crusaders", "text": "Crusaders, dal 1996 al 1999 Canterbury Crusaders, \u00e8 una \"franchise\" professionistica neozelandese di rugby a 15.\nLa franchigia nasce nel 1996 per rappresentare nel Super 12 le province rugbistiche di , , South Canterbury, Buller, Mid-Canterbury e West Coast, nell'Isola del Sud, e si trova a Christchurch, che \u00e8 anche una delle citt\u00e0 che ne ospita le gare interne (all'AMI Stadium). I colori sono il rosso e il nero e il simbolo \u00e8 il cavaliere crociato.\nAl 2019 \u00e8 la franchigia che ha vinto pi\u00f9 titoli, totale 10 volte, e partecipato a pi\u00f9 finali 14.\nStoria.\nL'inizio: 1996 e 1997.\nIl team dei Crusaders nasce come una delle cinque franchigie neozelandesi da schierare nel Super 12. In principio i Crusaders erano chiamati \"Canterbury Crusaders\". I Crusaders raggruppano le province rugbystiche della parte superiore dell'isola sud della Nuova Zelanda: I Buller, Canterbury, Marlborough, Mid-Canterbury, Nelson Bays, South Canterbury e West Coast.\nIl primo team dei Crusaders, nel 1996, era capitanato dall'All Blacks Richard Loe e allenato da Vance Stewart. In quell'annata i Crusaders furono il fanalino di coda del torneo, riuscendo a vincere solo due partite su undici. Fra le loro otto sconfitte, le pi\u00f9 pesanti furono quella ad opera dei Blues (49-18) e quella per mano dei Queensland Reds (52-16).\nL'anno seguente si apr\u00ec con un cambio sia del capitano che sia della guida tecnica, Todd Blackadder sostitu\u00ec Loe mentre il ruolo di allenatore fu ricoperto da Wayne Smith. Con 5 vittorie, il team termin\u00f2 la stagione in sesta posizione. I progressi della squadra in quell'anno si manifestarono in maniera lampante nella sconfitta patita per un solo punto (29-28) ad opera dei detentori del titolo: i Blues. Una sconfitta molto pi\u00f9 onorevole rispetto a quella subita l'anno precedente dagli stessi Blues (49-18), il match fu segnato dall'uscita del campo di Leon MacDonald a causa di un placcaggio dietro le spalle da parte di Robin Brooke. Con MacDonald fuori dal campo i Blues riuscirono a segnare due mete, una delle quali fu segnata proprio da Robin Brooke, che fu successivamente squalificato per due settimane a causa del suo gesto violento. Nell'ultimo match del 1997 i Crusaders riuscirono a prendersi la rivincita sui Queensland Reds vincendo in casa 48 a 3.\nLa tripletta: dal 1998 al 2000.\nNel 1998, nonostante avessero cominciato il super 12 con 3 sconfitte in 4 match, i Crusaders vinsero il loro primo titolo grazie ad uno straordinario finale di campionato (7 vittorie consecutive) che permise alla squadra rossonera di classificarsi in seconda posizione e di disputare quindi i play off. In semifinale sconfissero in casa i Coastal Sharks 36 a 32.\nLa finale si disput\u00f2 all'Eden Park contro i favoriti Blues. Secondo il tallonatore Crusaders Mark Hammet: \"se si fosse fatto un sondaggio nel nostro spogliatoio la settimana prima della partita io e i miei compagni, rispondendo sinceramente, avremmo affermato che i Blues ci avrebbero battuto\".\nI Crusaders alla fine del primo tempo conducevano la finale 3-0, i Blues per\u00f2 riacciuffarono la partita all'inizio del secondo tempo portandosi avanti 10 a 3. Dopo una meta del Crusader Norm Maxwell il match impatt\u00f2 sul 10 a 10, due calci di punizione a testa portarono il risultato sul 13 pari. Quando ormai il pareggio alla fine dei tempi regolamentari sembrava consolidato, Andrew Mehrtens riusc\u00ec ad involarsi al di l\u00e0 della linea di meta e a schiacciare la palla a terra. \nLa partita termin\u00f2 20 a 13 per i Crusaders. I 10 punti segnati da Mehrtens in finale contribuirono al raggiungimento del suo personale record stagionale di 206 punti. Poco dopo il rientro a Christchurch, sede dello stadio di casa dei Crusaders, la squadra sfil\u00f2 in parata in mezzo a circa 100000 persone.\nIl 1999 fu un altro anno meraviglioso per i Crusaders. Il team termin\u00f2 la stagione regolare in quarta posizione, riuscendo cos\u00ec a qualificarsi per i play off, in semifinale si scontr\u00f2 con i favoriti Queensland Reds (che avevano terminato la \"regular season\" in prima posizione), battendoli. E giunsero in finale contro gli Highlanders. I Crusaders riuscirono ad imporsi per 24 a 19, la meta decisiva della partita fu segnata dall'ala Afato So'oalo.\nDopo la sconfitta degli All Blacks in semifinale nel mondiale di rugby del 1999 Wayne Smith fu chiamato a sostituire John Hart come coach della nazionale neozelandese. A sostituire Smith fu Robbie Deans, nel primo anno di lavoro di Smith i Crusaders vinsero il loro terzo titolo consecutivo di Super 12. I Crusaders giunsero secondi nella regular season, in semifinale sconfissero gli Highlanders al Jade Stadium per 37 a 15, grazie a due mete finali di Marika Vunibaka. La finale si disput\u00f2 a Canberra, in Australia, contro i Brumbies. Il clima quella sera fu terribile: il campo era ghiacciato e nevicava copiosamente. Il match rimase sul filo di lana per tutti gli 80 minuti, grazie ad un calcio di punizione finale di Mehrtens i Crusaders riuscirono a ribaltare un match che li vedeva sotto di due punti e a portare a casa la vittoria per 20 a 19. Al 2018 nessuno \u00e8 riuscito a replicare l'impresa di vincere tre titoli consecutivi, peraltro tutti e tre in trasferta.\nUn nuovo corso: dal 2001 al 2005.\nDopo aver vinto per tre volte consecutive il titolo, nel 2001 i Crusaders finirono in decima posizione, il risultato peggiore dal 1996, fu anche l'ultima stagione per capitan Todd Blackadder che l'anno successivo decise di giocare per gli Scozzesi di Edimburgo.\nI Crusaders tornarono prepotentemente alla ribalta nel 2002, anno in cui terminarono la stagione di Super 12 imbattuti, vincendo il loro quarto titolo. Fra i loro undici match di regular season c'\u00e8 anche quello dei record contro i Waratahs terminato 96 a 12. La semifinale li vide opposti agli Highlanders, la partita fu comunque abbastanza agevole per i Crusaders e il risultato finale si fiss\u00f2 sul 34 a 23 per la squadra rossonera.\nLa finale venne disputata per la prima volta al Jade Stadium, i Crusaders dovettero vedersela, ancora una volta contro i Brumbies che gi\u00e0 alla fine del primo tempo erano sotto nel risultato per 11 a 3, all'inizio del secondo tempo riuscirono per\u00f2 a portarsi a un solo punto dagli avversari (14 a 13) prima che i Crusaders dilagassero vincendo la partita per 31 a 13.\nLa stagione del 2002 fu la prima del nuovo capitano Crusaders Reuben Thorne, che fu anche capitano degli all blacks fino alla fine della coppa del mondo del 2003.\nLa serie di vittorie dei Crusaders si interruppe nel 2003 contro i Blues che li sconfissero per 39 a 5. Nonostante la serie di vittorie termin\u00f2 quella notte, Richie McCaw disse a proposito della sconfitta: \"in un certo senso fu quasi un sollievo. Alla fine ci avevano battuti, la nostra corsa era finita, finalmente la gente avrebbe smesso parlare di questo record e noi avremmo potuto concentrarci su ogni match, settimana dopo settimana, con pi\u00f9 tranquillit\u00e0\". I Crusaders terminarono la stagione in seconda posizione, riuscendo a raggiungere i play off. La semifinale venne disputata all'AMI stadium contro gli Highlanders, allenati da Colin Cooper, un ex assistant-coach dei Crusaders. Nonostante la conoscenza di Cooper del gioco Crusaders, i rossoneri vinsero per 39 a 16.\nIn finale i Crusaders incontrarono i Blues, guidati da un altro ex assistant-coach dei Crusaders Peter Sloane.\nMark Hammet riusc\u00ec a segnare due mete nel primo tempo, portando avanti i rossoneri 10 a 6 al termine dei primi quaranta minuti. I Blues tornarono a condurre 21 a 10 a dieci minuti da termine, i Crusaders segnarono un'altra meta ma non fu abbastanza: furono sconfitti per 21 a 17 e il titolo pass\u00f2 a i Blues.\nLa stagione 2004 dei Crusaders cominci\u00f2 con due sconfitte: prima coi Waratahs poi con i Blues e terminarono la stagione regolare ancora al secondo posto. Giocarono la semifinale in casa contro gli Stormers vincendo per 27 a 16. In finale incontrarono i Brumbies, in una rivincita della finale del 2000. I Brumbies dominarono quella finale vincendo l'incontro per 47 a 38.\nLa stagione 2005 cominci\u00f2 esattamente come era terminata quella precedente: una vittoria Brumbies in casa contro i rossoneri. I Crusaders terminarono il campionato al vertice della classifica, Richie McCaw che aveva dovuto rimanere fermo per cinque settimane torn\u00f2 in tempo per la vittoriosa semifinale contro gli Hurricanes. La finale di quell'anno fu giocata in casa contro i Waratahs, che furono sconfitti 35 a 20 (14 a 6 alla fine del primo tempo).\nCome riconoscimento per il loro quinto titolo di Super 12 ai Crusaders fu permesso di tenere il trofeo. Al termine della stagione 2005 i Crusaders videro la partenza di due giocatori molto importanti per la squadra: Andrew Mehrtens e Justin Marshall.\nLa nuova era: dal 2006 ad oggi.\nPer il SuperRugby il 2006 \u00e8 l'anno della svolta, da 12 si passa a 14 squadre. Il torneo prender\u00e0 quindi il nome di Super 14. Le due new entry sono Western Force, squadra di Perth in Australia e i Central Cheetahs, squadra delle province nord sudafricane.\nIn quell'anno i Crusaders andarono vicini a migliorare la loro serie di vittorie fermandosi ancora una volta a quindici dopo un pareggio proprio contro i Western Force, la serie di imbattibilit\u00e0 fu interrotta il turno seguente con una sconfitta in casa degli Stormers di Citt\u00e0 del Capo, questa fu l'unica sconfitta patita dei Crusaders in tutta la stagione. La semifinale di Super 14 fu contro i Bulls e fu ancora una volta vittoriosa. La semifinale venne giocata in casa Crusaders contro gli Hurricanes in uno stadio avvolto da una fitta nebbia, per gli spettatori era molto difficile vedere il campo e di conseguenza molti abbandonarono lo stadio. Nonostante le condizioni climatiche proibitive i Crusaders riuscirono a vincere 19 a 12 segnando per altro l'unica meta del match.\nAll'inizio del 2007 sette Crusaders non riuscirono a giocare le prime 7 partite di Super 14 a causa di un cos\u00ec chiamato \"conditioning programme\"(programma di raggiungimento della condizione fisica) degli All Blacks. Il conditioning programme era parte della preparazione per i mondiali 2007, i giocatori selezionati per il programma furono in totale 22. Furono per\u00f2 i Crusaders a dare il contributo maggiore di giocatori rispetto a tutti gli altri team del Super 14, i giocatori selezionati furono: Chris Jack, Richie McCaw, Greg Somerville, Reuben Thorne, Daniel Carter, Leon MacDonald, e Aaron Mauger. Sei dei sette giocatori tornarono in tempo per l'ottavo match di regular season contro gli Stormers (Greg Somerville fu fermato da un infortunio). I Crusaders riuscirono a scalare la classifica fino a raggiungere la seconda posizione alla fine della stagione. In semifinale per\u00f2 vennero sconfitti a Pretoria dai Bulls 27 a 12. Il 2007 fu l'anno in cui i Crusaders raggiunsero prima di tutti gli altri team del Super 14 la centesima vittoria nel torneo, ci\u00f2 avvenne con la vittoria per 53 a 0 al Jade Stadium contro i Western Force.\nIl 2008 fu un altro anno di successi per i Crusaders. Terminarono in prima posizione in campionato, sconfissero abbastanza facilmente gli Hurricanes per 33 a 22 e in finale all'AMI stadium batterono i Waratahs 20 a 12, conquistando cos\u00ec il loro settimo titolo. Questa fu l'ultima partita per l'allenatore Robbie Deans, che scelse di andare ad allenare la nazionale australiane e fu anche l'ultimo match per i giocatori Reuben Thorne e Caleb Ralph. Il trasferimento che per\u00f2 ha fatto senza dubbio pi\u00f9 scalpore fu quello di Daniel Carter che, dopo i test match con la maglia neozelandese del novembre 2008, decise di accasarsi per sei mesi nel top 14 francese indossando la maglia del Perpignan.\nNel luglio del 2008 venne annunciato il nome del nuovo allenatore, si trattava di una vecchia conoscenza per i Crusaders: Todd Blackadder. Blackadder venne affiancato da altri due importanti personaggi del rugby neozelandese Mark Hammett e Daryl Gibson.\nPassarono per\u00f2 ben nove anni, e ben due finali perse, nel 2011 contro i Reds e nel 2014, all'ultimo minuto, contro i Waratahs, per tornare a vincere il trofeo, che nel frattempo aveva preso il nome di Super Rugby, espugnando l'Ellis Park nella finale vinta contro i Lions, facendo il bis l'anno successivo a Christchurch sempre contro i Lions\nNome e colori sociali.\nIl nome Crusaders \u00e8 stato scelto per riflettere lo spirito del rugby praticato nella provincia neozelandese di Canterbury. Altro nome papabile per la squadra fu \"Plainsmen\" (uomini delle pianure), fu per\u00f2 scelto Crusaders per mettere in risalto l'eredit\u00e0 e il profondo legame che la gente di Christchurch avverte nei confronti dell'Inghilterra, essa infatti fu fondata nel XIX secolo proprio da immigranti inglesi e molti sostengono che Christchurch, al di fuori della Gran Bretagna, sia la citt\u00e0 pi\u00f9 inglese che esista. La squadra adotta i tradizionali colori sociali (rosso e nero) del team rugbystico della provincia di Canterbury.\nA seguito dell'Attentati di Christchurch, la franchigia ha messo in discussione il simbolo (il cavaliere crociato) e il nome avviando un'indagine tra i tifosi per scegliere un nome alternativo che, a detta dei dirigenti, dovrebbe cambiare entro il 2021 \nArea della squadra.\nLa squadra Crusaders copre le province: Buller, Canterbury, Mid-Canterbury, South Canterbury, Tasman e West Coast. \nCome tutte le franchigie neozelandesi i Crusaders possono, alla fine di ogni anno, trattenere 24 giocatori provenienti dalle zone appartenenti alla loro squadra. Successivamente viene svolto un draft dove tutti i giocatori neozelandesi non trattenuti (in gergo \"protetti\") da qualsiasi altro team neozelandese possono essere acquisiti per completare la rosa della squadra.\nFino al 2006 Canterbury era l'unica squadra dell'area di influenza dei Crusadersa giocare in prima divisione del National Provincial Championship, di conseguenza la gran parte dei giocatori Crusaders proveniva da quella squadra. In seguito si \u00e8 aggiunta la squadra della provincia rugbistica di Tasman.\nGli stadi.\nLo stadio di principale \u00e8 l'AMI Stadium (ex Lancaster Park e Jade Park) che pu\u00f2 contenere fino a 36000 spettatori.\nSolitamente i Crusaders ogni anno giocano almeno un match in un altro stadio della zona della squadra, ci\u00f2 accade di solito quando la nazionale neozelandese di Hockey su prato gioca in casa all'AMI stadium. Gli altri stadi in cui i Crusaders hanno giocato sono il Trafalgar Park, a Nelson, e all'Alpine Energy Stadium, a Timaru. Prima dei match casalinghi viene eseguita la \"Conquest of Paradise\" di Vangelis seguita da spettacoli di cavalieri che galoppano intorno al campo.\nNel 2005, vista l'indisponibilit\u00e0 dello stadio a causa dei lavori, i manager Crusaders proposero di disputare i match casalinghi a Melbourne, la New Zealand Rugby Union (NZRU) pose per\u00f2\nil veto a questa possibilit\u00e0 e i match casalinghi dei Crusaders continuarono a disputarsi a Christchurch. Nonostante il veto, sia nel 2006 che 2008 i Crusaders hanno giocato match di pre campionato all'Olympic Park Stadium di Melbourne contro Western Force.\nRecord.\nI Crusaders detengono una serie di record sia nel super 12 che nel super 14: oltre ad essere la squadra che ha vinto pi\u00f9 titoli, i Crusaders detengono una serie di record, fra i quali si ricordano il maggior numero di punti e il maggior numero di mete segnate in una partita: nel 2002, infatti, i Crusaders batterono i Waratahs per 96 a 19. In questa partita vennero segnati anche il maggior numero di mete (14) e furono trasformate il maggior numero di conversioni(13). Ironicamente detengono, insieme ad altre sei squadre, anche il record del minor numero di punti segnati in un match: nel 2009, nel match che li vedeva opposti agli Highlanders, non riuscirono a segnare nemmeno un punto, perdendo la partita per 6 a 0. I Crusaders sono anche il team che ha segnato il maggior numero di punti (541) e il maggio numero di mete (71) in una stagione, quella del 2005. Inoltre sono l'unica squadra del Super Rugby ad aver vinto il titolo all'estero, nelle edizioni 2000 e 2017.\nDiversi giocatori dei Crusaders (passati o presenti), inoltre, sono detentori di record: Andrew Mehrtens per il maggior numero di punti segnati in una stagione di Super 12 (206 nel 1998), Dan Carter per il maggior numero di punti segnati in una stagione di Super Rugby (221 nel 2006) e Rico Gear per il maggior numero di mete segnate in una stagione (15 nel 2005). Cinque giocatori hanno giocato pi\u00f9 di 100 partite per la squadra: Justin Marshall, Reuben Thorne, Caleb Ralph, Greg Somerville e Leon MacDonald, mentre Wyatt Crockett con le 202 partite giocate con la maglia rossonera detiene il record assoluto della competizione ed \u00e8 l'unico giocatore ad aver superato quota 200. Infine, il team ha potuto annoverare tra le sue fila due giocatori dell'anno per l'International Rugby Board: Daniel Carter (2005) e Richie McCaw (2006). Nel 2005 il team realizz\u00f2 il record del maggior numero di punti segnati in una stagione (541) e il maggior numero di mete (71). I Crusaders detengono per\u00f2 anche il record negativo, condiviso con altre 6 squadre, del minor numero di punti segnati in un match, non riuscendo a segnare nemmeno un punto nella quarta partita di super 14 2009 terminata contro gli Highlanders terminata 6 a 0.\nDiversi giocatori hanno raggiunto Record personali quando giocavano con i Crusaders. I pi\u00f9 importanti sono quelli raggiunti da Andrew Mehrtens e Dan Carter. Il primo detiene il record per il maggior numero di punti segnati in una stagione(1998) di super 12 (206) il secondo per il maggior numero di punti segnati in un campionato di super 14 (221). Mehrtens detiene anche il record di maggior numero di punti segnati, in totale, in qualsiasi dei due tornei di Super rugby (990). Rico Gear invece, realizz\u00f2 il maggior numero di mete in una stagione (15) nel 2005. Nel decimo match del 2007 con la vittoria per 53 a 0 su Western Force i Crusaders divennero il primo team ad arrivare alla centesima vittoria nella storia del Super rugby."}
{"id": "1693163", "revid": "775372", "url": "https://it.wikipedia.org/wiki?curid=1693163", "title": "Galavotto", "text": "Galavotto \u00e8 una \"curazia\" (frazione) della Repubblica di San Marino, appartenente al castello di Chiesanuova.\nGeografia fisica.\nGalazzano sorge a nord-est del suo castello."}
{"id": "1693170", "revid": "183976", "url": "https://it.wikipedia.org/wiki?curid=1693170", "title": "Canterbury Crusaders", "text": ""}
{"id": "1693177", "revid": "1516087", "url": "https://it.wikipedia.org/wiki?curid=1693177", "title": "Isole italiane dell'Egeo", "text": "Le Isole Italiane dell'Egeo, spesso chiamate Dodecaneso (), furono un gruppo di isole greche situate di fronte alla costa turca e appartenute all'Italia dal 18 ottobre 1912 al 10 febbraio 1947, anche se l'effettivo controllo politico sull'arcipelago da parte dell'Italia cess\u00f2 gi\u00e0 il 16 novembre 1943, con la fine della battaglia di Lero e la sconfitta delle truppe italiane e britanniche.\nStoria.\nLa conquista.\nIl Dodecaneso, sottoposto al dominio dell'Impero ottomano, fu attaccato dall'Italia nel 1912. Durante la guerra italo-turca culminata nell'occupazione della Libia, l'Italia pens\u00f2 di affrettare la fine della guerra occupando un gruppo di isole in prossimit\u00e0 del territorio metropolitano dello Stato nemico. Il 26 aprile venne conquistata Stampalia, il 12 maggio Scarpanto, Caso, Piscopi, Nisiro, Calino, Lero, Patmo, Coo, Simi e Calchi, il 4 maggio sbarcarono delle truppe anche a Rodi che venne completamente occupata il 16 maggio. Il 5 maggio 1912 si insedi\u00f2 il primo di una serie di comandanti del corpo di occupazione dell'Egeo, il generale Giovanni Ameglio.\nLa colonia.\nCon la pace di Losanna del 18 ottobre 1912, l'Italia ottenne il riconoscimento dell'amministrazione civile sulla Libia in cambio del ritiro delle truppe dal Dodecaneso. Tale clausola non fu rispettata perch\u00e9 subordinata alla cessazione di atti di ostilit\u00e0 contro l'amministrazione italiana in Libia, apparentemente fomentati e appoggiati dalla Turchia; atti che non smisero di verificarsi dando cos\u00ec all'Italia la possibilit\u00e0 di mantenere l'occupazione delle dodici isole per tutto il periodo della prima guerra mondiale, combattuta nuovamente anche contro l'Impero ottomano. Il 29 luglio 1919 fu sottoscritto un accordo segreto dal ministro degli Esteri Tommaso Tittoni con il ministro greco Eleutherios Venizelos in cui l'Italia rinunciava alle isole del Dodecaneso salvo Rodi, in cambio dell'appoggio greco a un \u201cmandato\u201d italiano sull'Albania. Tale accordo, peraltro, fu denunciato dal successivo ministro degli esteri Carlo Sforza nel giugno 1920. La sconfitta dell'Impero ottomano port\u00f2 nel frattempo al trattato di S\u00e8vres del 10 agosto 1920, che conferm\u00f2 all'Italia il possesso su tutto il Dodecaneso con l'inclusione dell'isola di Castelrosso. Il savonese Mario Lago si insedi\u00f2 come primo governatore civile il 16 novembre 1922.\nDopo la costituzione della Repubblica turca, il trattato di S\u00e8vres fu annullato, e con il trattato di Losanna del 1923 Kemal Atat\u00fcrk e la comunit\u00e0 internazionale riconobbero per la prima volta all'Italia la sovranit\u00e0 a titolo definitivo sul Dodecaneso e sulla Libia. Dal 1926 le isole vennero trasformate in \"Governo delle Isole italiane dell'Egeo\". Tra il 19 e il 24 maggio 1929 alcune isole furono visitate dal re Vittorio Emanuele III.\nIl 28 marzo 1928 in forza della bolla \"Pastoris aeterni\" di papa Pio XI fu ripristinata l'arcidiocesi di Rodi, che dal 1930 coincideva coi territori dei possedimenti italiani, a seguito della assegnazione di Stampalia, Patmo e Lisso. Fu amministrata da arcivescovi italiani dell'ordine dei frati minori fino al 1970. Nell'ottobre 1951 l'arcivescovo Acciari fu richiamato in Italia alla fine del processo di decolonizzazione.\nFu organizzata l'amministrazione civile delle isole con libere elezioni svoltesi nel 1928, 1930, 1932 e 1934. Nel 1937 i sindaci vennero sostituiti da podest\u00e0 di nomina governativa.\nLa presenza italiana.\nLe tracce della presenza italiana rimane visibile nei seguenti edifici:\nAl censimento del 21 aprile 1936, l'ultimo prima della perdita dell'arcipelago da parte dell'Italia, la popolazione totale residente nel Dodecaneso risultava composta da unit\u00e0, di cui regnicoli italiani e stranieri di varie nazionalit\u00e0. Gli italiani erano concentrati a Rodi citt\u00e0, da dove monopolizzavano la vita socio-economica del Possedimento. Nel 1939 risultavano abitanti pi\u00f9 i militari.\nLe Isole Italiane dell'Egeo ebbero un notevole sviluppo economico negli anni trenta, anche grazie alle floride attivit\u00e0 economiche e commerciali della \u00e9lite italiana, attivamente sostenuta dal governo coloniale. La densa attivit\u00e0 di costruzione di edifici pubblici e infrastrutture valse al governatore Mario Lago la nomea di governatore dalle politiche morbide. A lui viene attribuito il cosiddetto periodo degli \"anni d'oro\", tra il 1923 e il 1936. Naturalmente questa definizione \u00e8 pi\u00f9 che discutibile, dato il regime oppressivo e intrinsecamente razzista che il regime fascista mise in essere nel Possedimento, poi ulteriormente inasprito sotto la successiva amministrazione di Cesare Maria De Vecchi. Entrambe le amministrazioni operarono nel quadro di una politica di italianizzazione di una parte della popolazione egea e della espulsione degli elementi avversi al regime fascista e al dominio italiano.\nLa seconda guerra mondiale.\nNei primi anni della seconda guerra mondiale il Dodecaneso fu importante base navale e aerea italiana e circa militari italiani erano stanziati nelle isole.\nL'occupazione tedesca.\nDopo l'8 settembre 1943 il Dodecaneso venne attaccato dai tedeschi che non volevano fornire agli Alleati una base operativa per l'attacco alla Grecia. Le isole furono teatro di violenti scontri tra italiani e tedeschi, nella battaglia di Rodi, allorquando caddero in mano alle forze armate naziste. La divisione d'assalto Rhodos, comandata dal generale Ulrich Kleemann riusc\u00ec a conquistare le isole grazie a una mescolanza di azioni di forza e tattiche dilatorie, entro pochi giorni. Ci\u00f2 fu possibile anche grazie alla scarsa iniziativa del comando italiano, che per\u00f2 era vincolato alle clausole armistiziali e alla estrema ambiguit\u00e0 delle informazioni inviate dallo Stato Maggiore. \nInizialmente non furono attaccate le isole di Coo, Calino, Piscopi, Levita, Simi, Stampalia, Lero con la pi\u00f9 importante base navale italiana nell'Egeo, Lisso e Patmo. Coo fu attaccata dai tedeschi il 3 ottobre e conquistata il 6 ottobre. Calino fu occupata il 7 ottobre. Piscopi e Levita furono occupate a met\u00e0 ottobre. Stampalia fu occupata il 22 ottobre, dopo un primo tentatitivo fallito un mese prima. Simi fu occupata il 2 novembre, dopo che un primo assalto tedesco in ottobre era stato respinto dalle truppe italiane e britanniche. Lero rimase in mano italiana fino a met\u00e0 novembre 1943 difesa dalle forze italiane di guarnigione comandate dal contrammiraglio Luigi Mascherpa, e da rinforzi inviati dagli Alleati. Le ultime isole a essere evacuate dalle truppe italiane furono Lisso e Patmo, dopo che era giunta la notizia della caduta di Lero. Gran parte dei soldati italiani fuggiti dalle isole ripar\u00f2 in Turchia, dove furono internati. Chi scelse di rimanere fu fatto prigioniero e internato in Germania. A Coo i prigionieri italiani furono oggetto di giustizia sommaria, in quello che \u00e8 ricordato come l'eccidio di Coo.\nSorte diversa per Castelrosso, che fu occupata il 10 settembre dai britannici, senza che i tedeschi tentassero successivamente di conquistarla.\nIl governatore, l'ammiraglio Inigo Campioni, rimase in carica fino al 18 settembre 1943, quando fu deportato. Divennero nominalmente territorio della Repubblica Sociale Italiana. Il comando pass\u00f2 al vicegovernatore Iginio Ugo Faralli, che aveva aderito alla RSI, e rest\u00f2 nominalmente in carica fino al 1945, ma il vero potere pass\u00f2 all'esercito tedesco, comandato dai generali Ulrich Kleemann (1943-1944) e Otto Wagener (1944-1945). \nDurante l'occupazione nazista, Antonio Macchi, podest\u00e0 di Rodi, rest\u00f2 in contatto con i britannici, mentre un gruppo di radiotelegrafisti italiani si infiltr\u00f2 facendosi assumere dal comando tedesco di Rodi. Due di essi, Giorgio Ottone Levitz e Osvaldo Remotti, ricevettero la medaglia d'oro al valor militare alla memoria per aver trasmesso segretamente informazioni al Comando inglese dalla stazione radio tedesca di Rodi per oltre un anno. \nDopo l'occupazione tedesca fu conservata l'amministrazione civile italiana ma, interrotte le comunicazioni con il governo di Sal\u00f2, gli amministratori italiani subirono pesanti restrizioni dal comando tedesco.\nL'occupazione britannica.\nL'8 maggio 1945 le isole vennero occupate dai britannici e venne nominato governatore Peter Bevil Edward Acland. Essi si avvalsero dell'amministrazione civile italiana, fino al passaggio di sovranit\u00e0 sotto la Grecia. L'ingegnere Antonio Macchi, gi\u00e0 podest\u00e0 di Rodi, fu autorizzato a costituire la Commissione per la tutela degli interessi italiani nel Dodecaneso che oper\u00f2 fino alla fine del 1947, con lo scopo di riferire al Governo italiano e organizzare il rimpatrio degli italiani e di tutelare quelli che ancora restavano nel Dodecaneso. La Commissione contribu\u00ec anche alla ricostruzione degli avvenimenti bellici in madrepatria. Il 26 dicembre 1945 usciva l'ultimo numero del Messaggero di Rodi, il giornale in lingua italiana.\nIl 1\u00ba gennaio 1947 i britannici introdussero l'amministrazione civile greca, con a capo il colonnello Gigantes, che revoc\u00f2 l'ordine d'espulsione degli italiani perch\u00e9 li riteneva utili a risollevare l'economia locale. Successivamente, con il trattato di pace di Parigi del 10 febbraio 1947, le isole passarono alla Grecia come prevedeva l'articolo 14 del trattato:\nIl ritorno alla Grecia e il ritiro degli italiani.\nIl 15 settembre 1947 a Rodi vi fu la cerimonia che trasfer\u00ec i poteri al governatore greco Periklis Ioannidis, sostituito nel 1948 da Nikolaos Mavris. Il 7 marzo 1948 le isole si trasformarono ufficialmente nella Prefettura del Dodecaneso entrando quindi a far parte a tutti gli effetti della Grecia. L'amministrazione greca attu\u00f2 un regime di repressione dell'elemento italiano. Le chiese cattoliche furono convertite in ortodosse, l'ospedale di Rodi fu organizzato per zone separate tra italiani e greci. Le proteste dell'ingegner Macchi, che si era recato a Roma per perorare la causa degli italiani nel Dodecaneso, aveva prodotto l'invio di alcuni mercantili che il 1\u00ba settembre del 1947 evacuarono circa italiani, che furono ospitati in campi profughi nella zona di Bari e nell'ex Ospedale militare Mussolini di Aversa.\nIl 31 agosto 1949 fu siglato un accordo tra il governo italiano e quello greco che prevedeva il rimpatrio entro un anno di tutti gli italiani restanti. I profughi dovettero svendere le propriet\u00e0, portando con s\u00e9 solo pochi beni mobili. I pochi italiani rimasti avevano gi\u00e0 in precedenza ottenuto la doppia cittadinanza.\nIl 9 settembre 1950 gli ultimi due Fratelli delle scuole cristiane lasciarono Rodi e la loro scuola italiana venne chiusa definitivamente. L'associazione degli ex alunni lasalliani di Rodi, fondata nel 1969, mantiene i contatti coi pochi cattolici e italiani che vivono nel Dodecaneso.\nNell'ottobre del 1951 fu rimpatriato in Italia anche l'arcivescovo cattolico Florido Ambrogio Acciari, O.F.M., titolare dell'Arcidiocesi di Rodi, su pressione dei vertici dell'ordine religioso, nella speranza di allentare le tensioni col governo greco.\nVi sono molti abitanti delle isole in grado di comprendere la lingua italiana, insegnata fino al 1950 nelle scuole e parlata soprattutto dagli anziani. L'italiano \u00e8 conosciuto in quasi tutti gli esercizi commerciali anche per il consistente afflusso turistico.\nGovernatori.\nComandanti delle isole occupate dell'Egeo:\nComandanti della Colonia del Dodecaneso:\nGovernatori della Colonia delle Isole Italiane dell'Egeo:\nGovernatore della Colonia:\nComandanti militari tedeschi:\nComandanti militari britannici:\nCapi dell'amministrazione civile italiana\nComandanti militari greci:"}
{"id": "1693179", "revid": "183976", "url": "https://it.wikipedia.org/wiki?curid=1693179", "title": "Old holborn", "text": ""}
{"id": "1693180", "revid": "767487", "url": "https://it.wikipedia.org/wiki?curid=1693180", "title": "Golfo di Kutch", "text": "Il golfo di Kutch \u00e8 un'insenatura del mar Arabico lungo la costa occidentale dell'India, nello stato del Gujarat.\n\u00c8 lungo circa 160\u00a0km, e divide la regione del Kutch e il Kathiawar, regione peninsulare del Gujarat. Il fiume Rukmavati sfocia nel mar arabico. "}
{"id": "1693187", "revid": "484362", "url": "https://it.wikipedia.org/wiki?curid=1693187", "title": "Colonie italiane", "text": ""}
{"id": "1693189", "revid": "125387473", "url": "https://it.wikipedia.org/wiki?curid=1693189", "title": "Illecito civile", "text": "Un illecito civile, in diritto, \u00e8 quel particolare illecito consistente nella violazione di una norma posta a tutela di un interesse privato alla quale consegue una sanzione civile.\nStoria.\nIl tradizionale criterio di distinzione tra illecito contrattuale ed extracontrattuale risalirebbe alle teorizzazioni di Friedrich Carl von Savigny, secondo cui il primo conseguirebbe alla violazione di un diritto relativo e il secondo alla violazione di un diritto assoluto, non \u00e8 calzante per un ordinamento come quello italiano basato sul principio di atipicit\u00e0, salvo configurare ciascun interesse che in questo modo viene tutelato come ricadente su un bene oggetto di diritto assoluto del danneggiato.\nEffetti.\nIn seguito alla commissione di un illecito civile da parte di un soggetto, su questi grava un tipo di responsabilit\u00e0 giuridica detta \"responsabilit\u00e0 civile\" ovvero il dovere, posto in capo ad un soggetto, di sottostare alla sanzione civile. Il termine, peraltro, viene utilizzato anche con un significato pi\u00f9 ampio, per indicare l'intero istituto giuridico costituito dalle norme che, in un determinato ordinamento, regolano l'illecito civile.\nTipologie.\nNell'ambito della categoria generale dell'illecito civile si distinguono:\nNei sistemi di \"common law\".\nNegli ordinamenti di common law i cd. danni punitivi aggiungono un elemento afflittivo alla natura risarcitoria della sanzione civile cio\u00e8 finalizzata a reintegrare il danno subito dal soggetto portatore dell'interesse tutelato.\nIn tali sistemi giuridici esiste una serie di illeciti (\"tort\"), ciascuno con una propria disciplina, fondato su un precedente che riconosce la relativa azione (principio di \"tipicit\u00e0 specifica\"), anche se ha finito per assumere un ruolo sempre pi\u00f9 esteso il \"tort of negligence\", che consegue alla violazione di un diritto assoluto ed \u00e8 quindi simile all'illecito tipico generico del sistema tedesco; va inoltre tenuto presente che, in mancanza di precedenti, il giudice pu\u00f2 ritenere un interesse leso meritevole di tutela, riconoscendo cos\u00ec una nuova azione per \"tort\" (il che introduce un aspetto di atipicit\u00e0 nel sistema). In ogni caso, il dovere violato \u00e8 un \"duty of care\" (dovere di diligenza) del danneggiante nei confronti del danneggiato.\nNel mondo.\nIn certi ordinamenti di civil law (per esempio, Francia e Spagna) gli illeciti civili extracontrattuali vengono distinti in \"delitti\" e \"quasi delitti\"; in altri tale distinzione non \u00e8 stata accolta o mantenuta e si parla di \"fatti illeciti\" (cos\u00ec in Italia) o \"atti illeciti\" (cos\u00ec in Germania e Svizzera) anche se, a rigore, qualsiasi illecito, compresi quelli penali, pu\u00f2 essere considerato fatto e, al di fuori dei casi di responsabilit\u00e0 oggettiva, atto illecito.\nI vari ordinamenti adottano diversi criteri per individuare quale dovere configuri, ove violato, un illecito civile extracontrattuale; nella maggior parte degli ordinamenti di civil law costituisce illecito qualsiasi danno cagionato con colpa. In questi ordinanenti, che seguono il modello francese, il dovere violato \u00e8, dunque, il divieto di cagionare tali danni, imposto da una norma generale (principio di \"atipicit\u00e0\")."}
{"id": "1693195", "revid": "767487", "url": "https://it.wikipedia.org/wiki?curid=1693195", "title": "Forza Francesco!", "text": "Forza Francesco! \u00e8 un album del 2001 di Francesco Baccini."}
{"id": "1693200", "revid": "96928964", "url": "https://it.wikipedia.org/wiki?curid=1693200", "title": "Riclassificazione", "text": "Il conto economico pu\u00f2 essere riclassificato per mettere in evidenza i risultati parziali della gestione dell'azienda.\nLa riclassificazione del conto economico in forma scalare previsto dalla legislazione civilistica articolo 2425,\nintrodotto con il D.Lgs 127/91 \u00e8 il seguente:\nIl conto economico civilistico tuttavia non si presta ai fini dell'analisi delle performance aziendali. \nA seconda del tipo di informazioni che si vogliono ottenere dal conto economico, ci sono tre possibili riclassificazioni:"}
{"id": "1693202", "revid": "121395286", "url": "https://it.wikipedia.org/wiki?curid=1693202", "title": "Panismo", "text": "Panismo o sentimento panico della natura \u00e8 una percezione molto profonda del mondo esterno, soprattutto se riferita a paesaggi naturali, che crea una fusione tra l'elemento naturale e quello pi\u00f9 specificamente umano. \nDeriva dal nome Pan, dio greco dei boschi, ma dal momento che presuppone una concezione panteista del divino, lo si pu\u00f2 far derivare anche dall'etimologia greca \u03c0\u03ac\u03bd (\"p\u00e0n\"), che significa \"tutto\", da cui probabilmente scaturisce la stessa terminologia del dio.\nSi richiama a questa corrente Gabriele D'Annunzio che nella composizione lirica \"Laudi del cielo del mare della terra e degli eroi\" mette in risalto la sua visione pagana (affine a quella dell'antica Grecia) ed esalta la bellezza e la gioia di vivere. Nel panismo l'Io si viene a mettere in secondo piano, immergendosi completamente nella natura, ma non nascondendosi del tutto in quanto il poeta era solito esprimere i suoi stati d'animo attraverso oggetti naturali."}
{"id": "1693204", "revid": "46291", "url": "https://it.wikipedia.org/wiki?curid=1693204", "title": "Loranthus", "text": "Loranthus \u00e8 un genere di piante epifite appartenente alla famiglia delle Loranthaceae.\nMorfologia.\nSono epifite a portamento arbustivo. Il loranto \u00e8 una pianta emiparassita che vive a spese della quercia e del castagno."}
{"id": "1693208", "revid": "6923", "url": "https://it.wikipedia.org/wiki?curid=1693208", "title": "Lounge bar", "text": "Con la locuzione lounge bar si indica un tipo di locale pubblico per la vendita di bevande, soprattutto alcoliche.\nCaratteristiche.\nUn \"lounge bar\" ha una progettazione ambientale complessiva, in cui ogni elemento deve integrarsi con tutti gli altri, in modo da contribuire a massimizzare un'esperienza soggettiva \"multisensoriale\" avente lo scopo di dar vita ad uno stato di \"comfort\" e di \"relax\".\nStoria.\nIl \"lounge bar\", al chiuso ma anche all'aperto, si \u00e8 diffuso soprattutto in Europa e a partire dalla fine degli anni '90 del XX secolo.\nArredamento.\nDeriva da un'evoluzione dell'american bar, erogando gli stessi servizi, ma con la presenza nel locale di angoli speciali raccolti e riservati, perch\u00e9 parzialmente separati, rivolti al proprio specifico \"target\" di pubblico. Si tratta generalmente di piccoli salotti (da cui appunto il nome \"lounge\") con poltrone, divanetti sof\u00e0 e tavoli bassi, in un arredamento lineare e minimale, dallo stile moderno o contemporaneo.\nIlluminotecnica.\nNell'ambiente \u00e8 quasi sempre presente una luce soffusa e indiretta, dai toni caldi, spesso colorata lungo le pareti.\nMusica.\nLa musica \u00e8 selezionata per il luogo e le circostanze. Deve creare gradevolezza e tranquillit\u00e0, e contribuire cos\u00ec ad una estesa percezione di rilassamento, predisponendo i clienti ad una sensazione di benessere. Al tempo stesso per\u00f2 deve essere di facile ascolto, impegnando poco il fruitore nel seguirla, e rendendo possibile in ogni momento lo svolgersi di una comunicazione verbale senza alcuna difficolt\u00e0 tra persone in compagnia. Questo perch\u00e9 la socializzazione resta sempre il fine ultimo del \"lounge bar\". Viene quindi utilizzata una particolare musica, che viene diffusa solo in sottofondo, morbida e suadente, basata su melodie e ritmi soft, con largo uso di echi e riverberi, e con un tessuto sonoro di base volto ad evocare l'intuizione di orizzonti sconfinati. Le caratteristiche ricorrenti di questa musica, ovvero l'uso di sintetizzatori e miscelatori per dar vita a strutture semplici e ripetitive, finalizzate a creare atmosfere eteree e oniriche, senza per\u00f2 venir meno a un generale senso estetico di base, hanno dato origine a un genere musicale proprio, il cui nome viene fatto derivare dallo scopo stesso per cui questo genere \u00e8 nato. Ci si riferisce quindi a esso con il termine \"lounge music\" o anche semplicemente con il termine \"lounge\".\nConsumazioni.\nSebbene la consumazione di alcolici resti l'offerta privilegiata per questo tipo di locale, in particolare \"cocktail\" in funzione di aperitivo, l'evoluzione e la differenziazione del lounge bar ha portato alla possibilit\u00e0 di consumare sul posto anche degli alimenti che consentono di cenare. La cucina che viene proposta per\u00f2 esiste sempre nell'ottica di non rappresentare mai l'alimentarsi l'occupazione pi\u00f9 impegnativa e predominante svolta dall'ospite, per non interrompere le relazioni sociali e mantenere cos\u00ec inalterata la fluidit\u00e0 nel loro scorrere. Quindi si tratta quasi sempre di pasti leggeri e veloci, di solito a \"buffet\" e in piccole porzioni, ma di classe, in genere etnici (\"sushi\", \"tapas\", etc) o alternativi (vegani, vegetariani, etc)."}
{"id": "1693209", "revid": "120573842", "url": "https://it.wikipedia.org/wiki?curid=1693209", "title": "4-ammino-N,N-dimetilanilina", "text": "Il composto chimico 4-ammino-\"N,N\"-dimetilanilina (comunemente abbreviata con la sigla 4-ADMA, dal nome inglese \"4-amino-N,N-dimethylaniline\"), chiamata anche dimetil-p-fenilenediamina o dimetilfenilendiamina, \u00e8 una diammina aromatica. \nLa 4-ADMA \u00e8 instabile e si degrada rapidamente soprattutto in presenza di luce anche con deboli agenti ossidanti come l'ossigeno dell'aria. Per questo motivo viene sintetizzata e conservata generalmente come sale: dicloridrato, solfato o ossalato.\nPropriet\u00e0.\nLa dimetil-\"p\"-fenilendiamina d\u00e0 vita, come altri derivati della \"p\"-fenilendiamina, ad un semichinone radicale cationico colorato e stabile, per perdita di un elettrone (rosso Wurster).\nAttraverso la perdita successiva di un elettrone ed un protone si forma un catione chinondiimina..\nLa base libera \u00e8 molto reattiva verso l'ossidazione da parte dell'ossigeno dell'aria, formando grandi aggregati sopramolecolari di colore marrone scuro-nero. I sali sono meno sensibili all'ossidazione.\nUsi.\nLa dimetilfenilendiamina trova impiego come indicatore nelle reazioni di ossidoriduzione, nelle reazioni di saggi di riconoscimento, cos\u00ec come da prodotto intermedio per pigmenti.\nFotografia.\nQuesto composto come tutti i similari appartenenti pi\u00f9 genericamente alle \"p\"-amminodialchilaniline, sono importanti intermedi e reattivi dell'industria dei coloranti e della fotografia. Buona parte dello sviluppo del processo fotografico si fonda sulle reazioni di accoppiamento ossidativo del 4-ADMA e derivati, responsabili della formazione dei colori fotografici come magenta, giallo e blu. I colori, nei processi fotografici quali Kodachrome, Ektachrome, Agfacolor, Ansco Color, ..., si formano dalla condensazione ossidativa di composti contenenti gruppi metilenici e metinici (accoppiatori) con agenti sviluppanti fotografici quali ad esempio le \"p\"-amminodialchilaniline.\nBiochimica.\nIl 4-ADMA e alcuni suoi derivati possono essere impiegati nella determinazione dell'attivit\u00e0 di alcuni enzimi e per l'analisi dello zolfo nelle proteine e come reagenti nelle metodologie per la determinazione dell'attivit\u00e0 antiossidante negli estratti dei campioni biologici.\n\"Metodo DMPD\": la 4-ammino-\"N,N\"-dimetilanilina (DMPD dall'inglese \"dimethyl-para-phenylenediamine\") non mostra possedere alcun picco di assorbimento nel campo del visibile mentre assume una intensa colorazione rossa in ambiente acido ed in presenza di un opportuno agente ossidante. Il catione radicalico DMPD\u00b0+ \u00e8 fortemente colorato in rosso carminio, con un caratteristico picco di assorbimento massimo al valore di 505 nm ed un corrispondente coefficiente di estinzione molare di 8,53 in tampone acetato a pH 5,25. \nLa variazione del rapporto quantitativo \ndelle specie chimiche presenti all'equilibrio DMPD+/DMPD\u00b0+ pu\u00f2 essere utilizzato per valutare l'attivit\u00e0 antiossidante. La presenza di antiossidanti modifica il rapporto a favore della specie incolore (DMPD+) per la loro capacit\u00e0 di funzionare da molecole \u00abtrapping\u00bb degli elettroni liberati dal catione radicalico DMPD\u00b0+ che si trasforma nella specie cationica DMPD+. \nIn tal caso l'equilibrio della reazione catione/catione radicalico si sposta ad arricchire l'equilibrio nella forma cationica \u00abdecolorata\u00bb proporzionalmente all'attivit\u00e0 antiossidante del campione testato:\nAnalitica.\nNell'analisi e determinazione dei perossidi e del cloro nelle acque sia allo stato libero che allo stato gassoso.\nIndustriali.\nIntermedio di sintesi per la produzione di coloranti. Inibitore di corrosione nell'industria dei polimeri.\nSintesi.\nIl composto fu sintetizzato per la prima volta da Erdmann nel 1894 attraverso la riduzione della 4-nitroso-\"N,N\"-dimetianilina (4-NDMA) a temperatura ambiente in acido cloridrico in presenza di metalli riducenti quali zinco, ferro o stagno. \nPu\u00f2 essere prodotta mediante la riduzione catalitica della \"p\"-nitrodimetilanilina."}
{"id": "1693211", "revid": "767487", "url": "https://it.wikipedia.org/wiki?curid=1693211", "title": "Les caves du Majestic", "text": "Les caves du Majestic (\"I sotterranei del Majestic\") \u00e8 un film del 1945 diretto da Richard Pottier.\nLa pellicola, con Albert Pr\u00e9jean nel ruolo di Maigret, \u00e8 tratta dal romanzo \"Maigret e il sergente maggiore\" dello scrittore belga Georges Simenon.\nTrama.\nNegli scantinati del Majestic, dove sono occupati un po' tutti i lavoratori del grand hotel, il responsabile della caffetteria, Donge, trova il cadavere della signora Petersen, una facoltosa cliente dell'albergo. L'indagine \u00e8 affidata al commissario Maigret che incontra cos\u00ec tutti i possibili sospetti: dal marito della vittima, uno svedese, a Teddy, il figlio della signora Petersen, dalla sua governante a una ballerina e allo stesso Donge, che \u00e8 il padre naturale di Teddy.\nIl bambino andr\u00e0 verso il suo vero padre o preferir\u00e0 restare con il ricco Petersen che lo adora? L'enigma poliziesco e l'enigma sentimentale sono esaminati e risolti da Maigret."}
{"id": "1693224", "revid": "135224", "url": "https://it.wikipedia.org/wiki?curid=1693224", "title": "Radlbrunn", "text": ""}
{"id": "1693225", "revid": "767487", "url": "https://it.wikipedia.org/wiki?curid=1693225", "title": "Scala di Rockwell", "text": "La prova di durezza Rockwell dei materiali si realizza con penetratori di forma conica (realizzati in diamante) o sferica (realizzati in carburo di tungsteno). Essa avviene secondo pi\u00f9 stadi successivi di carico. La durezza \u00e8 determinata in base alla deformazione elasto-plastica del materiale in esame.\nQuesto metodo fu messo a punto dagli statunitensi Hugh M. Rockwell (1890-1957, figlio dell'imprenditore e filantropo Albert F. Rockwell) e Stanley P. Rockwell (1886-1940, apparentemente non imparentato con Hugh nonostante avessero lo stesso cognome), e fu brevettato nel 1914.\nLa prova di durezza Rockwell \u00e8 eseguita seguendo una procedura definita dalle normative di settore (UNI EN ISO, ASTM, OIML, ecc.). Principalmente la procedura consiste nel collocare il penetratore sulla superficie del pezzo di cui misurare la durezza, applicando una forza iniziale (precarico) da circa 100 N (massa di 10\u00a0kg) o di circa 30 N (massa di 3\u00a0kg) e quindi applicando una forza addizionale per un intervallo di tempo definito ((4\u00b12) s per la norma ISO). Quando il penetratore raggiunge la penetrazione massima si rimuove la forza addizionale lasciando il precarico che agisce ancora sul pezzo. La misura della profondit\u00e0 raggiunta \u00e8 correlata con la misura di durezza.\nLa misurazione pu\u00f2 essere fatta con diversi metodi (scale), contrassegnati da diverse sigle in funzione della forma e del materiale del penetratore e delle forze di precarico e carico applicate. Le due scale maggiormente utilizzate sono:\nL'unit\u00e0 di misura della grandezza durezza \u00e8 il punto della scala utilizzata per la prova. Un risultato di misura di durezza si scriver\u00e0 quindi correttamente indicando, dopo il valore numerico, l'unit\u00e0 di misura come sigla della scala utilizzata (es. 65 HRC).\nLe sigle derivano dall'inglese \"Hardness Rockwell Cone\" e \"Hardness Rockwell Ball\".\nScale A, C e D.\nIl penetratore \u00e8 un cono di diamante con angolo di apertura pari a 120\u00b0. Il carico iniziale utile \u00e8 di 98,0664 N. Il carico aggiuntivo per la scala A \u00e8 di 490,3325 N; 1472,931 N per la scala C e 882,5985 N per la scala D. \nIl procedimento maggiormente utilizzato \u00e8 quello secondo la scala C (C = cone = cono).\nDi uso comune anche il HRA per misurare materiali pi\u00f9 sottili o sinterizzati.\ndove h \u00e8 la profondit\u00e0 di penetrazione residuale del penetratore in millimetri.\nScale B, E \u2013 H e K.\nQueste scale sono adatte per materiali pi\u00f9 dolci come acciai medio-duri o ottone. Come penetratore viene usato \u2013 in base all'ultima norma, dopo il 2006 \u2013 una sfera di metallo duro (W), mentre prima erano ammesse anche sfere di acciaio (S). Per questo motivo \u00e8 stata ampliata anche la scala di durezza di 30 gradi. \nPer le scale B, F e G la sfera ha un diametro di 1,5875\u00a0mm; per le scale E, H e K 3,175\u00a0mm.\nIl carico iniziale corrisponde sempre a 98,0665 N, mentre il carico aggiuntivo si articola come segue:\nscala B ed E: 882,5985 N; scala F e H: 490,3325 N; scala G e K: 1472,931 N.\nPi\u00f9 frequente \u00e8 la scala B (B = ball = sfera).\nScale N e T.\nPer la scala N viene usato un penetratore diamante conico con angolo di apertura di 120\u00b0; per la scala T una sfera in metallo duro (W) con diametro 1,5875\u00a0mm. \nComune ai due procedimenti \u00e8 il carico iniziale di 29,41995 N e il fatto che vengono normati in tre diverse variazioni di carico, espresso attraverso un numero: \n15 sta per 117,6798 N;\n30 sta per 264,77955 N\n45 sta per 411,8793 N\nL'abbreviazione sar\u00e0 dunque ad es.: HR15N o HR45T. "}
{"id": "1693241", "revid": "438678", "url": "https://it.wikipedia.org/wiki?curid=1693241", "title": "I falchi", "text": "I falchi (\"Magasiskola\") \u00e8 un film del 1970 diretto da Istv\u00e1n Ga\u00e1l, vincitore del Premio della giuria al 23\u00ba Festival di Cannes."}
{"id": "1693242", "revid": "1442080", "url": "https://it.wikipedia.org/wiki?curid=1693242", "title": "Gareth Jenkins", "text": "Nel ruolo di terza linea ala milit\u00f2 per tutta la sua carriera nel , del quale fu giocatore-allenatore per quattro anni e, successivamente, solo allenatore fino al 2013.\nFu anche commissario tecnico del , ma il suo mandato dur\u00f2 solo venti incontri a causa dell'eliminazione nella fase a gironi sub\u00ecta nel corso della .\nBiografia.\nCarriera da giocatore.\nJenkins ha giocato da flanker per il Llanelli RFC, per la nazionale B e per i Barbarians. Ha inoltre preso parte al tour del in Giappone nel 1975, senza per\u00f2 mai scendere in campo.\nJenkins ha disputato 259 match per il Llanelli, debuttando a 17 anni e vedendo la sua carriera interrotta a 26 per un infortunio. faceva parte della squadra che batt\u00e9 la 9-3 allo Stradey Park nel 1973.\nCarriera da allenatore.\nJenkins ha guidato il Llanelli RFC e i Llanelli Scarlets per 24 anni, dal 1982 al 2003. Con i primi ha vinto otto Welsh Cup, tre campionati e ha battuto l' campione del mondo nel 1993. Nel 2000 e nel 2003 ha inoltre raggiunto le semifinali di Heineken Cup.\nDopo la creazione delle squadre regionali nel 2003, Jenkins \u00e8 passato alla guida degli Scarlets, con i quali ha vinto la Celtic League 2004.\nNel 1993-94 \u00e8 stato inoltre assistente allenatore della nazionale, che quell'anno vinse il Cinque Nazioni.\nNazionale gallese.\nJenkins fu una prima volta respinto dalla federazione quando chiese il posto di allenatore della nazionale, nel 2004. La Welsh Rugby Union scelse invece Mike Ruddock, bench\u00e9 non avesse dato inizialmente la propria disponibilit\u00e0 per il ruolo, che condusse quello stesso anno il Galles al primo Grande Slam da 28 anni.\nJenkins prese parte al tour dei British and Irish Lions in Nuova Zelanda nel 2005 come parte del team dell'allenatore Clive Woodward. Nell'aprile fu nominato allenatore del con un contratto di due anni, dopo che Mike Ruddock si era dimesso durante il Sei Nazioni 2006. Il suo primo impegno \u00e8 stato il tour in Argentina, che ha visto un giovane e inesperto Galles perdere la serie 2 a 0. Nel primo test casalingo \u00e8 invece riuscito a pareggiare 29-29 con l', partita alla quale hanno fatto seguito opache prestazioni contro Isole del Pacifico, e .\nIl Sei Nazioni 2007 ha invece visto 4 sconfitte del (inclusa quella contro l' per 23-20), che ha evitato il cucchiaio di legno (poi andato alla ) solo vincendo all'ultima giornata contro l' 27-18.\nDopo una serie persa 2-0 contro l' e una sconfitta record da parte dell' 62-5 a Twickenham, la pressione da parte dei media intorno a Jenkins \u00e8 cresciuta, anche in vista dell'imminente Coppa del Mondo. In questa competizione il ha fallito la qualificazione ai quarti, perdendo contro le , squadra di seconda fascia, 34 a 38. Il giorno seguente l'eliminazione, il 30 settembre, il capo esecutivo della Welsh Rugby Union Roger Lewis e il presidente David Pickering hanno annunciato la fine della collaborazione con Jenkins..\nJenkins \u00e8 stato il primo allenatore del Galles ad essere licenziato dalla federazione; in precedenza gli allenatori si erano dimessi quando la loro posizione diventava insostenibile."}
{"id": "1693250", "revid": "124123", "url": "https://it.wikipedia.org/wiki?curid=1693250", "title": "Lorenzo Usimbardi", "text": "Biografia.\nLorenzo Usimbardi nacque a Colle Val d'Elsa nel 1547. Il fratello Usimbardo Usimbardi fu il primo vescovo di Colle Val d'Elsa mentre il fratello Pietro Usimbardi fu vescovo di Arezzo. Ebbe anche altri due fratelli, Claudio (1556-1638) e Fulvio (1559-1627), che ricoprirono entrambi vari uffici pubblici .\nDottore in diritto civile e penale, Capitano di Giustizia a Siena, Lorenzo Usimbardi fu primo segretario granducale sotto Francesco I de' Medici che, contrariamente all'opera ed agli insegnamenti del padre Cosimo I, preferiva delegare tutti gli affari di governo ai propri ministri e segretari, anche perch\u00e9 spesso si trovava fuori Firenze. \nNel 1597 svolge il ruolo di \u201cintendente delle fabbriche\u201d e si trasferisce a Palazzo Pitti quando Ferdinando I de' Medici, successore di Francesco I, decide di trasferire la corte.\nContinua la sua attivit\u00e0 presso i Granduchi anche dopo la morte di Ferdinando I, e lo ritroviamo \u201cAuditore delle Riformagioni\u201d nel 1609 sotto il granducato di Cosimo II de' Medici.\nAll'inizio del Seicento la fortuna e l'influenza della famiglia Usimbardi \u00e8 davvero notevole in tutta la Toscana.\nRisale infatti a questo periodo la decisione di costruire una cappella presso la Chiesa di Santa Trinita (la prima a sinistra del coro) a Firenze. Lorenzo \u00e8 anche protettore di comici e artisti, come gli Andreini ed i Gelosi, che lasceranno un segno importante nella storia della Commedia dell'Arte.\nMor\u00ec nel 1636 ed i suoi successori alla corte granducale, mantenendo i suoi stessi poteri, furono poi chiamati segretari di guerra.\nDi Lorenzo, presso il Museo civico e d'arte sacra di Colle Val d'Elsa, \u00e8 conservato un busto marmoreo, opera di Felice Palma, splendido esempio di scultura del periodo, inizialmente posto presso l'Ospedale di San Lorenzo di Colle Val d'Elsa (la cui costruzione si deve anch'essa alla famiglia Usimbardi). Nello stesso museo si trova un quadro dove Lorenzo Usimbardi viene raffigurato nel pieno del potere con il vestito rosso scarlatto proprio dei senatori."}
{"id": "1693251", "revid": "1381093", "url": "https://it.wikipedia.org/wiki?curid=1693251", "title": "Supertec", "text": "Supertec era un fornitore di motori per auto da Formula 1 attivo negli anni 1999 e 2000. Supertec forniva motori progettati da Renault, costruiti da Mecachrome per la stagione di Formula 1 1998, e sviluppati per le stagioni 1999 e 2000. \nNel 1998 la societ\u00e0 di Flavio Briatore Super Performance Competition Engineering si accord\u00f2 con Mecachrome per un contratto di fornitura per motori per monoposto di Formula 1 che iniziasse con la stagione 1999. I motori venivano quindi acquistati e ribattezzati Supertec (tranne quelli forniti a Benetton, chiamati Playlife). Supertec riforn\u00ec Williams e BAR nella stagione 1999, e Arrows nella stagione 2000. \nLe caratteristiche tipiche di questo motore, al netto della messa a punto e delle monoposto dei vari team, furono la buona affidabilit\u00e0, e la potenza appena al di sotto dei motori progettati e sviluppati direttamente dalle grandi case automobilistiche."}
{"id": "1693252", "revid": "287204", "url": "https://it.wikipedia.org/wiki?curid=1693252", "title": "Erwin Proll", "text": ""}
{"id": "1693254", "revid": "438678", "url": "https://it.wikipedia.org/wiki?curid=1693254", "title": "Joe Hill (film)", "text": "Joe Hill \u00e8 un film del 1971 diretto da Bo Widerberg, vincitore del Premio della giuria al 24\u00ba Festival di Cannes."}
{"id": "1693258", "revid": "767487", "url": "https://it.wikipedia.org/wiki?curid=1693258", "title": "Brelan d'as", "text": "Brelan d'as \u00e8 un film a episodi del 1952 diretto da Henri Verneuil.\nL'episodio \"Le t\u00e9moignage de l'enfant de ch\u0153ur\" \u00e8 tratto dal racconto omonimo dello scrittore belga Georges Simenon, con Michel Simon nel ruolo di Maigret.\nGli altri episodi sono \"Le mort dans l'ascenseur\", con l'ispettore Wens, creato dallo scrittore Stanislas-Andr\u00e9 Steeman e \"Je suis un tendre\", con l'agente Lemmy Caution, dallo scrittore inglese Peter Cheyney.\nIl film \u00e8 conosciuto nei paesi anglofoni con il titolo \"Full House\"."}
{"id": "1693259", "revid": "1305772", "url": "https://it.wikipedia.org/wiki?curid=1693259", "title": "La clessidra", "text": ""}
{"id": "1693260", "revid": "767487", "url": "https://it.wikipedia.org/wiki?curid=1693260", "title": "Mattatoio 5", "text": "Mattatoio 5 (\"Slaughterhouse-Five\") \u00e8 un film del 1972 diretto da George Roy Hill, tratto dal romanzo \"Mattatoio n. 5\" di Kurt Vonnegut (1969). La storia utilizza la fantascienza per costruire un'opera contro la guerra e ogni tipo di violenza (sia Vonnegut sia il regista erano reduci della seconda guerra mondiale).\nVincitore del Premio della giuria al 25\u00ba Festival di Cannes e del Saturn Award per il miglior film di fantascienza, il film \u00e8 ricordato anche per la colonna sonora d'eccezione, con Glenn Gould che esegue musiche di Johann Sebastian Bach.\nTrama.\nIl film ha diversi \"incipit\". Billy Pilgrim vive contemporaneamente la propria esperienza di giovanissimo prigioniero di guerra americano in Germania durante la seconda guerra mondiale, di maturo socio di un'attuale azienda di famiglia e di singolare \"eremita\", costretto da misteriosi alieni su un lontano pianeta. Pilgrim, maturo occhialuto dall'aspetto mite e trasognato, rammenta o rivive il suo primo incontro da ragazzo con gli alieni, presentatisi a lui sotto forma di luce, per poi vedersi giovane soldato, prigioniero in un campo ricavato da un ex macello (chiamato appunto \"Mattatoio Cinque\"), assillato da Paul Lazzaro, un commilitone italo-americano psicotico e vendicativo.\nSeguono gli anni del dopoguerra e del matrimonio, eventi che vive con distacco. Pilgrim sopravvive poi ad un incidente aereo di cui gi\u00e0 conosceva l'imminenza, per subire quindi, quasi con indifferenza, la perdita tragicomica di sua moglie, rimasta vittima di un incidente stradale mentre tentava di raggiungerlo in ospedale. Gli alieni tornano da Pilgrim per portarlo nel loro \"eremo cosmico\", fornendogli anche la compagnia di un'avvenente e poco vestita attricetta californiana, appositamente rapita per lui mentre era intenta ad un bagno di sole, una donna che egli aveva gi\u00e0 visto e \"riconosciuto\" su una rivista per soli uomini.\nLe creature aliene, che si dicono appartenere al mondo di Tralfamadore, comunicano con Pilgrim esclusivamente attraverso delle voci. Si tratta di una razza superiore, incorporea, eterna, indipendente dallo scorrere del tempo. Hanno assistito alla creazione e alla fine dell'Universo. Pilgrim, che ha ottenuto di condividere tali facolt\u00e0, sebbene non gli sia stato concesso di vivere una vita normale, conosce gi\u00e0 le modalit\u00e0 della propria morte, ma \u00e8 comunque sereno essendo certo di essere destinato a un'esistenza immortale. Durante una conferenza in cui comunica al mondo il messaggio di pace alieno, un invito a desistere da ogni guerra onde salvare l'umanit\u00e0 dall'autodistruzione, viene colpito a morte dal folle reduce italo-americano. Di nuovo giovane, assiste quasi incantato ad una Dresda appena distrutta dal terribile bombardamento del febbraio 1945.\nAccoglienza.\nLa pellicola \u00e8 stata accolta in maniera discreta dalla critica."}
{"id": "1693271", "revid": "438678", "url": "https://it.wikipedia.org/wiki?curid=1693271", "title": "La clessidra (film 1973)", "text": "La clessidra (\"Sanatorium pod klepsydra\") \u00e8 un film del 1973 diretto da Wojciech Has, vincitore del Premio della giuria al 26\u00ba Festival di Cannes.\nTrama.\nJosef visita il padre ricoverato in uno strano sanatorio. Sar\u00e0 per lui un viaggio nella memoria."}
{"id": "1693272", "revid": "729019", "url": "https://it.wikipedia.org/wiki?curid=1693272", "title": "Torre del Serpe", "text": "Torre del Serpe (o Torre dell'Idro) \u00e8 una torre di avvistamento sulla costa pugliese nei pressi di Otranto. \nStoria e descrizione.\nSi ritiene che la sua costruzione risalga al periodo romano e che la torre avesse la funzione di faro e fu restaurata in et\u00e0 fredericiana in seguito ad uin potenziamento strategico voluto dallo stesso Federico II.\nIl nome \u00e8 legato ad un'antica leggenda che racconta di un serpente che ogni notte saliva dalla scogliera per bere l'olio che teneva accesa la lanterna del faro. Ad un certo punto gli abitanti di Otranto tesero un'imboscata al mostro uccidendolo e la compagna del serpente, saputolo, sal\u00ec sulla torre, si avvolse attorno e la strinse fino a distruggerla.\nUn'altra leggenda narra che pochi anni prima della presa di Otranto nel 1480 i Saraceni si erano diretti verso la citt\u00e0 salentina per saccheggiarla, ma anche in quell'occasione il serpente, avendo bevuto l'olio, aveva spento il faro. I pirati senza punti di riferimento passarono oltre e attaccarono la vicina Brindisi.\nRientra nella categoria delle torri a base circolare e forma tronco-conica: parzialmente diroccata, \u00e8 visibile una sola parete e la scarpa., ovvero l'ampliamento del basamento per dare una maggior superficie di appoggio alle murature che si ergono in altezza.\nQuesta torre \u00e8 costantemente presente nell'immaginario di questi luoghi, tanto da essere entrata nello stemma della citt\u00e0 di Otranto dove \u00e8 rappresentata con un serpente nero che l'avvolge."}
{"id": "1693278", "revid": "438678", "url": "https://it.wikipedia.org/wiki?curid=1693278", "title": "L'invito", "text": "L'invito \u00e8 un film del 1973 diretto da Claude Goretta, vincitore del Premio della giuria al 26\u00ba Festival di Cannes."}
{"id": "1693280", "revid": "287204", "url": "https://it.wikipedia.org/wiki?curid=1693280", "title": "Contea di Castiglia", "text": "La contea di Castiglia fu formata dai territori orientali conquistati dai primi re delle Asturie e deve il nome al fatto che mano a mano che la reconquista procedeva, venivano costruiti dei castelli per la difesa dei territori conquistati.\nLe prime conquiste avvennero in una zona che tradizionalmente veniva chiamata Bardulia (in quanto abitata da popolazioni preromaniche dette, Barduli o Varduli, che originariamente abitavano i Paesi Baschi e poi si erano trasferiti ad ovest spinti dai Vasconi). Nel corso del IX secolo le terre conquistate vennero ripopolate con Goti, Vasconi, Cantabri, Mozarabi e popolazioni provenienti dalle Asturie. Dopo che i re delle Asturie, Alfonso II (759-842), che a seguito delle campagne di Carlo Magno in Spagna, a ovest dei Pirenei, aveva mantenuto contatti col re dei Franchi, inviando alcune delegazioni alla corte di Aquisgrana, e Ramiro I (791-850) avevano consolidato le conquiste strappate ad al-Andalus, Ordo\u00f1o I (821-866), alla morte del padre, Ramiro I, ritenne di dover porre fine all'anarchia, nata tra i suoi vassalli castigliani, creando una contea che fu affidata al suo fratellastro, Rodrigo (?-873), che aveva anche il compito di coordinare la lotta contro il regno di Cordova.\nI primi conti di Castiglia.\nRodrigo combatt\u00e9 i Mori e ottenne alcuni successi, ma fu sconfitto a \"Bureba\", dall'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, e la Reconquista fu fermata per molti anni.\nGli successe il figlio Diego Rodriguez Porcelos (?-885), che tra l'882 e l'884, ebbe il merito di ripopolare Burgos ed Ubierna. Di Burgos \u00e8 considerato il fondatore, perch\u00e9, eseguendo l'ordine del re delle Asturie, Alfonso III Magno (848-910), non solo ripopol\u00f2 la zona ma su un piccolo villaggio preesistente, sulla riva del fiume \"Arlanz\u00f3n\" costru\u00ec, nell'884, una piccola citt\u00e0 circondata di mura.\nAlla sua morte, la contea di Castiglia fu frazionata in diverse contee, rimanendo divisa sino al 932 circa, anno in cui fu nuovamente riunificata dal conte Fern\u00e1n Gonz\u00e1lez.\nIl titolo di conte di Castiglia fu ripreso da suo cognato, Nu\u00f1o Nu\u00f1ez (?-?) che, nell'899, dopo aver riunito alcune contee nate dal frazionamento, ridiede vita ad una contea di Castiglia, territorialmente ridotta.\nIn quel periodo si succedettero alla guida della contea (dal 909, vassalla del regno di Le\u00f3n), Gonzalo T\u00e9llez (?-913), il conte di Burgos, Gonzalo Fern\u00e1ndez (?-?) e poi Fernando Ans\u00farez (?-?) ed i conti di Burgos Nu\u00f1o Fern\u00e1ndez (?-?) e Gutier N\u00fa\u00f1ez (?-?), che venivano sostituiti a seconda del re che si installava sul trono del Le\u00f3n.\nFern\u00e1n Gonz\u00e1lez, e l'autonomia della contea di Castiglia.\nNell'anno 929, Fern\u00e1n Gonz\u00e1lez (?-970) appare nei documenti col titolo de conte di Lara, all'interno dell'organizzazione amministrativa della marca orientale del regno di Le\u00f3n. Nel 931, Fern\u00e1n Gonz\u00e1lez riusc\u00ec a riunire il governo dei contadi di Burgos, Lara, Lantar\u00f3n, Cerezo e \u00c1lava e appare come conte di Castiglia, per la prima volta, in un documento del 932.\nDopo la battaglia di Simancas, vinta, nel 939, dalle truppe cristiane alleate contro \u2018Abd al-Rahman III Fern\u00e1n conquist\u00f2 Sep\u00falveda e poi Riaza, le ripopol\u00f2 (940), e cominci\u00f2 ad agire come se fosse indipendente dal regno di Le\u00f3n.\nFern\u00e1n Gonz\u00e1lez, nel 943, si ribell\u00f2 a Ramiro II di Le\u00f3n (ca. 900-951), nel 944 fu imprigionato in Le\u00f3n e Ansur Fern\u00e1ndez (?-?), figlio del precedente conte di Castiglia, Fernando Ansurez, divenne conte di Castiglia. Ma dopo un solo anno di prigionia, Fern\u00e1n Gonz\u00e1lez recuper\u00f2 la contea e giur\u00f2 fedelt\u00e0 a Ramiro II.\nMorto Ramiro II nel 951, il regno di Le\u00f3n soffr\u00ec una crisi dinastica che Fern\u00e1n Gonz\u00e1lez seppe sfruttare in suo favore. Inizialmente appoggi\u00f2 Sancho il Grasso contro suo fratellastro Ordo\u00f1o III di Le\u00f3n, poi per\u00f2 riconobbe Ordo\u00f1o, che era suo genero come re.\nSfrutt\u00f2 la politica matrimoniale per rinforzare la sua posizione tra i regni cristiani: spos\u00f2 sua figlia Urraca Fern\u00e1ndez, prima a Ordo\u00f1o III, poi alla sua morte, la spos\u00f2 a Ordo\u00f1o IV e dopo la morte di quest'ultimo la spos\u00f2 con Sancho II Garc\u00e9s di Navarra.\nNel 963 tratt\u00f2 una tregua con al-\u1e24akam II ibn \u02bfAbd al-Ra\u1e25m\u0101n, califfo di al-Andalus comportandosi come un sovrano indipendente e approfittando della debolezza del regno di Le\u00f3n, Fern\u00e1n Gonz\u00e1lez, pur rimanendo vassallo del regno di Le\u00f2n riusc\u00ec ad imporre l'indipendenza della Castiglia, trasformandola in una contea ereditaria, dal mar Cantabrico sino a sud del fiume Duero.\nInfatti alla sua morte, la contea fu ereditata, assieme al titolo di conte, da suo figlio Garc\u00eda Fern\u00e1ndez (938-995).\nLa contea autonoma.\nGarc\u00eda Fernandez, pur continuando ad avere la pi\u00f9 completa autonomia amministrativa ed indipendenza, riconobbe ai sovrani del Le\u00f3n, una superiorit\u00e0 giuridica.\nPer contrastare la pressione dei musulmani sulle frontiere della contea ampli\u00f2 la base sociale promulgando le ordinanze dei cavalieri contadini di Castrojeriz, ma, nel 981 fu sconfitto dalle truppe di Almanzor nella battaglia di Tarancue\u00f1a, vicino a Retortillo de Soria (Soria) e poi nella battaglia di Rueda, 40\u00a0km circa a SE di Simancas.\nNel 994, l'hajib di al-Andalus, Almanzor, appoggi\u00f2 una rivolta contro di lui, di suo figlio, Sancho Garc\u00e9s (965-1017), che gli successe, nel 995, continuando a riconoscere ai sovrani del Le\u00f3n, una superiorit\u00e0 giuridica.\nNel 1000 Almanzor attacc\u00f2 la Castiglia, e Sancho Garces chiese aiuto al re di Navarra, Garcia II Sanchez, e al re del Le\u00f3n Alfonso V. Lo scontro avvenne, nel luglio del 1000, nella Provincia di Palencia, alla battaglia di Cervera de Pisuergase, che fu molto cruenta, con molti morti da ambo le parti, ma alla fine vide il successo dei Mori e la morte in battaglia del re di Navarra, Garcia II Sanchez.\nNel 1009, intervenne nella guerra civile tra gli omayyadi del califfato di Cordova, Sulaym\u0101n ibn al-\u1e24akam, \"al-Musta\u02bf\u012bn\", acclamato califfo dai Berberi, ed il califfo Mu\u1e25ammad II (al-Mahd\u012b) ibn Hish\u0101m, appoggiato dai mercenari dell'esercito, detti \"gli schiavi\".\nAppoggi\u00f2 Sulaym\u0101n contro al-Mahd\u012b ed in cambio ricevette diverse piazze sulla linea del Duero: Osma, San Esteban de Gormaz, Clunia, Berlanga de Duero, Sep\u00falveda, Pe\u00f1afiel. Dopo la vittoria Cordova fu saccheggiata dai berberi e dai castigliani.\nSancho Garces concesse molti privilegi a diverse popolazioni della Castiglia e gli fu attribuito il soprannome di \"el de los Buenos Fueros\" (dalle buone leggi).\nAlla sua morte, nel 1017, la contea fu ereditata, assieme al titolo di conte, da suo figlio Garc\u00eda S\u00e1nchez (1010-1029), e durante la sua minore et\u00e0 la reggenza fu esercitata dalla prozia Urraca, badessa di Covarrubias, ma sotto il protettorato di suo cognato, il re di Navarra e di Aragona, Sancho III il Grande, che lo protesse dagli attacchi leonesi, per questioni territoriali.\nNel 1029, quando Garcia si rec\u00f2 a Leon per il matrimonio con Sancha, la figlia del re del Le\u00f3n, Alfonso V, fu ucciso all'uscita dal palazzo reale, dove si era recato per conoscere la sua promessa sposa.\nAlla sua morte, la contea pass\u00f2 alla sorella, Munia, ultima contessa di Castiglia, che la govern\u00f2 assieme al marito, il re di Navarra, Sancho il Grande, sino al 1032, quindi abdic\u00f2 lasciando il titolo al marito.\nSancho assunse il titolo di re di Castiglia e, dal 1034, si fece chiamare \"Imperator Totus Hispaniae\" e con questo titolo batt\u00e9 moneta. "}
{"id": "1693291", "revid": "108561271", "url": "https://it.wikipedia.org/wiki?curid=1693291", "title": "Claude Goretta", "text": "Biografia.\nOriundo, il nonno paterno, il cui nome era Goretti, proveniva da Intra.\nCarriera.\nAttivo inizialmente nella televisione della Svizzera romanda con magistrali edizioni dei drammi di Anton \u010cechov, fu tra i fondatori del \u201cGruppo dei 5\u201d che segn\u00f2 la nascita del nuovo cinema, di cui, a partire da \"Le fou\" (1970), sarebbe stato con Alain Tanner e Michel Soutter l'esponente di punta.\nI suoi film pi\u00f9 noti sono \"L'invito\" (1973), radiografia del ceto impiegatizio, \"La merlettaia\" (1977), tragica vicenda d'amore, \"La provinciale\" (1980) e \"La morte di Mario Ricci\" (1983), premio per il miglior attore \u2013 Gian Maria Volont\u00e9 \u2013 al Festival di Cannes.\nTra gli altri titoli: \"Orfeo\" (1985), \"Se il sole non tornasse\" (1987), \"Le courage de parler\" (1988), \"Guillaume T.-La fouine\" (1990)."}
{"id": "1693296", "revid": "246027", "url": "https://it.wikipedia.org/wiki?curid=1693296", "title": "Roberto Piccardo", "text": ""}
{"id": "1693297", "revid": "1039155", "url": "https://it.wikipedia.org/wiki?curid=1693297", "title": "Remi - Le sue avventure", "text": " \u00e8 una serie televisiva anime prodotta dalla Tokyo Movie Shinsha nel 1977, tratta dal romanzo \"Senza famiglia\" di Hector Malot. \u00c8 stato trasmesso in Italia per la prima volta nel 1979 su Rete 1.\nTrama.\nNato a Londra da una nobile famiglia inglese, Richard Milligan viene rapito ancora in fasce per ordine dello zio che vuol diventare unico erede delle fortune di famiglia. I rapitori lasciano il neonato in Francia a Parigi, dove il signor Gerolamo Barberin lo trova per caso e decide di allevarlo insieme alla moglie, dandogli il nome di Remi. Il padre lavora come muratore a Parigi e manda i pochi soldi che guadagna alla moglie in paese, ma un brutto giorno si infortuna cadendo da un'impalcatura, rimanendo invalido al lavoro. Fa causa al padrone del cantiere spendendo tutti i soldi della famiglia nel processo, ma la perde: la famiglia \u00e8 completamente rovinata ed \u00e8 costretta a vendere l'unica mucca per ripagare i debiti.\nRemi ora \u00e8 una bocca di troppo da sfamare e il signor Barberin accetta la proposta del signor Vitali, incontrato per caso in una locanda della citt\u00e0, che si dice interessato a prendersi cura del ragazzino ormai di otto anni, e farlo lavorare nella sua compagnia artistica ambulante. La decisione spezza il cuore della madre adottiva, che non accetta la decisione del marito, ma Remi \u00e8 ormai partito ed \u00e8 un membro della compagnia Vitali, assieme ai cani Capi, Zerbino, Dolce ed alla scimmietta Joli Coeur.\nCol passare del tempo Remi si integra perfettamente nella compagnia, imparando a fare parecchi numeri divertenti con gli animali, ma i momenti sereni terminano quando il signor Vitali, per difendere il suo cane Capi dai maltrattamenti di un gendarme, finisce in carcere per due mesi.\nRemi \u00e8 cos\u00ec costretto ad addossarsi il carico del mantenimento degli animali e quando ormai, stremato e senza cibo \u00e8 assalito dalla disperazione, incontra casualmente la signora Milligan, che con la sua imbarcazione, il Cigno, sta risalendo i fiumi della Francia nella speranza di guarire il figlioletto Arthur colpito da una grave forma di artrosi alle gambe. La signora Milligan \u00e8 in realt\u00e0 la vera madre di Remi, ma sia lei sia il ragazzo non hanno assolutamente idea del legame che li unisce.\nAccolto sulla barca, Remi accetta di passare sul Cigno i mesi che lo separano dalla scarcerazione del signor Vitali e il lungo soggiorno del ragazzo a bordo, porta la signora a convincersi che il suo primogenito Richard, rapito in tenera et\u00e0, sia ancora vivo.\nAllo scadere del secondo mese, Vitali viene liberato e Remi si rimette in viaggio con lui, ma la vita della compagnia subisce un duro colpo durante lo stesso inverno di quell'anno. Le nevicate insistenti non lasciano scampo a chi, come loro, si rifugia in una capanna nei boschi: nella notte i lupi sbranano Zerbino e Dolce, inoltre la scimmietta si ammala di una preoccupante polmonite. Vitali si rende conto dell'impossibilit\u00e0 di sopravvivere in condizioni simili e decide di trovare una sistemazione per il suo figlioccio. Il destino per\u00f2 non gli sorride, una seconda tormenta gli \u00e8 fatale e dopo la morte della scimmietta pochi giorni prima, muore lasciando solo il ragazzo, che sopravvive solo perch\u00e9 il fedele Capi lo salva scaldandolo con il suo corpo.\nIl ragazzo semiassiderato viene trovato dalla famiglia Acquin nei pressi della sua abitazione, dove viene curato ed accolto come un figlio, anche per la forte simpatia che per lui nutre Elisa la pi\u00f9 piccola delle figlie, che per una malattia infantile ha perso l'uso della parola. Dal commissario di polizia locale, egli apprende la vera identit\u00e0 del suo amato padre adottivo signor Vitali. Si tratta di Carlo Balzani, in passato un celebre tenore caduto in disgrazia, in seguito alla pubblica umiliazione subita, per la perdita della voce durante un concerto, dovuta ad una forte febbre, quindi costretto a diventare artista di strada sotto pseudonimo, per non infangare la gloria passata. Non passa molto tempo che la sciagura si abbatte senza piet\u00e0 anche sulla famiglia Acquin, la quale, gi\u00e0 indebitatasi per costruire una serra di fiori, perde ogni cosa dopo che una violenta grandinata distrugge tutte le serre. Il padre, condannato al carcere per debiti e alla confisca dei beni, lascia i figli presso i suoi parenti sparsi per la Francia, ma per Remi non c'\u00e8 posto. Il ragazzo promette ai nuovi fratelli che avrebbe fatto da collegamento fra loro, andandoli a trovare a turno e va a Parigi, dove ritrova un vecchio amico, Mattia, che per sopravvivere escogita ogni stratagemma ai limiti della legalit\u00e0.\nIntanto anche Gerolamo Barberin si reca a Parigi per cercare Remi e consegnarlo all'avvocato Galley che sta cercando il ragazzo per conto della sua vera famiglia. Ma Gerolamo \u00e8 gravemente malato e ritrova Remi solamente quando \u00e8 ormai in fin di vita. Prima di morire rivela al ragazzo che sua madre \u00e8 ancora viva e che lo sta cercando.\nA questo punto Remi e Mattia decidono di partire per l'Inghilterra per recarsi dall'avvocato Galley, ma cadono senza volerlo nel tranello teso dai Driscoll, che fingendosi la vera famiglia di Remi, avevano incaricato Galley di ritrovare il ragazzino per poi usarlo come ostaggio ed estorcere denaro ai veri genitori. I due ragazzi sono quindi catturati dai Driscoll e durante la loro prigionia scoprono casualmente che la vera madre di Remi \u00e8 proprio la signora Milligan che Remi aveva incontrato tanto tempo prima in Francia.\nMattia e Remi organizzano un piano di fuga, ma proprio quando sembrano poter sfuggire ai Driscoll, l'intera banda, autrice di numerosi furti viene arrestata della polizia londinese assieme allo stesso Remi durante una retata. Remi si professa estraneo alla banda, ma l'ispettore della polizia, non convinto della sua versione, lo invia al riformatorio. Mattia, con l'aiuto di Bob, un amico dei due ragazzi, riesce per\u00f2 a farlo fuggire. Finalmente Remi e Mattia possono ritornare in Francia alla ricerca della signora Milligan, la vera madre di Remi.\nLa fortuna comincia a sorridere al ragazzo ormai diventato quasi undicenne: la signora Milligan, infatti, ha incontrato casualmente Beniamino, uno dei figli del signor Acquin, il quale le ha raccontato le peripezie del ragazzo accennando alle sue misteriose origini di trovatello. La donna, insospettita dalle ombre sul passato di Remi, decide di andare fino in fondo alla faccenda e si reca al villaggio di Chavanon per incontrare la donna che lo ha trovato e allevato nei primi anni di vita. Il vestito indossato dal bambino, ancora conservato dalla signora Barberin, non lascia dubbi alla nobile inglese: ora sa che Remi \u00e8 il bambino che le venne rapito ancora in fasce.\nAnche Mattia e Remi arrivano poco dopo a Chavanon, e la madre adottiva informa Remi che la signora Milligan \u00e8 appena partita per Ginevra con il figlio Arthur e con la piccola Elisa. Arthur dovr\u00e0 essere operato ed Elisa sar\u00e0 visitata da un esperto per tentare di farla parlare di nuovo.\nA Ginevra si ha l'incontro finale della serie: Remi ritrova la sua vera madre ed Elisa, che finalmente riesce a parlare di nuovo dopo aver rivisto il suo adorato Remi. Ora la tranquillit\u00e0 sembra entrare nella sua vita e Remi potrebbe fermarsi con Mattia nella casa della signora Milligan, tuttavia i due ragazzi decideranno di proseguire per un po' il loro viaggio per la Francia per raggiungere la loro totale indipendenza.\nDieci anni dopo Remi sposer\u00e0 la dolce Elisa e diverr\u00e0 avvocato, Mattia invece sfrutter\u00e0 il suo grande talento nella musica e diventer\u00e0 un violinista di fama internazionale.\nProduzione e diffusione.\nLa serie, composta di 51 episodi, \u00e8 stata trasmessa per la prima volta sulla rete giapponese Nippon Television dal 2 ottobre 1977 al 1\u00ba ottobre 1978 con la sigla di apertura interpretata da Ayako Sawada e i Singers Three e la sigla di chiusura interpretata da Ayako Sawada e il coro Mizuumi.\nIl cartone animato \u00e8 stato prodotto adottando l'effetto Pulfrich, un sistema pseudo-3D visualizzabile con appositi occhiali. L'effetto era garantito anche dai particolari scorrimenti orizzontali delle immagini, tipicamente paesaggi, di cui la serie era ricca. In Italia gli speciali occhialini che permettevano la visione tridimensionale sono stati allegati ai settimanali Radiocorriere TV e TV Sorrisi e Canzoni in occasione della prima trasmissione Rai del 1979.\nEdizioni italiane.\nLa prima edizione italiana \u00e8 andata in onda dal 22 ottobre 1979 al 4 gennaio 1980 su Rete 1, con il titolo \"Remi - Le sue avventure\" e accompagnata dalla sigla omonima scritta da Luigi Albertelli, composta da Vince Tempera e cantata da I ragazzi di Remi.\nNel 1999 Mediaset ha trasmesso una nuova edizione dal titolo \"Ascolta sempre il cuore Rem\u00ec\" e con un nuovo doppiaggio. Per la nuova edizione \u00e8 stata realizzata una sigla scritta da Alessandra Valeri Manera, composta da Franco Fasano e cantata da Cristina D'Avena, che porta il medesimo titolo della serie.\nDal 2003 la stessa Mediaset ripropone l'anime con la prima sigla italiana, pur mantenendo le immagini della nuova sigla e il titolo \"Ascolta sempre il cuore Remi\". Dal 31 gennaio 2022 viene trasmessa su Italia 1 la versione rimasterizzata in alta definizione curata da Yamato Video, che mantiene il ridoppiaggio e il nuovo titolo e ripristina la seconda sigla italiana, modificandone il montaggio."}
{"id": "1693302", "revid": "287204", "url": "https://it.wikipedia.org/wiki?curid=1693302", "title": "Olesnica (Santacroce)", "text": ""}
{"id": "1693305", "revid": "110157", "url": "https://it.wikipedia.org/wiki?curid=1693305", "title": "Bo Widerberg", "text": "Divenne internazionalmente noto per il film \"Elvira Madigan\", ispirato alla storia dell'omonima funambola danese del XIX secolo.\nEra il padre degli attori Nina e Johan Widerberg."}
{"id": "1693306", "revid": "110157", "url": "https://it.wikipedia.org/wiki?curid=1693306", "title": "Pizzo Rotondo (Orobie)", "text": "Il Pizzo Rotondo \u00e8 una montagna delle Alpi Orobie Occidentali alta 2.237 \nCaratteristiche.\nSituato a cavallo tra i comuni di Valleve e Mezzoldo, il monte concorre col Monte Cavallo e con la Forcella Rossa a separare gli alpeggi dell'Arale a est da quelli di Cavizzola a ovest. Il rilievo si trova nel punto in cui la cresta che separa la Val Brembana dalla Valtellina incrocia la cresta che, verso sud, si dirige verso lo Forcella Rossa, il Monte Cavallo e il Monte Pegherolo.\nLa vetta ha una forma arrotondata, ed \u00e8 quasi completamente ricoperta d'erba.\nAscensione alla vetta.\nLa via pi\u00f9 rapida per raggiungere la vetta parte da San Simone, frazione di Valleve, dove si prende il sentiero per la \"Baita del Camoscio\" (strada carrabile). Si prosegue diritti lasciando la baita a sinistra e, 500 metri pi\u00f9 avanti, si lascia il sentiero principale e si prende a sinistra in direzione della Forcella Rossa. Si attraversa quindi il passo e si prosegue per poi risalire lungo il sentiero che va a destra verso la cresta. Qui un sentiero segue pressappoco la cresta fino a giungere in vetta."}
{"id": "1693307", "revid": "287204", "url": "https://it.wikipedia.org/wiki?curid=1693307", "title": "Patrice Chereau", "text": ""}
{"id": "1693311", "revid": "119490201", "url": "https://it.wikipedia.org/wiki?curid=1693311", "title": "Vach Lewis", "text": "Biografia.\nPrima di entrare negli Eastmans Gang, lavorava nei luna park di Coney Island. Era molto conosciuto in quell'ambiente poich\u00e9 negli spettacoli piegava barre di ferro attorno al suo collo e alle sue braccia. Dopo l'arresto di Monk Eastman, avvenuto nel 1904, Lewis divenne il braccio destro di Max Zweifach detto Kid Twist, il nuovo capobanda. Proprio su ordine di quest'ultimo elimin\u00f2, all'interno di una sala da gioco un boss, appartenente alla rivale Five Points Gang, davanti a una ventina di giocatori. Il 14 maggio 1908 il pointer Louis Pioggi innamorato dell'amante di Kid Twist, tent\u00f2 di uccidere il rivale in amore, ma venne prontamente bloccato e lanciato dalla finestra del secondo piano del saloon di Zweifach da Vach Lewis. Pi\u00f9 tardi Pioggi, desideroso di vendetta, uccise Max Zweifach e Vach Lewis che erano usciti dal saloon per andare ad un appuntamento con Carrol Terry, l'amante di Kid Twist."}
{"id": "1693314", "revid": "1543377", "url": "https://it.wikipedia.org/wiki?curid=1693314", "title": "BMW M78", "text": "Il BMW M78 \u00e8 un motore a scoppio alimentato a benzina e prodotto tra il 1933 ed il 1937 dalla Casa automobilistica tedesca BMW.\nStoria e profilo.\nQuesto motore nacque nei primi anni trenta quando la Casa tedesca, da poco approdata al settore automobilistico, decise di creare una vettura di fascia media nata dalla rielaborazione verso l'alto della BMW 3/20. Tale progetto sarebbe culminato nel 1933 con il lancio della BMW 303. La progettazione del motore fu affidata al talento di Rudolph Schleicher, gi\u00e0 alla BMW fino a pochi anni prima e con un breve trascorso presso la Horch prima di tornare proprio ad Eisenach, che negli anni '30 era la sede della produzione automobilistica BMW.\nIn pratica, partendo dal 4 cilindri in linea da 788 cm\u00b3 realizzato in ghisa e montato sulla 3/20, vennero aggiunti altri 2 cilindri in modo da ottenere un 6 cilindri in linea. Perci\u00f2 vennero riprogettati anche la testata, il basamento e l'albero a gomiti.\nLe misure di alesaggio e corsa erano rispettivamente di 56x80 mm, per una cilindrata complessiva di 1182 cc. Ci\u00f2 vale a tale il titolo di 6 cilindri pi\u00f9 piccolo della storia.\nL'alimentazione sub\u00ec degli aggiornamenti rispetto al propulsore di origine, poich\u00e9 si pass\u00f2 dal carburatore singolo a due carburatori verticali Solex 26BFLV. Invece il rapporto di compressione rimase invariato a 5.6:1.\nDella 3/20 vennero mantenute soluzioni all'epoca innovative come le valvole in testa. La distribuzione avvenne tramite albero a camme nel basamento. Quest'ultimo aveva 4 supporti di banco per l'albero a gomiti, alle due estremit\u00e0 ed uno ogni due cilindri. Per motivi di maggior facilit\u00e0 di montaggio delle bronzine, in corrispondenza di ogni supporto di banco era maggiore l'interasse dei cilindri tra i quali era sistemato. L'albero a gomiti non aveva nessun contrappeso.\nQuesto motore, il primo 6 cilindri nella storia della BMW, erogava una potenza massima di 30 CV a 3500 giri/min.\nIl motore \"M78\" \u00e8 stato montato esclusivamente sulla BMW 303.\nMotorizzazioni derivate.\nIl motore \"M78\" \u00e8 stato anche il capostipite di una serie di motori a 6 cilindri via via sempre pi\u00f9 sofisticata fino a raggiungere i 2.1 litri di cubatura all'inizio degli anni cinquanta ed i 2.2 litri alla fine dello stesso decennio per mano dell'inglese Bristol, che lo mont\u00f2 sui suoi modelli d'oltremanica (in questa sede non trattati).\nDi seguito vengono ricordate le prime due versioni in ordine cronologico che vennero derivate dal piccolo 1.2 litri. Queste due versioni somo state identificate con un codice che corrisponde al modello di vettura sul quale vennero montate, tranne che in un caso, come si vedr\u00e0. Le altre versioni sono la M328 e la M337, trattate a parte.\nVersione da 1.5 litri (M315).\nQuesta versione nasce dalla rialesatura e dall'allungamento della corsa del 1.2 di origine. Le due misure sono state infatti portate a 58x94 mm, raggiungendo cos\u00ec una cilindrata di 1490 cc ed una potenza massima di 34 CV a 4000 giri/min, con 79 Nm di coppia massima a 2000 giri/min. \u00c8 stata la versione montata sulla BMW 315 dal 1934 al 1937. Una seconda variante, in grado di erogare fino a 40 CV a 4300 e 13 Nm di coppia in pi\u00f9, era montato invece sotto il cofano della \"315/1\" (1935-36), ossia la versione roadster della normale \"315\".\nVersioni da 1.9 litri (M319 e M303).\nA partire dalla motorizzazione precedente, le misure di alesaggio e corsa del 6 cilindri di base sono state ulteriormente aumentate, fino a raggiungere i 65x96 mm, per una cilindrata di 1911 cc. Questo motore \u00e8 stato innovativo perch\u00e9 disponeva di camere di combustione emisferiche. Questo motore \u00e8 stato prodotto in due varianti di potenza. La variante meno potente erogava 45 CV a 3750 giri/min ed \u00e8 stata montata su:\nLa seconda variante, la pi\u00f9 potente, era siglata M319/1 e montava tre carburatori Solex invece di due, arrivando ad erogare quindi 55 CV a 4000 giri/min. \u00c8 stato montato sulla \"BMW 319/1\", ossia la versione roadster della \"BMW 319\"."}
{"id": "1693317", "revid": "62221", "url": "https://it.wikipedia.org/wiki?curid=1693317", "title": "Sputacchina", "text": ""}
{"id": "1693318", "revid": "74801", "url": "https://it.wikipedia.org/wiki?curid=1693318", "title": "Ginger Fish", "text": "Il suo pseudonimo nasce dalla combinazione dei nomi di Ginger Rogers, una ballerina, e Albert Fish, un serial killer, pedofilo e cannibale.\n\u00c8 conosciuto per essere stato il batterista di Marilyn Manson dal 1995 al 2011. Sempre nel 2011, \u00e8 diventato il nuovo batterista di Rob Zombie.\nBiografia.\nKenny Wilson ha studiato musica presso l'Universit\u00e0 del Nevada, a Las Vegas; durante questo periodo ha suonato con diverse band underground della zona. Nei primi mesi del 1995 si candida come batterista nella band di Marilyn Manson, e sceglie proprio il momento giusto per farlo: il resto della band, infatti, aveva gi\u00e0 deciso di sostituire il loro batterista Sara Lee Lucas alla prima occasione. Viene creato il nome d'arte Ginger Fish, come da tradizione del gruppo, unendo il nome di una starlette americana a quello di un serial killer. Nonostante i continui cambiamenti di line up, Ginger \u00e8 solo il secondo batterista nella storia della formazione, e si pu\u00f2 notare il suo stile nell'album \"Smells Like Children\" e in ogni successivo album. \u00c8 stato temporaneamente sostituito da Chris Vrenna per un anno, quando nel 2004, durante il \u201cViva Comet Awards\u201d ha sub\u00ecto un infortunio che gli ha causato un trauma cranico. Mentre Manson \u00e8 in tour, Ginger inizia un progetto chiamato \u201cMartyr Plot\u201d con cantante di nome Dave Scott, ma il progetto dura solo pochi mesi: \u00e8 ancora possibile trovare i brani in rete.\nGinger non compare sull'album dei Marilyn Manson del 2007 \"Eat Me, Drink Me\", ma \u00e8 tornato a suonare nell'ultimo \"The High End of Low\" (2009). Il rapporto lavorativo con Manson continua fra alti e bassi, e con molti incidenti sul palco che vedono Ginger protagonista.\nInfine, la scelta di lasciare i Marilyn Manson: il 22 aprile 2011, il cantante metal Rob Zombie ha annunciato l'ingresso permanente di Ginger Fish nel suo gruppo.\nVita privata.\nGinger \u00e8 sposato con Violet Morphine (vero nome Rosie Louise), modella e truccatrice professionista di origine inglese/australiana. In passato ha avuto una relazione con l'attrice Alyson Hannigan"}
{"id": "1693320", "revid": "119867816", "url": "https://it.wikipedia.org/wiki?curid=1693320", "title": "Istv\u00e1n Szab\u00f3 (regista)", "text": "Il suo film \"Mephisto\" (1981) vinse il premio Oscar al miglior film straniero. Szab\u00f3 \u00e8 stato inoltre candidato diverse volte ai premi delle principali manifestazioni cinematografiche europee come il Festival di Cannes, il Festival internazionale del cinema di Berlino e la Mostra internazionale d'arte cinematografica di Venezia.\nBiografia.\nDi origine ebraica (la famiglia si convert\u00ed al cattolicesimo quando lui era ancora bambino), Szab\u00f3 debutt\u00f2 con i cortometraggi \"A Hetedik napon\" (1959) e \"Plak\u00e1tragaszt\u00f3\" (1960), ma il suo primo film di una certa rilevanza fu \"L'et\u00e0 delle illusioni\" (1964), cui fecero seguito altri lungometraggi che ebbero una limitata diffusione al di fuori del suo paese di origine, fra cui il pregevole \"La fiducia\" (1979). Szab\u00f3 si impose a livello internazionale solo agli inizi degli anni ottanta, con \"Mephisto\" (1981). Buona accoglienza da parte della critica e del grande pubblico hanno avuto anche \"Il colonnello Redl\" (1985), \"La notte dei maghi\" (1988) e \"Sunshine\" (1999).\nRiconoscimenti.\nGolden Globe\nFestival di Cannes\nMostra internazionale d'arte cinematografica di Venezia\nFestival internazionale del cinema di Berlino\nLocarno Festival\nBritish Academy Film Awards\nEuropean Film Awards\nDavid di Donatello\nFestival cinematografico internazionale di Mosca\nChicago International Film Festival\nNastro d'argento\nCopenhagen International Film Festival\nFestival internazionale del cinema di Mar del Plata\nFlanders International Film Festival Ghent\nHungarian Film Critics Awards\nFEST\nFilm by the Sea\nFlaiano Film Festival\nPrize of the Guild of German Art House Cinemas\nEfebo d'oro\nInternational Istanbul Film Festival\nJameson CineFest - Miskolc International Film Festival\nBusan International Film Festival\nSESC Film Festival\nTallinn Black Nights Film Festival\nUndine Awards\nFestival du film d'aventures de Valenciennes\nWriters Guild of Canada\nBangkok International Film Festival\nIndependent Spirit Awards\nGenie Award\nPremio Goya"}
{"id": "1693322", "revid": "4106", "url": "https://it.wikipedia.org/wiki?curid=1693322", "title": "Fuente de Cibeles", "text": "Fuente de Cibeles \u00e8 il nome di due fontane:"}
{"id": "1693323", "revid": "135224", "url": "https://it.wikipedia.org/wiki?curid=1693323", "title": "Quagmire", "text": ""}
{"id": "1693327", "revid": "61051", "url": "https://it.wikipedia.org/wiki?curid=1693327", "title": "Bruno Dumont", "text": "Biografia.\nGi\u00e0 professore di filosofia, ha scritto e diretto film quali \"L'et\u00e0 inquieta\" (1997), suo esordio per il quale ha vinto il Premio Jean Vigo, \"L'umanit\u00e0\" (1999) e \"Flandres\" (2006), entrambi vincitori del Grand Prix Speciale della Giuria al Festival di Cannes."}
{"id": "1693334", "revid": "6340", "url": "https://it.wikipedia.org/wiki?curid=1693334", "title": "Zaraki Kenpachi", "text": ""}
{"id": "1693338", "revid": "110157", "url": "https://it.wikipedia.org/wiki?curid=1693338", "title": "Yamaha V Star 250", "text": "La XV 250, in seguito V Star 250, \u00e8 una motocicletta tipo custom facente parte della serie \"XV\", prodotta dalla Yamaha e caratterizzata dalla presenza di un motore bicilindrico a V. Della stessa serie fanno parte svariati modelli di varie cilindrate come le Dragstar; soprannome della serie \u00e8 quella di \"Virago\".\nIl contesto.\nLa prima presentazione del modello da 250 cm\u00b3 di cilindrata risale al 1989 ed \u00e8 rimasta in catalogo fino al 2007 con la sigla \"XV\" e con la nuova denominazione di \"V Star\" da quel momento.\nIl motore a quattro tempi \u00e8 alimentato attraverso un unico carburatore, il cambio \u00e8 a 5 marce e la trasmissione finale \u00e8 a catena.\nVista la sua destinazione d'uso le prestazioni migliori offerte sono un basso consumo di carburante mentre non sono particolarmente rimarchevoli quelle di velocit\u00e0. Anche l'impianto frenante \u00e8 in linea con le prestazioni ed \u00e8 composto da un freno a disco singolo all'anteriore e da un freno a tamburo sulla ruota posteriore.\nL'impianto delle sospensioni \u00e8 con una classica forcella all'anteriore ed una coppia di ammortizzatori al retrotreno.\nDurante tutti gli anni di produzione queste caratteristiche tecniche, nonch\u00e9 i principali tratti estetici, sono rimaste pressoch\u00e9 invariate."}
{"id": "1693351", "revid": "729019", "url": "https://it.wikipedia.org/wiki?curid=1693351", "title": "Pietro Ernesto I di Mansfeld", "text": "Pietro Ernesto era figlio del conte Ernesto II di Mansfeld e della contessa Dorotea di Solms-Lich\nBiografia.\nArriv\u00f2 nei Paesi Bassi con Carlo V come giovane ed inesperto militare. Partecip\u00f2 alla spedizione contro Tunisi del 1535 e divenne governatore del Lussemburgo nel 1545.\nNella Guerra degli Ottant'anni prese parte ai combattimenti sotto la guida dell'arciduca Giovanni d'Austria e del duca Alessandro Farnese.\nQuando il Farnese invase la Francia nel 1590, egli venne nominato governatore dei Paesi Bassi spagnoli \"ad interim\" e quando il Farnese stesso mor\u00ec nel 1592, Mansfeld gli succedette effettivamente sino a quando il suo incarico non pass\u00f2 all'arciduca Ernesto d'Austria, nel 1594.\nMatrimonio e figli.\nNel 1520, spos\u00f2 la Contessa Margarethe de Brederode, dalla quale ebbe i seguenti eredi:\nAlla morte della prima moglie, nel 1560 circa, spos\u00f2 Marie de Montmorency, nobile francese, dalla quale ebbe i seguenti eredi:\nIl suo discendente pi\u00f9 famoso fu per\u00f2 un suo figlio illegittimo, Ernst von Mansfeld, importante comandante militare della Guerra dei Trent'anni."}
{"id": "1693353", "revid": "1873140", "url": "https://it.wikipedia.org/wiki?curid=1693353", "title": "M\u00e1rta M\u00e9sz\u00e1ros", "text": "Ha diretto vari film, tra cui \"Adozione\" (1975, Orso d'Oro al festival di Berlino) e la trilogia \"Diario per i miei figli\" (1984, Grand Prix Speciale della Giuria al festival di Cannes), \"Diario per i miei amori\" (1987), \"Diario per mio padre e mia madre\" (1990), \"La settima stanza\" (1995).\n\u00c8 stata sposata col regista Mikl\u00f3s Jancs\u00f3."}
{"id": "1693354", "revid": "1305772", "url": "https://it.wikipedia.org/wiki?curid=1693354", "title": "Messenger", "text": "Con Messenger (\"messaggero\" in lingua inglese) ci si pu\u00f2 riferire a diverse cose.\nInformatica.\nMolti programmi di messaggistica istantanea usano questo termine:\no altri programmi affini"}
{"id": "1693357", "revid": "466539", "url": "https://it.wikipedia.org/wiki?curid=1693357", "title": "Alain Tanner", "text": "Biografia.\nFiglio di un pittore e di un'attrice, Tanner studi\u00f2 scienze economiche e, nel 1951, fond\u00f2 insieme a Claude Goretta il cineclub universitario di Ginevra. A 23 anni si imbarca nella marina mercantile dove resta due anni. Dal 1955 al 1958, vive a Londra dove si appassiona al cinema e trova un lavoro presso il British Film Institute. Nel 1957 realizza il suo primo film insieme a Claude Goretta, \"Nice Time (Picadilly la nuit)\". Il film vince il premio del film sperimentale al Festival di Nizza del 1957. \nDi ritorno dalla Gran Bretagna, trova lavoro come regista alla televisione svizzera romanda dove firma diversi lavori, cortometraggi e documentari, tra cui uno girato durante l'alluvione di Firenze del dicembre 1966. Nel 1968 fonda il Gruppo dei 5 insieme a Claude Goretta, Michel Soutter, Jean-Louis Roy e Jean-Jacques Lagrange per promuovere il giovane cinema svizzero. Diviene noto in campo internazionale negli anni settanta, con film come \"La salamandra\" con Bulle Ogier, \"Jonas che avr\u00e0 vent'anni nel 2000\" e \"Charles mort ou vif\" con cui vince al Festival di Locarno. Tra gli altri film, \"Gli anni luce\" (1981) (premiato a Cannes) e \"Terra di nessuno\" (1985)."}
{"id": "1693364", "revid": "46291", "url": "https://it.wikipedia.org/wiki?curid=1693364", "title": "Loranthus europaeus", "text": "Il vischio quercino (Loranthus europaeus ) \u00e8 una pianta epifita appartenente alla famiglia delle Loranthaceae, diffusa in Europa.\nDescrizione.\n\u00c8 una fanerofita epifita a portamento arbustivo, alta 50\u2013100\u00a0cm, con piccoli tronchi legnosi dalla corteccia bruna, che formano un rigonfiamento a cercine nel punto di inserzione sulla pianta ospite.\n\u00c8 una specie emiparassita, cio\u00e8 \u00e8 in grado di effettuare la fotosintesi, ma a spese dell'acqua e dei sali minerali della pianta ospite. Non possiede normali radici ma degli austori che si infiltrano nei tessuti dell'ospite.\nHa foglie poco carnose caduche e piccoli fiori unisessuali, giallo-verdognoli, raccolti in infiorescenze a spiga o a racemo.\nI frutti sono piccole bacche giallastre, 6\u201310\u00a0mm di diametro, velenose per l'uomo ma appetite dagli uccelli, soprattutto dai tordi, che ne facilitano la disseminazione. I semi, ricoperti da un sottile pericarpo coriaceo e vischioso, non germinano se non sono prima passati attraverso l'intestino di un uccello, in modo tale che gli enzimi digestivi possano modificare la struttura molecolare dello strato protettivo.\nFiorisce ad aprile-maggio mentre i frutti maturano a novembre-dicembre.\nDistribuzione e habitat.\n\u00c8 diffuso nelle zone temperate dell'Europa centrale e balcanica, sino al Caucaso.Presente in gran parte della penisola italiana e in Sicilia. Assente in Sardegna. \u00c8 meno diffuso e conosciuto del vischio bianco (\"Viscum album\"), con cui a volte viene confuso.\nSi sviluppa sui rami legnosi di diverse specie di \"Quercus\" ma anche su vetusti esemplari di \"Castanea sativa\" e \"Olea europaea\". In alcuni casi pu\u00f2 arrivare a colonizzare l'intera pianta ospite, danneggiandone l'attivit\u00e0 fotosintetica e causandone il deperimento.\nCresce in aree collinari e montuose sino ad una altitudine di 1.100 m."}
{"id": "1693369", "revid": "2225", "url": "https://it.wikipedia.org/wiki?curid=1693369", "title": "Bodyguard", "text": ""}
{"id": "1693371", "revid": "2225", "url": "https://it.wikipedia.org/wiki?curid=1693371", "title": "Body-guard", "text": ""}
{"id": "1693373", "revid": "154893", "url": "https://it.wikipedia.org/wiki?curid=1693373", "title": "Pizzo Rotondo (Cantone Ticino)", "text": "Il Pizzo Rotondo di 3.192\u00a0m s.l.m. \u00e8 la cima pi\u00f9 alta dell'omonimo gruppo, sito nelle Alpi Lepontine.\nDescrizione.\nOccupa una buona parte del lato settentrionale della Val Bedretto nel versante sud e le valli Geretal nel Canton Vallese e la Witenwasseren nel Canton Uri nel versante nord.\nGeologicamente il gruppo \u00e8 costituito in gran parte da \"granito del Rotondo\", eccellente roccia che permette le migliori arrampicate del Canton Ticino. L'ambiente \u00e8 tipicamente alpino con ardite pareti e frastagliatissime creste, con alcune vette oltre i 3.000\u00a0m. Importanti sono anche alcuni ghiacciai che si estendono in particolare nella parte settentrionale.\nLa cima del Pizzo Rotondo \u00e8 uno spartiacque molto interessante:"}
{"id": "1693374", "revid": "21880", "url": "https://it.wikipedia.org/wiki?curid=1693374", "title": "Pianta epifita", "text": ""}
{"id": "1693375", "revid": "767487", "url": "https://it.wikipedia.org/wiki?curid=1693375", "title": "Stigmate (film)", "text": "Stigmate (\"Stigmata\") \u00e8 un film del 1999 diretto da Rupert Wainwright, con protagonisti Patricia Arquette e Gabriel Byrne.\nIl film \u00e8 basato sulla scoperta del Vangelo di Tommaso, ed in particolare su un preciso versetto (77: \"Io sono la luce che splende su tutto. Io sono ovunque. Tutto \u00e8 venuto da me e tutto torner\u00e0 a me. Spezza un pezzo di legno e io sar\u00f2 l\u00ec, alza una pietra e l\u00ec mi troverai\", rielaborato per il film come: \"Il regno di Dio \u00e8 in te e attorno a te, non in edifici di legno e pietra. Spezza un pezzo di legno ed io sar\u00f2 l\u00ec, alza una pietra e l\u00ec mi troverai\").\nTrama.\nIl film segue la storia di Frankie, parrucchiera di Pittsburgh che dopo aver ricevuto in dono dalla madre un rosario incomincia a presentare i segni delle stigmate di Ges\u00f9 Cristo, e padre Andrew Kiernan, un ex scienziato ora prete gesuita che, come parte della Congregazione per le cause dei santi, investiga per il Vaticano sulla veridicit\u00e0 dei vari miracoli che vengono acclamanti in giro per il mondo.\nKiernan, al culmine delle indagini, scopre che le stigmate derivano dallo spirito di padre Paulo Alameida (al quale apparteneva il rosario), che era stato scomunicato per non aver interrotto la traduzione e successivamente rubato i manoscritti di un Vangelo (apocrifo) contenente verit\u00e0 che andavano a minare l'autorit\u00e0 della Chiesa stessa in quanto istituzione.\nQuando il cardinale Daniel Houseman, un uomo di potere al Vaticano, per paura che il tutto torni a galla, cerca di uccidere Frankie, Kiernan reagisce, riuscendo a mandare in pace lo spirito di Alameida e salvare la ragazza.\nOltre i titoli di coda sono presenti alcune scene non inserite nel film.\nColonna sonora.\nLa colonna sonora, curata da Billy Corgan ed Elia Cmiral, \u00e8 impreziosita da brani di Bj\u00f6rk, Remy Zero, David Bowie, Massive Attack e Natalie Imbruglia, con il brano \"Identify\".\nAccoglienza.\nIl film ha ricevuto critiche contrastanti dovute soprattutto alla superficiale visione teologica di cui \u00e8 imbevuto e alla vacuit\u00e0 di alcuni dialoghi; d'altro canto, ne \u00e8 stata lodata la fotografia e la trama molto originale. Su Rotten Tomatoes il film detiene una cattiva media del 22% di recensioni positive, mentre sullo stesso sito si afferma che esso \u00e8 apprezzato dal 63% dell'audience. Roger Ebert ha fornito una dignitosa valutazione di 2 stelle su 4, mentre IMDb gli assegna come voto un buon 6,2 su 10.\nIn generale il film \u00e8 oggi ritenuto, sebbene presenti notevoli limiti, un \"cult\" per appassionati e, probabilmente, uno dei migliori film horror degli anni novanta (che furono segnati da un netto declino del genere)."}
{"id": "1693391", "revid": "486946", "url": "https://it.wikipedia.org/wiki?curid=1693391", "title": "Pizzo Rotondo (Ticino)", "text": ""}
{"id": "1693401", "revid": "2153076", "url": "https://it.wikipedia.org/wiki?curid=1693401", "title": "Feels like Home", "text": "Feels like Home \u00e8 il secondo album in studio della cantautrice statunitense Norah Jones, pubblicato il 10 febbraio 2004 dalla Blue Note Records.\nL'album riconferma la cantante a livello musicale e commerciale, ottenendo 2 Grammy e vendendo circa 13 milioni di copie in tutto il mondo."}
{"id": "1693405", "revid": "2153076", "url": "https://it.wikipedia.org/wiki?curid=1693405", "title": "Not Too Late", "text": "Not Too Late \u00e8 il terzo album della cantante e pianista Norah Jones, distribuito nel 2007. L'album ha venduto in tutto il mondo pi\u00f9 di 4 milioni e mezzo di copie e ha confermato la cantante come una delle poche interpreti Jazz che riscuotono un cos\u00ec grande successo di vendite.\nAnalisi Track By Track.\n\"Not Too Late\" \u00e8 un disco al tempo stesso molto intimo e molto sperimentale: \u00e8 il primo album, infatti, in cui Norah Jones non utilizza cover di altri cantanti, ma scrive e canta pezzi completamente suoi. Nei testi si legge meno romanticismo e pi\u00f9 introspezione malinconica rispetto agli altri due lavori, e ogni canzone ha il suo significato poetico.\nWish I Could.\nIl disco si apre con una dolce ballata a proposito di una donna che ha perso tanti anni prima il suo uomo a causa di una guerra. Cantata quasi totalmente con l'accompagnamento di una chitarra e di un violino, \u00e8 una riflessione amara su come i posti in cui ci si reca con la persona amata, un tempo bellissimi, diventino tristi e spenti, e su come \"l'amore in tempi di guerra non sia rispettato\".\nSinkin' Soon.\nProbabilmente la canzone pi\u00f9 spiritosa dell'album, \u00e8 la parodia di una filastrocca sul mondo marinaresco. Oltre all'orchestra principale, a suonare sono anche oggetti come stoviglie, pentole e teiere. Secondo singolo estratto dall'album, il suo video vedeva Norah ballare con degli oggetti animati con la tecnica di stop-motion. Norah Jones ama raccontare che durante le sessioni di registrazione di questa canzone la sua teiera venne distrutta.\nThe Sun Doesn't Like You.\nUna traccia particolarmente country che Norah Jones dedica al Texas, terra dove ha trascorso la sua giovent\u00f9, e alle promesse non mantenute che essa le ha fatto. Presenti molte chitarre che creano un'atmosfera molto epica, che rimanda direttamente alle usanze di questa terra.\nUntil the End.\nTerzo e ultimo singolo estratto dall'album, Until the end \u00e8 la canzone che pi\u00f9 rimanda allo stile consueto di Norah Jones, ricordando nel sound canzoni quali Come Away With Me. Essa \u00e8 dedicata al padre (prima strofa) e alla madre (seconda strofa), al rapporto estremamente diverso che la cantante ha avuto con loro, fatto di grosse contraddizioni in termini affettivi. Nel video Norah passeggia in un magnifico bosco autunnale.\nNot My Friend.\nBrano estremamente sperimentale cantato completamente in falsetto con un minimo accompagnamento strumentale che crea un'atmosfera alienata e dolorosa. Nel testo si fa riferimento a una persona probabilmente amata che per\u00f2 \u00e8 capace di creare molto dolore \"come i ragazzi che prendono in giro a scuola\", con la drammatica constatazione che non si possa stare insieme a causa di questo.\nThinking About You.\n\u00c8 il singolo di lancio dell'album. Una traccia spensierata e leggera suonata con l'orchestra al completo, che tratta del bisogno di avere qualcuno che pensi a noi. Nel video, Norah interpreta una scolaretta costretta a cantare davanti a una platea, e ai suoi pensieri si accavallano di continuo quelli delle persone a cui pensa.\nBroken.\nUn altro brano sperimentale, che prevede l'utilizzo di una chitarra acustica nell'accompagnamento musicale, anche stavolta minimo ma pi\u00f9 studiato e d'atmosfera. In esso si descrive un vagabondo cantante che trova nella musica una ragione di vita, nonostante la sua voce provata dagli anni.\nMy Dear Country.\nBrano dai toni volutamente lugubri e dal sound che rimanda alle \"Danze Macabre\" della musica classica. In questa canzone, Norah Jones esprime il suo punto di vista sulla politica, dicendo che esistono cose pi\u00f9 spaventose di Hallowe'en (il giorno delle elezioni \u00e8 generalmente due giorni dopo).\nWake me Up.\nCanzone semplice e malinconica, dalle sonorit\u00e0 jazz compatte, vi si descrive la volont\u00e0 di scappare dai problemi della vita e di svegliarsi solo nel momento in cui essi siano finiti.\nBe My Somebody.\nSi tratta della canzone pi\u00f9 groovy e ritmata dell'album, con un ritmo quasi ballabile che ricorda le vecchie orchestrine jazz. Norah canta una dichiarazione d'amore in piena regola. La cantante ha raccontato che l'idea per questa canzone le \u00e8 venuta in mente per puro caso mentre guardava in tv un film, che tuttavia non c'entra niente con la canzone, n\u00e9 per quanto riguarda la colonna sonora n\u00e9 per le tematiche.\nLittle Room.\nSimpaticissima e breve canzone dall'accompagnamento minimo ma molto piacevole. Nel testo si invita a giocare nella propria \"piccola stanza\". Da notare che ad un certo punto Norah smette di cantare e... fischia!\nRosie's Lullaby.\nCon Until The End, \u00e8 la canzone che pi\u00f9 si avvicina allo stile proprio di Norah Jones. L'orchestra al completo accompagna la cantante in un brano delicato e malinconico, una ninna nanna dedicata ad una ragazza sognatrice e triste che cerca il suo futuro nel mare.\nNot Too Late.\nLa \"title track\" chiude l'album, e si tratta di un brano semplice (cantato solo sulla base di un piano). In esso si racconta di come, nonostante tutte le avversit\u00e0, non si smetta mai di amare."}
{"id": "1693406", "revid": "287204", "url": "https://it.wikipedia.org/wiki?curid=1693406", "title": "Serie A2 1996-1997 (pallavolo femminile)", "text": "La Serie A2 femminile FIPAV 1996-97 fu la 20\u00aa edizione della manifestazione organizzata dalla FIPAV.\nBig Power Ravenna e Campione Impresem Agrigento erano le squadre provenienti dalla Serie A1, mentre Ancona aveva ceduto il proprio titolo alla Monini Spoleto. Le squadre provenienti dalla Serie B1 erano Agnesi Imperia, Edina Pefim Napoli e Monte Schiavo Jesi; Trani cedette i suoi diritti alla Lori Altamura, mentre al ripescaggio di Reggio Calabria in A1 consegu\u00ec quello della Xanitalia Fano."}
{"id": "1693407", "revid": "17654", "url": "https://it.wikipedia.org/wiki?curid=1693407", "title": "Symphonia brevis", "text": ""}
{"id": "1693408", "revid": "124825341", "url": "https://it.wikipedia.org/wiki?curid=1693408", "title": "Boara Polesine", "text": "Boara Polesine \u00e8 una frazione del comune di Rovigo. Da sempre comune autonomo, con le borgate di Granzette e Cantonazzo e, in seguito, con la frazione di Mardimago, sorge sulla riva destra dell'Adige, che la divide dall'abitato di Boara Pisani, (fino alla seconda met\u00e0 del XVI secolo unica relt\u00e0) in provincia di Padova, collegandola tramite un ponte sulla Strada statale 16 Adriatica.\nStoria.\nBoara Polesine \u00e8 una delle comunit\u00e0 pi\u00f9 antiche del Polesine di Rovigo. Le prime notizie documentali risalgono al XII secolo e ci danno notizia di un insediamento abitato di esigue dimensioni, composto da costruzioni in legno e canna realizzate attorno al corso del fiume Adige. \nDa sempre ha incuriosito il significato del nome del paese, Boara, il cui significato si spiega facendo ricorso al sostantivo longobardo \"bouga\" che significa anello, curva, ansa. Tale espressione era usata in longobardo anche per indicare le tortuosit\u00e0 dei fiumi. Se si considera che in questa zona la conformazione primitiva del corso del fiume Adige era caratterizzata da molteplici anse e tortuosit\u00e0 (progressivamente rettificate a partire dal XVII secolo per evitare disastrose rotte), si comprende che il significato del toponimo di Boara \u00e8 \"Curva del Fiume\".\nComunit\u00e0 unitaria che si sviluppava attorno ad entrambe le sponde dell'Adige, si riconosceva nella chiesa di san Zenone vescovo, sotto la giurisdizione della diocesi di Adria, senza distinzione fra Polesine e Pisani.\nSolo a seguito della creazione nel 1563 da parte dei Pisani di una nuova parrocchia nelle loro possessioni in sinistra Adige si pu\u00f2 parlare di Boara nel Polesine, per distinguerla dalla parte sinistra Adige.\nAttivit\u00e0 tipica era la pesca, la salatura del pesce e, pi\u00f9 tardi, l'attivit\u00e0 della macinazione dei cereali grazie alla presenza di numerosi mulini fluviali, come pure quella del trasporto di merci sul fiume esercitata di \"barcari\". A partire dal XVII secolo si intensifica anche l'agricoltura. \nDurante la seconda guerra mondiale (1940-1945) a motivo della presenza dei ponti sull'Adige, Boara Polesine fu oggetto di oltre centoquaranta bombardamenti aerei, che distrussero il ponte ferroviario (17 agosto 1944), il ponte sulla Statale 16 (20 aprile 1945), ma anche molte abitazioni civili, la parrocchiale, il comune ottocentesco e l'intera piazza del paese, facendo quattordici vittime civili.\nBoara Polesine fu comune autonomo: aveva come borgate Granzette e Cantonazzo e frazione (dal periodo austriaco) Mardimago. Il codice ISTAT era 02980 sino al 1927, anno in cui fu soppresso e inglobato nel comune di Rovigo assieme ad altri comuni quali Borsea, Buso-Sarzano, Concadirame, Grignano di Polesine e Sant'Apollinare con Selva.\nMonumenti e luoghi d'interesse.\nA Boara Polesine esisteva uno dei quattro forti austriaci costruiti dopo la seconda guerra d'indipendenza e distrutti durante la terza. \nAd oggi non v'\u00e8 pi\u00f9 traccia se non una rappresentazione su carta."}
{"id": "1693413", "revid": "1924342", "url": "https://it.wikipedia.org/wiki?curid=1693413", "title": "Sunrise (Norah Jones)", "text": "Sunrise \u00e8 il primo singolo della cantante e pianista Norah Jones ad essere estratto dal suo secondo album \"Feels like Home\".\nIl singolo ha vinto il Grammy Award nel 2005 alla Miglior Interpretazione Vocale Femminile Pop. Si tratta della seconda vittoria di Norah Jones in questa categoria: nel 2003 si era aggiudicata la vittoria grazie al brano \"Don't Know Why\".\nLa canzone \u00e8 presente all'interno dei film \"Il mio amico a quattro zampe\", \"Benvenuti al Sud\" e \"La mia miglior nemica\"."}
{"id": "1693417", "revid": "439868", "url": "https://it.wikipedia.org/wiki?curid=1693417", "title": "Canepa", "text": ""}
{"id": "1693424", "revid": "1305772", "url": "https://it.wikipedia.org/wiki?curid=1693424", "title": "Thinking About You", "text": "Thinking About You \u00e8 il primo singolo della cantante e pianista Norah Jones ad essere estratto dal suo terzo album \"Not Too Late\"."}
{"id": "1693425", "revid": "42371", "url": "https://it.wikipedia.org/wiki?curid=1693425", "title": "Wireless local area network", "text": ""}
{"id": "1693429", "revid": "22475", "url": "https://it.wikipedia.org/wiki?curid=1693429", "title": "Forcella Rossa", "text": "La Forcella Rossa \u00e8 un passo che collega due vallate tributarie dell'alta Val Brembana, in provincia di Bergamo.\nLocalizzazione.\nLa Forcella Rossa \u00e8 situata a un'altezza di 2.055\u00a0m s.l.m. lungo il crinale che collega il Pizzo Rotondo al Monte Cavallo, a cavallo tra il comune di Valleve e il Comune di Mezzoldo.\nAccessi.\nLa via pi\u00f9 rapida per raggiungere il passo parte da San Simone, frazione di Valleve, dove si prende il sentiero per la Baita del Camoscio (strada carrabile). Si prosegue diritti lasciando la baita a sinistra e, 500 metri pi\u00f9 avanti, si lascia il sentiero principale e si prende a Sinistra in direzione \"Forcella Rossa\". Il sentiero sale a zig zag fino al passo.\nCuriosit\u00e0.\nIl passo \u00e8 situato lungo l'itinerario occidentale del Sentiero delle Orobie. La zona \u00e8 spesso frequentata da camosci. In inverno il passo \u00e8 spesso transitato da sci-alpinisti."}
{"id": "1693433", "revid": "42371", "url": "https://it.wikipedia.org/wiki?curid=1693433", "title": "Wide area network", "text": ""}
{"id": "1693434", "revid": "110157", "url": "https://it.wikipedia.org/wiki?curid=1693434", "title": "First Sessions", "text": "First Sessions \u00e8 un EP della cantante Norah Jones, pubblicato nel 2001."}
{"id": "1693442", "revid": "35707", "url": "https://it.wikipedia.org/wiki?curid=1693442", "title": "Otto donne e mezzo", "text": ""}
{"id": "1693444", "revid": "57342", "url": "https://it.wikipedia.org/wiki?curid=1693444", "title": "Serie A2 1997-1998 (pallavolo femminile)", "text": "La Serie A2 femminile FIPAV 1997-98 fu la 21\u00aa edizione della manifestazione organizzata dalla FIPAV.\nLe squadre partecipanti.\nAsso.Pr.Oli Amatori Bari e Cavagrande Messina erano le squadre provenienti dalla Serie A1, mentre Montichiari aveva ceduto il proprio posto all'Acmei Aproli Volley Bari. Le squadre provenienti dalla Serie B1 erano Figurella Firenze, Forme Sgarbi Soliera e Moreschi Vigevano, mentre la rinuncia di Melfi port\u00f2 al ripescaggio della CSC Casal de' Pazzi Roma. Imperia e Agrigento cedettero i propri titoli alla Co.Mont. Granzotto San Don\u00e0 di Piave e alla Futura Messina."}
{"id": "1693447", "revid": "775372", "url": "https://it.wikipedia.org/wiki?curid=1693447", "title": "Poggio Chiesanuova", "text": "Poggio Chiesanuova \u00e8 la maggiore \"curazia\" (frazione) del castello di Chiesanuova nella Repubblica di San Marino.\nGeografia fisica.\nPoggio Chiesanuova sorge a nord di Chiesanuova, vicino al Rio San Marino, sulla strada che porta ad Acquaviva."}
{"id": "1693450", "revid": "838137", "url": "https://it.wikipedia.org/wiki?curid=1693450", "title": "Tensore di Kong", "text": "Il tensore di Kong formula_1 \u00e8 una matrice antisimmetrica (o diade) che esprime formalmente l'operatore rotore formula_2: il rotore di un vettore \u00e8 dato dal risultato dell'applicazione (tramite prodotto scalare) del tensore di Kong al vettore stesso. Preso un sistema di riferimento ortonormale (cartesiano), l'operatore rotore applicato a un vettore colonna formula_3 si scrive:\nda cui risulta:"}
{"id": "1693451", "revid": "986213", "url": "https://it.wikipedia.org/wiki?curid=1693451", "title": "Mariano Pierbenedetti", "text": "Biografia.\nNon \u00e8 certo il luogo di nascita: Lorenzo Cardella lo dice nato a Camerino; Gaetano Moroni a Sarnano, nella diocesi di Camerino.\nEra il figlio di Carlo Pierbenedetti e Caterina Dommelusi. Suo zio Battista Mariano era un parente di Papa Paolo III.\nSi convert\u00ec, dopo una giovinezza scapestrata, ascoltando una predica di Gabriele Fiamma, canonico lateranense, e decise di abbracciare la carriera ecclesiastica. Nominato nel 1577 vescovo di Martirano, una piccola localit\u00e0 della Valle del Savuto, si rec\u00f2 in Calabria dedicandosi soprattutto all'autonomia del clero dal potere temporale e alla costruzione di nuovi edifici religiosi.\nNel 1585 Sisto V lo richiam\u00f2 a Roma e lo nomin\u00f2 governatore della citt\u00e0. Il 14 dicembre 1589 lo cre\u00f2 cardinale presbitero dei Santi Marcellino e Pietro. Ricevette numerosi incarichi di tipo politico e amministrativo anche con i successori di Sisto V. Dal 1608 resse la sede suburbicaria di Frascati e qui si prodig\u00f2 per restaurare e abbellire la cattedrale.\nMor\u00ec nel 1611; la sua tomba, in marmi policromi, \u00e8 nella basilica di Santa Maria Maggiore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1693453", "revid": "57342", "url": "https://it.wikipedia.org/wiki?curid=1693453", "title": "Serie A2 1998-1999 (pallavolo femminile)", "text": "La Serie A2 femminile FIPAV 1998-99 fu la 22\u00aa edizione della manifestazione organizzata dalla FIPAV.\nRegolamento.\nLe squadre furono divise in due gironi da otto squadre ciascuno e poi, mantenendo i soli punti ottenuti alla fine della prima fase contro le avversarie destinate alla stessa poule, ripartite in due nuovi gironi e infine chiamate a disputare i play-off.\nLe squadre partecipanti.\nLe squadre provenienti dalla Serie B1 erano AGIL Trecate, Icot Sucrital Forlimpopoli, Las Mar Tortoreto e Tra.De.Co. Altamura. Bari cedette i suoi diritti alla Latus Pordenone."}
{"id": "1693458", "revid": "59912", "url": "https://it.wikipedia.org/wiki?curid=1693458", "title": "Pugu", "text": "Pugu \u00e8 un villaggio della Tanzania, situato circa 20 km a sudovest dal centro di Dar es Salaam. Appartiene amministrativamente all'area cittadina di Dar, e in particolare al distretto di Ilala, di cui costituisce una circoscrizione (\"ward\"). Si trova nella zona collinare delle Pugu Hills. La popolazione \u00e8 principalmente di etnia Zaramo, con alcuni gruppi Makonde (etnia originaria del Mozambico). Nel villaggio si trovano tra l'altro un grande mercato del bestiame, una scuola, e una missione. Un cimitero storico commemora i missionari tedeschi che furono uccisi nel XIX secolo durante la rivolta araba.\nNella zona si trovano alcune fra quelle che sono considerate le foreste pi\u00f9 antiche del mondo, e parte del territorio \u00e8 attualmente costituito da un'area naturale protetta, la Pugu Hills Forest Reserve. Il principale centro abitato dell'area \u00e8 Kisarawi."}
{"id": "1693462", "revid": "775372", "url": "https://it.wikipedia.org/wiki?curid=1693462", "title": "Canepa (San Marino)", "text": "Canepa \u00e8 una \"curazia\" (frazione) del castello di Citt\u00e0 di San Marino nella Repubblica di San Marino."}
{"id": "1693468", "revid": "2222361", "url": "https://it.wikipedia.org/wiki?curid=1693468", "title": "Eileen Gray", "text": "Origini e studi.\nNata da una famiglia ricca e aristocratica nel sud est dell'Irlanda, Eileen Gray era la pi\u00f9 giovane di cinque figli. I suoi genitori, Eveleen Pounden Gray e James McLaren Gray, erano di origini scozzesi. Il padre, James, era un pittore dilettante e incoraggi\u00f2 la figlia a dedicarsi alla pittura, portandola con s\u00e9 in Italia e in Svizzera a dipingere dal vivo, cosa che non manc\u00f2 di far maturare lo stile della ragazzina. Eileen Gray pass\u00f2 gran parte dell'infanzia nelle abitazioni di famiglia, in Irlanda o a South Kensington a Londra. Grazie a suo padre, a vent'anni, nel 1898 pot\u00e9 frequentare la Slade School of Fine Art, dove studi\u00f2 pittura. Fu una delle prime studentesse ammesse a studiare nell'istituzione e, nel corso degli studi, conobbe Jessie Gavin e Kathleen Bruce. Nel 1900, anno della morte del padre, Eileen Gray si rec\u00f2 per la prima volta a Parigi insieme alla madre, qui pot\u00e9 visitare l'Esposizione Universale, rimanendo influenzata dal nuovo stile Art Nouveau. Gray ammir\u00f2 soprattutto i lavori di Charles Rennie Mackintosh che vide esibiti all'Esposizione Universale per la prima volta. La Gray decise di trasferirsi a Parigi a studiare all'Acad\u00e9mie Julian e all'Acad\u00e9mie Colarossi e pass\u00f2 i successivi cinque anni fra Parigi, Londra e l'Irlanda.\nDalle arti figurative alle arti applicate.\nNel 1905 ritorn\u00f2 a vivere a Londra a causa di una malattia della madre e durante il suo soggiorno inglese riprese gli studi alla Slade, rendendosi per\u00f2 conto che la pittura e il disegno la rendevano sempre meno soddisfatta. In questo periodo, frequentando un negozio di Soho, cominci\u00f2 a interessarsi di mobili laccati, cercando di impadronirsi delle tecniche della laccatura. Nel 1906 torn\u00f2 in Francia e conobbe il giapponese Seizo Sugawara, un maestro dei lavori in lacca che proveniva da un'area del Giappone famosa per questo tipo di artigianato. Dopo alcuni anni di apprendistato esib\u00ec i suoi lavori con la lacca, ottenendo per\u00f2 solo un moderato successo.\nPrimi successi.\nDurante la prima guerra mondiale Eileen si ritrasfer\u00ec a Londra, continuando senza successo a lavorare con le lacche. Ritornata a Parigi, nel primo dopoguerra, fu incaricata di decorare un lussuoso appartamento in rue de Lota. Disegn\u00f2 personalmente i tappeti e le lampade per la casa, facendo costruire mobili e decorando le pareti con pannelli laccati di sua mano. Questa volta le arrise maggior successo, molti critici d'arte lodarono il suo design come innovativo e moderno. Eileen Gray apr\u00ec una piccola galleria a Parigi in Rue du Faubourg Saint-Honor\u00e9 per esporre i suoi lavori. Eileen Gray era apertamente bisessuale e negli anni Venti frequent\u00f2 assiduamente i circoli lesbici dell'avanguardia parigina insieme a Romaine Brooks, Gabrielle Bloch, alla cantante Damia e a Natalie Barney. Per diverso tempo, fino al 1932, la Gray ebbe una relazione intermittente con Jean Badovici, architetto e scrittore rumeno. \nNel 1923 disegn\u00f2 una stanza da letto-boudoir esponendola al \"Salon des Artistes D\u00e9corateurs\", le recensioni furono terribili, ma il lavoro fu apprezzato dagli olandesi di De Stijl. Invi\u00f2 dei suoi contributi al \"Salon d'Automne\" che vennero unanimemente lodati dagli architetti Gropius, Le Corbusier e Robert Mallet-Stevens. Fu in questo periodo che decise di specializzarsi in architettura d'interni e design, divenendo lentamente un'apprezzata rappresentante delle tendenze moderniste nell'arredamento.\nLa casa E-1027.\nPersuasa da Le Corbusier e da Jean Badovici, inizi\u00f2 ad interessarsi di architettura. Nel 1924 la Gray e Badovici cominciarono a lavorare insieme a una casa sul mare a Roquebrune-Cap-Martin, vicino a Monaco, battezzandola E-1027. Il nome scelto \u00e8 un codice che nasconde le iniziali dei due (E = Eileen, 10 = Jean, 2 = Badovici, 7 = Gray). La casa ha la forma di una L, il tetto piatto e finestroni che si aprono dal pavimento al soffitto con scale a chiocciola che conducono alle stanze degli ospiti. E-1027 \u00e8 al tempo stesso una struttura aperta e compatta. Eileen Gray disegn\u00f2 il mobilio con criteri d'avanguardia, collaborando anche con Badovici nell'elaborazione delle strutture dell'edificio. Il suo tavolo circolare in vetro E-1027 e la tondeggiante poltrona Bibendum furono ispirati dai coevi esperimenti Bauhaus di Marcel Breuer con le strutture d'acciaio tubolari. \nLe Corbusier fu tanto impressionato dalla casa che costru\u00ec a sua volta una casa estiva dietro la E-1027, il famoso \"cabanon\". La costruzione era cos\u00ec vicina alla villa da infastidire la Gray ma pare che l'architetto avesse sviluppato una tale fissazione da volerla osservare dal suo luogo di ritiro. Non soddisfatto, nel 1939, quando la coppia si era ormai separata, mentre era ospite di Badovici colse l'occasione per realizzare sulle pareti immacolate della E-1027 una serie di otto murales alludenti alla bisessualit\u00e0 della designer. Oltre a ci\u00f2 fece questo atto totalmente nudo e si premur\u00f2 di farsi fotografare (da cui una delle pi\u00f9 note foto di Le Corbusier). La Gray rimase estremamente ferita dall'atto vandalico sia per le offese sessiste in esso contenute che per l'aggressione all'opera che essa aveva costruito con estrema perizia per se stessa e l'amato, perci\u00f2 decise di non rientrare pi\u00f9 nella E-1027.Questo \u00e8 uno dei vari episodi in cui emergono aspetti completamente trascurati della figura di Jeanneret. La storica dell'architettura Beatriz Colomina interpreta il gesto quasi come un caso psichiatrico: pare che \"Le Corbusier voglia marcare il territorio, come un cane che fa la pip\u00ec agli angoli della strada, voglia far prevalere la sua figura cancellando quella di lei, riempiendo un salotto bianco con dei disegni colorati, mettendo la sua firma in uno spazio che non gli appartiene\"\".\" Sull'episodio, per lungo tempo dimenticato, si \u00e8 fatto luce soprattutto a seguito del film \"The price of desire\" del 2015 e alla riapertura della villa a seguito dei restauri nel medesimo anno.\nLa E-1027 resta comunque legata a doppio filo a le Corbusier che quando mor\u00ec, nel 1965, stava nuotando proprio nei pressi della E-1027. Proclamata Monumento Nazionale dallo Stato Francese, la Villa, che versava in stato di completo abbandono, \u00e8 stata recentemente restaurata ed \u00e8 oggi visitabile. Sono ancora in corso i lavori di restauro del piano terra, che ospitava cucina, stanza della domestica e stanza per gli ospiti. \nAlla fine degli anni Venti e all'inizio dei Trenta, la Gray entr\u00f2 nell\"Union des Artistes Modernes\", ma al tempo stesso cominci\u00f2 a ritirarsi dalla vita pubblica e ad essere sempre meno attiva socialmente. Progett\u00f2 e costru\u00ec per s\u00e9 una casa, Tempe \u00e0 Pailla, dopo aver studiato architettura per quattro anni, rimanendo reclusa l\u00ec a lavorare per la maggior parte del tempo. Nel 1937 accett\u00f2 di assistere Le Corbusier nell'allestimento del suo padiglione all'Esposizione di Parigi.\nUltimi anni e successo postumo.\nCon lo scoppio della seconda guerra mondiale, Eileen Gray fu costretta a evacuare dal sud della Francia. Il suo appartamento a Saint-Tropez, dove aveva preziose collezioni di beni, fu fatto saltare in aria durante la guerra, mentre Tempe \u00e0 Pailla fu saccheggiata. \nNel secondo dopoguerra Eileen Gray torn\u00f2 a Parigi inaugurando uno stile di vita ancora pi\u00f9 reclusivo di prima, tagliando i contatti con tutti, eccetto che con un piccolo gruppo di amiche che conosceva da prima della guerra. Si occup\u00f2 ancora di piccoli lavori, ma fu sostanzialmente dimenticata dall'industria del \"design\". Intorno ai settant'anni cominci\u00f2 a perdere la vista e l'udito eppure ebbe ancora la forza di trasformare un vecchio granaio in un atelier e si trasfer\u00ec in campagna per continuare a lavorare. \nNel 1968, grazie a un articolo del critico Joseph Rykwert sulla rivista \"Domus\", la poltrona Bibendum e il tavolo E-1027 recuperarono un vasto successo di pubblico, tornando in produzione e divenendo pezzi classici di design. Nel 1970, pochi anni prima della sua morte, i suoi lavori furono esposti in una mostra a Londra, il che permise al pubblico di riscoprirne la genialit\u00e0. Eilen Gray mor\u00ec all'et\u00e0 di novantotto anni nel suo appartamento di rue Bonaparte a Parigi e fu sepolta al cimitero di P\u00e8re-Lachaise.\nIl National Museum of Ireland nel 2002 ha acquistato l'intero archivio di Eileen Gray e ha allestito un'esposizione permanente delle sue opere a Dublino. I mobili originali di Eileen Gray continuano attualmente ad essere venduti come pezzi da collezione, raggiungendo spesso quotazioni molto alte."}
{"id": "1693478", "revid": "57342", "url": "https://it.wikipedia.org/wiki?curid=1693478", "title": "Serie A2 1999-2000 (pallavolo femminile)", "text": "La Serie A2 italiana di pallavolo femminile 1999-2000 si \u00e8 svolta dal 10 ottobre 1999 al 21 maggio 2000: al torneo hanno partecipato sedici squadre di club italiane.\nRegolamento.\nLe squadre, divise in due gironi, hanno disputato una prima fase con la formula del girone all'italiana, con gare di andata e ritorno, per un totale di quattordici giornate; al termine della prima fase si \u00e8 disputata una seconda fase dove:\nAl termine della seconda fase:\nLe squadre partecipanti.\nLe rinunce di Pordenone e Gierre Roma e delle neopromosse Valle Mosso e Macerata portarono ai ripescaggi di AGIL Trecate, Progeco Cecina, Siram Roma e Tra.De.Co. Altamura. Le squadre provenienti dalla Serie B1 erano APT Lignano Latisana e Sodeca Bari."}
{"id": "1693482", "revid": "729019", "url": "https://it.wikipedia.org/wiki?curid=1693482", "title": "Harka", "text": "Harka, o anche Horka, era un titolo usato dalle trib\u00f9 magiare nel IX e nel X secolo.\nSecondo quanto riferisce l'Imperatore bizantino Costantino VII nella sua opera \"De Administrando Imperio\", l'harka aveva un'autorit\u00e0 civile, in particolare nell'amministrazione della giustizia, mentre secondo altri autori la sua autorit\u00e0 si estendeva anche all'ambito militare; in particolare viene ricordato l'harka Bulcs\u00fa, comandante in capo dell'esercito magiaro nella battaglia di Lechfeld, che per\u00f2 viene spesso indicato come \"gyula\", termine che si riferisce all'autorit\u00e0 militare.\nNella seconda met\u00e0 del X secolo, le due cariche vennero per\u00f2 a confondersi, con il titolo di gyula riservato a chi aveva potere civile e militare in Transilvania."}
{"id": "1693483", "revid": "767487", "url": "https://it.wikipedia.org/wiki?curid=1693483", "title": "Lo scapolo d'oro", "text": "Lo scapolo d'oro (\"The Bachelor\") \u00e8 un film commedia diretto da Gary Sinyor. Il film, girato nel 1999 vede protagonisti Chris O'Donnell nel ruolo di Jimmie Shannon e Ren\u00e9e Zellweger nel ruolo di Anne Arden. \u00c8 un remake del film \"Le sette probabilit\u00e0\" di Buster Keaton.\nTrama.\nJimmie Shannon ha avuto dozzine di fidanzate, ma tutte quante alla lunga l'hanno lasciato perch\u00e9 poco disposto ad impegnarsi. Quando per\u00f2 Jimmie incontra Anne, pensa, seppure un poco esitante, che si tratti della donna giusta. Anche suo nonno, preoccupato del destino della Shannon Line, spinge il nipote a sposarsi ed avere figli. Alla fine Jimmie si decide a proporsi a Anne, ma per via dell'imbarazzo e del nervosismo, l'uomo combina un pasticcio ed Anne lo lascia.\nLe cose vanno di male in peggio, quando il nonno di Jimmie muore e viene letto il suo testamento. L'intero patrimonio della Shannon Line andr\u00e0 a Jimmie solo se il ragazzo si sar\u00e0 sposato entro il suo trentesimo compleanno, cio\u00e8 il giorno seguente.\nJimmie decide di riprovare con Anne, fra l'altro inseguendola all'eliporto, mentre sta per partire per l'estero per un impegno di lavoro, ma le modalit\u00e0 precipitose con cui sembra volersi sposare e l'aria ancora poco convinta con cui formula la \"proposta\" inducono Anne a rifiutarla un'altra volta.\nL'unica soluzione \u00e8 indire una sorta di casting per trovare una sposa, ma le papabili mogli che si presentano all'appello sono molte pi\u00f9 di quanto Jimmie immaginasse."}
{"id": "1693484", "revid": "15160202", "url": "https://it.wikipedia.org/wiki?curid=1693484", "title": "Poggio di Chiesanuova", "text": ""}
{"id": "1693485", "revid": "125984591", "url": "https://it.wikipedia.org/wiki?curid=1693485", "title": "C\u00e0 Berlone", "text": "C\u00e0 Berlone \u00e8 una \"curazia\" (frazione) del castello di Citt\u00e0 di San Marino nella Repubblica di San Marino.\nStoria.\nPremesso che il vero nome della localit\u00e0 sarebbe Ca' Berloni (nei pressi di Montecucco, a sud di S. Marino citt\u00e0, come si pu\u00f2 rilevare in diverse carte topografiche del passato). Essa deriverebbe dal nome di una famiglia, oggi estinta, vissuta \"in sito\" almeno dal XVI secolo ed estintasi intorno al XVIII secolo."}
{"id": "1693492", "revid": "775372", "url": "https://it.wikipedia.org/wiki?curid=1693492", "title": "Casole (San Marino)", "text": "Casole \u00e8 una \"curazia\" (frazione) del castello di Citt\u00e0 di San Marino nella Repubblica di San Marino.\nStoria.\nA Casole \u00e8 stata ritrovata un'ascia bronzea risalente all'et\u00e0 del bronzo (2.000 a.C.), uno dei reperti pi\u00f9 antichi ritrovati in Repubblica."}
{"id": "1693494", "revid": "22475", "url": "https://it.wikipedia.org/wiki?curid=1693494", "title": "Borsea", "text": "Borsea \u00e8 una frazione del comune di Rovigo.\nFu comune autonomo sino al 1927 (il codice ISTAT era 029803), anno in cui venne soppresso e inglobato nel comune di Rovigo assieme ai comuni di Boara Polesine, Buso, Sarzano, Concadirame, Grignano di Polesine e Sant'Apollinare con Selva.\nStoria.\nSanta Rita e Spianata.\nNel territorio di Borsea oggi corrispondente alle localit\u00e0 della Spianata e di Santa Rita sorgeva un tempo il borgo di Crocetta o della Croxe (che in veneto significa \"Croce\"). Il luogo prendeva il nome dall'incrocio, ancora oggi riconoscibile nel centro di Santa Rita, di tre vie che portavano alla Tassina (ora quartiere di Rovigo), a Grignano e a Borsea; presso l'incrocio si trovava un capitello votivo.\nL'abitato della Crose si era sviluppato intorno alla Villa dei nobili Redetti, rifacimento settecentesco in stile palladiano di un fabbricato preesistente, che risaliva al XV-XVI secolo. Vi erano opere di Giovanni Battista Alberoni e Giuseppe Antonio Caccioli. Annesso alla Villa c'era un oratorio dedicato a San Lorenzo, fatto costruire intorno al 1720 dagli stessi nobili Redetti a servizio per la famiglia e per gli abitanti del luogo; l'oratorio era dotato di un campanile e all'interno c'erano una pregevole statua marmorea di San Lorenzo, opera di Giovanni Marchiori, e un dipinto di Paolo Veronese.\nDa altri studi risulta che la villa Tassina dei Nobili Redetti, con annesso Oratorio di San Lorenzo, non si trovava nei pressi dell'incrocio della Crose, ma molto pi\u00f9 vicino al centro abitato di Rovigo (in corrispondenza dell'incrocio tra Viale della Tecnica e via Vittorio Veneto) come risulta dal Catasto Napolenico (conservato in Archivio di Stato di Venezia) e dal Catasto Austriaco/Italiano (conservato in Archivio di Stato di Rovigo).\nIl borgo della Croxe, villa e oratorio compresi, furono minati e rasi al suolo dagli austriaci nell'aprile 1864 per motivi militari, in quanto era necessaria una \"spianata\" difensiva di fronte alla fortezza, costruita nei pressi in previsione dell'imminente invasione degli italiani; da qui ebbe origine il toponimo dell'attuale localit\u00e0. Si salvarono solamente la statua del Marchiori, ora posta nella chiesa dei Santi Francesco e Giustina, e pochi fabbricati presso il trivio, compreso il capitello. Il toponimo \"Crose di Borsea\" rimase, in quanto nel capitello c'era una grossa croce di legno. Il capitello venne demolito alla fine degli anni quaranta per motivi di viabilit\u00e0; oggi il trivio \u00e8 diventato un quadrivio.\nIn previsione di futuri insediamenti presso la Spianata, all'inizio degli anni sessanta fu progettata ed eretta la parrocchia di \"Santa Rita alla Croce di Borsea\" e, su iniziativa quasi esclusiva dei pochi abitanti locali, nel quadrivio si sono sviluppate piccole esperienze comunitarie che hanno portato alla nascita della minuscola localit\u00e0 di Santa Rita. A causa di ritardi nell'esecuzione dei piani previsti, solamente negli ultimi dieci-quindici anni la localit\u00e0 della Spianata ha cominciato a svilupparsi\ne oggi (luglio 2009) le due localit\u00e0 insieme contano circa 850 abitanti.\nIn attesa che le autorit\u00e0 del comune mantengano la promessa di ricostruire il capitello, presso il quadrivio di Santa Rita un anonimo donatore, con un consorzio di parrocchiani e il beneplacito del parroco don Girolamo Toffanin, ha fatto innalzare una croce d'Amore di Dozul\u00e9 alta 7,38 m in memoria della moglie."}
{"id": "1693496", "revid": "775372", "url": "https://it.wikipedia.org/wiki?curid=1693496", "title": "Castellaro (San Marino)", "text": "Castellaro \u00e8 una \"curazia\" (frazione) del castello di Citt\u00e0 di San Marino nella Repubblica di San Marino."}
{"id": "1693497", "revid": "775372", "url": "https://it.wikipedia.org/wiki?curid=1693497", "title": "Montalbo (San Marino)", "text": "Montalbo \u00e8 una \"curazia\" (frazione) del castello di Citt\u00e0 di San Marino nella Repubblica di San Marino."}
{"id": "1693504", "revid": "15160416", "url": "https://it.wikipedia.org/wiki?curid=1693504", "title": "La Serra", "text": ""}
{"id": "1693505", "revid": "118591928", "url": "https://it.wikipedia.org/wiki?curid=1693505", "title": "D\u00fcsseldorfer Eislauf-Gemeinschaft", "text": "La DEG Metro Stars \u00e8 una squadra di hockey su ghiaccio tedesca di D\u00fcsseldorf. Per molto tempo \u00e8 stata la squadra pi\u00f9 vincente dell'hockey su ghiaccio tedesco e ha avuto molti giocatori di calibro internazionale. Gioca le partite casalinghe all'ISS Dome.\nVenne fondata l'8 novembre 1935 come D\u00fcsseldorfer Eislauf Gemeinschaft (DEG) e cambi\u00f2 il nome in quello attuale il 1\u00ba marzo 2002.\nGiocatori famosi.\n'PM' indica i minuti di penalit\u00e0."}
{"id": "1693514", "revid": "1516566", "url": "https://it.wikipedia.org/wiki?curid=1693514", "title": "Galleria internazionale d'arte moderna (Venezia)", "text": "La Galleria internazionale d'arte moderna di Venezia \u00e8 situata all'interno di Ca' Pesaro, nel sestiere di Santa Croce, vicino a Campo San Stae.\nIl palazzo venne donato da Felicita Bevilacqua La Masa alla citt\u00e0 affinch\u00e9 divenisse un centro dedicato all'arte moderna. Nel 1902 divenne la sede della collezione municipale d'arte moderna, nata con la donazione di Alberto Giovanelli nel 1897, in occasione della seconda Biennale. Le opere esposte alla manifestazione artistica furono le principali a confluire nella galleria, che divenne una sorta di museo della Biennale, almeno per quanto riguarda il primo Novecento. Tuttavia \u00e8 ampia anche la collezione di opere acquisite tramite donazioni.\nNella collezione spiccano capolavori celebri: tra le tele e i disegni spiccano \"Giuditta II\" di Klimt; il \"Nudo allo specchio\" di Bonnard; il \"Rabbino\" di Chagall nonch\u00e9 opere di Kandinsky, Klee, Rouault, Matisse, Grosz, Moore, Morandi, Donghi, De Chirico, Boccioni, Sironi, Gustavo Boldrini, Emilio Vedova, Felice Carena, Virgilio Guidi, Davide Orler e altri.\nTra le sculture \u00e8 vasta la collezione di opere di Wildt, Martini, Medardo Rosso, mentre spiccano una versione del \"Pensatore\" e dei \"Borghesi di Calais\" di Rodin, questi ultimi esposti nella prima sala.\nNella stessa Ca' Pesaro ha inoltre sede il Museo d'arte orientale, ospitato all'ultimo piano.\nNel 2015 il sindaco di Venezia Luigi Brugnaro propose di vendere i capolavori di Klimt e Chagall per ripianare i conti della citt\u00e0."}
{"id": "1693515", "revid": "775372", "url": "https://it.wikipedia.org/wiki?curid=1693515", "title": "La Serra (San Marino)", "text": "La Serra \u00e8 una \"curazia\" (frazione) del castello di Acquaviva, nella Repubblica di San Marino.\nStoria.\nLa Serra prende il nome dalla nobile famiglia Pesarese dei \"La Serra\", fuggita da Pesaro nel 1234 a causa di debiti del capofamiglia Arnoldo La Serra.\nGeografia fisica.\nLa Serra \u00e8 considerata un'enclave. Per mancanza di connessioni stradali con la repubblica sammarinese, \u00e8 raggiungibile solo dall'Italia, dal comune di Verucchio."}
{"id": "1693518", "revid": "827882", "url": "https://it.wikipedia.org/wiki?curid=1693518", "title": "Dead or Alive (videogioco)", "text": ", abbreviato DOA o DOA1, \u00e8 un picchiaduro ad incontri, primo capitolo della serie \"Dead or Alive\", distribuito per arcade nel 1996 e in seguito adattato per Sega Saturn e PlayStation. La versione per Sega Saturn \u00e8 stata inclusa in \"Dead or Alive Ultimate\" per Xbox.\nSviluppo.\nSecondo le parole di Tomonobu Itagaki, produttore di videogiochi, egli era stanco di notare come i videogiochi pi\u00f9 moderni abbandonassero le origini arcade, perdendo questa tradizione di gioco. Dopo aver lavorato per molto tempo per la Tecmo, Itagaki decise di sviluppare un picchiaduro 3D.\n\"Dead or Alive\" fu concepito come ultimo prodotto di Tecmo, allora sull'orlo della bancarotta, e si crede che il nome venga proprio dalla sorte dell'azienda sulla riuscita del prodotto. La prima versione per arcade fu progettata per Sega Model 2, stesso modello di \"Virtua Fighter 2\", con modelli poligonali come sfondo. Fu in seguito aggiornato per la capacit\u00e0 tridimensionali di Sega Saturn e PlayStation.\nLo stile di combattimento fu criticato per la somiglianza a \"Virtua Fighter 2\", anche se \"Dead or Alive\" introdusse diversi elementi nuovi: uno di essi era la componente sexy delle combattenti femminili, sia per i costumi molto lascivi che per i loro seni prosperosi e oscillanti. Un altro elemento era la velocit\u00e0 e la semplicit\u00e0 dei colpi, ed un nuovo sistema di contromosse diventa il marchio della serie.\nUno degli otto personaggi iniziali, il ragazzo ninja, era inizialmente chiamato Kurasu e in seguito Kamui; il personaggio fu poi riadattato in Ryu Hayabusa, protagonista della serie \"Ninja Gaiden\", sempre della Tecmo.\nModalit\u00e0 di gioco.\n\"Dead or Alive\" fu subito noto al pubblico per le meccaniche di gioco totalmente differenti dagli altri picchiaduro 3D, puntando da una parte sull'immediatezza dei tasti per attaccare, e dall'altra sul particolare sistema difensivo. Alla base del sistema di combattimento c'\u00e8 il concetto di morra cinese, modellato in questo caso come \"colpo\", \"proiezione\" e \"prese\": i colpi sono normali attacchi; le proiezioni sono contromosse offensive che cambiano in base agli attacchi ricevuti; le prese sono attacchi che agganciano l'avversario in un'animazione. Oltre a ci\u00f2 \u00e8 possibile difendersi parando colpi, ma diventando suscettibile alle prese.\nL'altra novit\u00e0 \u00e8 l'introduzione di \"danger zone\", ovvero una zona esterna al ring in cui il pavimento \u00e8 cosparso di esplosivi: se il combattente cade su di esso, oltre ad infliggere un danno extra, viene scaraventato in aria e l'avversario \u00e8 in grado di eseguire ulteriori combo mentre il personaggio scende il suolo.\nPersonaggi.\nI personaggi iniziali erano 8:\nLa versione PlayStation aggiunge due nuovi personaggi, poi inclusi nel porting \"Dead or Alive ++\":\nVersioni.\nArcade.\nLa versione arcade fu messa in commercio nel novembre 1996. Comprendeva otto personaggi giocabili, con tre costumi ciascuno, e un boss finale.\nSega Saturn.\nLa versione per Sega Saturn fu distribuita solamente in Giappone nell'ottobre 1997. Apporta delle modifiche non sostanziali all'originale per arcade. Gli sfondi sono stati ridotti ad immagini statiche e i modelli dei personaggi hanno perso di definizione; al contrario le musiche sono stati rimasterizzate, \u00e8 stato aggiunto un filmato introduttivo e la possibilit\u00e0 di sbloccare alcuni costumi e il sistema vocale di Kasumi completando il gioco. Oltre alla versione regolare, \u00e8 stata venduta un'edizione speciale contenente un artbook con gli schizzi dei personaggi e un CD con alcune immagini di Kasumi.\nLe modalit\u00e0 disponibili erano arcade, pratica, time attack, sopravvivenza e kumite (simile a sopravvivenza), anche se mancava una modalit\u00e0 storia o una vera e propria trama o finale. Il porting fu apprezzato in particolare per la grafica e i modelli 3D, soprattutto perch\u00e9 la console non permetteva uno sviluppo grafico avanzato.\nPlayStation.\nLa versione per PlayStation fu distribuita nel 1998 internazionalmente. La grafica fu ulteriormente migliorata, sia per i personaggi che per gli sfondi, e le musiche di background create \"ex novo\". Furono inoltre introdotti due personaggi, Ayane, gi\u00e0 avversario nello sparring nei titoli precedenti e Bass, furono aggiunti molti costumi per i personaggi, in particolare per quelli femminili. Venne aggiunta anche la possibilit\u00e0 di sbloccare il sistema vocale di Ayane, e solamente nella versione europea, un numero maggiore di costumi.\n\u00c8 stato in seguito reso disponibile per PlayStation Portable e PlayStation 3 tramite PlayStation Network nel dicembre 2008.\n\"Dead or Alive ++\".\nUna nuova versione arcade, \"Dead or Alive ++\" \u00e8 stata sviluppata basandosi sulla versione per PlayStation. I miglioramenti includono l'aggiunta di una modalit\u00e0 tag e la disponibilit\u00e0 di tutti i costumi sin dall'inizio del gioco.\n\"Dead or Alive Ultimate\".\nNel 2004, la compilation \"Dead or Alive Ultimate\" comprendeva una versione potenziata della versione uscita per Sega Saturn, senza vistose modifiche oltre alla qualit\u00e0 dell'immagine e al sonoro in Dolby Surround. La decisione di scegliere questa versione (e non quella pi\u00f9 recente e migliorata per PlayStation) \u00e8 perch\u00e9 era la preferita di Itagaki, anche se si pensa che il motivo reale ricadeva in una questione di diritti con la Sony.\nColonna sonora.\n\"Dead or Alive\".\nIl primo album di soundtrack BGM \u00e8 stato distribuito il 21 novembre 1996.\n\"Dead or Alive for PlayStation\".\nIl secondo album di soundtrack BGM \u00e8 stato distribuito il 20 maggio 1998 ed \u00e8 composto della musiche della versione PlayStation.\nAccoglienza.\n\"Dead or Alive\" \u00e8 stato ben accolto dalla critica. Nel 2011, \"Complex\" lo ha posizionato settimo nella classifica dei migliori picchiaduro di tutti i tempi."}
{"id": "1693519", "revid": "113197995", "url": "https://it.wikipedia.org/wiki?curid=1693519", "title": "Tandem paracadutismo", "text": "Il tandem di paracadutismo sportivo \u00e8 un tipo di salto a caduta libera agganciato ad un istruttore qualificato, che viene svolto di norma da circa 4200 metri.\nL'attrezzatura utilizzata \u00e8 di tipo particolare ed \u00e8 studiata espressamente per questo utilizzo.\n\u00c8 composta essenzialmente da un contenitore (\"Rig\") indossato dall'istruttore (\"Tandem Instructor\") che contiene due paracadute di superficie circa doppia rispetto ad uno normale (quindi avremo una \"vela\"' di circa 370 piedi quadri ed un'altra, simile, detta \"vela di riserva\".\nL'attrezzatura dell'istruttore ha 4 ganci speciali che servono ad assicurare l'imbragatura del passeggero (\"Student\").\nL'imbragatura dello studente \u00e8 studiata appositamente per offrirgli la massima sicurezza, il massimo comfort e una buona adesione al corpo dell'istruttore. L'istruttore apre il paracadute in una quota compresa tra i 1700 metri e i 1300 metri.\nRaddoppiando il peso, ma essendo la resistenza di forma pressoch\u00e9 uguale a quella di una sola persona per via della posizione mantenuta dal tandem, se non ci fosse un piccolo paracadute (denominato \"drogue\") aperto manualmente dal pilota, la velocit\u00e0 che si raggiunge sarebbe di circa 320\u00a0km/h.\nL'atterraggio avviene azionando gli appositi comandi che, agendo come dei flap di un aereo, riducono la velocit\u00e0 della vela aumentando nel contempo la portanza. Il risultato \u00e8 che la sensazione in atterraggio, per lo studente, \u00e8 simile a quella di una persona che scende da uno scivolo: nel tratto finale il suo movimento perde via via inclinazione per diventare quasi orizzontale. Non a caso il modo pi\u00f9 sicuro e diffuso di atterraggio \u00e8 la classica \"strisciata\" sull'erba.\nIn Italia \u00e8 possibile effettuare un lancio in tandem presso le scuole di paracadutismo sparse su tutto il territorio nazionale. Per poter saltare non \u00e8 necessaria la visita medica e non serve nessuna abilitazione speciale. Non si possono assumere alcolici e sostanze stupefacenti nelle ore precedenti al lancio e non aver effettuato immersioni subacquee nei giorni precedenti. Normalmente \u00e8 consigliato un abbigliamento comodo (scarpe e tuta da ginnastica) e idoneo alla stagione. Considerando che il gradiente termico \u00e8 circa \u22126,5\u00a0\u00b0C ogni 1\u00a0000\u00a0m, alla quota di lancio, solitamente in inverno, non \u00e8 raro trovare dai 10 ai 20 gradi sotto lo zero. \nVi sono diverse case costruttrici di materiali utilizzati per i lanci in tandem, le principali differenze risiedono nel sistema di apertura e nella conformazione dell'imbrago dello studente. In genere sono simili nel funzionamento e garantiscono simili prestazioni in volo."}
{"id": "1693521", "revid": "767487", "url": "https://it.wikipedia.org/wiki?curid=1693521", "title": "Glitter (film)", "text": "Glitter \u00e8 un film drammatico con protagonista la cantante Mariah Carey, prodotto dalla 20th Century Fox e dalla Columbia Pictures nel 2001. Il film, girato in Canada ruota intorno alla vita di una cantante di club negli anni '80. La sua colonna sonora, \"Glitter\" \u00e8 stato l'ottavo album della Carey. Valutato negativamente sia critica che pubblico, il film ha ottenuto scarsissimi risultati al box office, essendo considerato un'autobiografia della Carey e quindi autocelebrativo.\nTrama.\nLillian, la madre di Billie, era una performer in un nightclub. Lillian cantava al pubblico la sua canzone \"Lillie's Blues\", e chiamava spesso Billie per accompagnarla alla voce. Dopo aver chiesto al suo ex-amante (il padre di Billie) del denaro, Lillian si addormenta mentre fuma una sigaretta e inizia accidentalmente un incendio. Per questo e per l'alcolismo della madre, Billie \u00e8 costretta ad andare in un orfanotrofio da cui Lillian promette che verr\u00e0 a prendere una volta curato il suo problema, ma non lo far\u00e0 mai.\nAnni dopo, l'adulta Billie fa la ballerina ad un club con le amiche conosciute all'orfanotrofio Louise e Roxanne. L\u00ec incontrano Timothy Walker, che offre loro un contratto come coriste di SYLK. Inizialmente, Billie si rifiuta, sperando di ottenere notoriet\u00e0 alle sue condizioni, ma ceder\u00e0 grazie al tormento delle amiche e le tre stipuleranno un contratto. Esse registrano il singolo, \"All My Life\", i vocalizzi di SYLK sono pessimi. Per massimizzare le vendite in base al sex appeal di SYLK, Timothy chiede a Billie di cantare mentre SYLK muove le labbra.\nPi\u00f9 tardi, in una discoteca, il DJ Julian \"Dice\" Black fa esibire SYLK e le tre amiche. Dice, credendo che SYLK sia un'ottima cantante, va dietro le quinte per congratularsi con lei. SYLK insulta le coriste durante una fotografia e Billie, non volendo prendere l'abuso verbale, canta \"All My Life\" di fronte al DJ che, impressionato, vuole produrre con lei, e concorda con Timothy un contratto da 100.000 dollari.\nIl primo singolo di Billie \"Loverboy\" \u00e8 un successo enorme. Il videoclip era pensato originariamente per Billie, Louise e Roxanne. Tuttavia, il regista, insoddisfatto del risultato, ordina a Billie di indossare abiti pi\u00f9 sexy e sostituisce Louise e Roxanne con ballerini professionisti semi-nudi. Quando i ballerini iniziano a ballare vicino a Billie, lei si spaventa. Dice interviene a suo nome, e lasciano il set prima che il video possa essere finito.\nA Dice \u00e8 negato il permesso di produrre canzoni di Billie, tra cui \"Reflections\", che Billie aveva scritto su sua madre. Billie \u00e8 chiamata ad esibirsi al USA Music Awards, dove incontra il cantautore Rafael. Pi\u00f9 tardi alla festa, si incontrano di nuovo, e Rafael suggerisce di scrivere una canzone. Dice ordina a Billie ed ai suoi amici di andarsene, accusando Rafael su avances sessuali nei confronti di Billie. Louise e Roxanne danno un ultimatum a Billie: loro o Dice, ma la lasciano prima che lei possa scegliere. Billie si lamenta pi\u00f9 tardi, e Dice risponde dicendo: \"Se non avessi creduto in me, tutto questo non sarebbe mai successo\".\nLa riconciliazione \u00e8 di breve durata perch\u00e9 Billie \u00e8 minacciata da Timothy dato che Dice che non ha pagato. Billie incontra Timothy nel suo appartamento che le parler\u00e0 del suo debito e del suo contratto. Lei \u00e8 confusa perch\u00e9 pensava di aver gestito correttamente il suo contratto, e dopo una discussione con Dice finiscono per lasciarsi.\nBillie, che nel frattempo \u00e8 tornata a vivere dalle amiche Louise e Roxanne, cerca di affrontare il dolore creando il singolo \"Want You\", con Rafael, che \u00e8 un successo, ma il suo dolore emotivo la porta a scrivere canzoni da solista. Anche Dice sta scrivendo un brano. Billie va nell'appartamento di Dice in un altro tentativo di riconciliazione. Non \u00e8 a casa, ma Billie si rende conto che ha scritto la sua stessa canzone: \"Never Too Far\". Bacia lo spartito, lasciando un'impronta di rossetto, che Dice scoprir\u00e0 pi\u00f9 tardi.\nDice mentre andava a trovare Billie viene ucciso da Timothy. Billie, poco prima del suo concerto vede in TV la notizia dell'omicidio e chiede alla band di smettere di suonare \"Loverboy\", e comincia allora a cantare \"Never Too Far\". Billie legger\u00e0 poi la lettera che Dice le aveva spedito, e dopo un lungo viaggio torna a vivere da sua madre.\nDistribuzione.\nLa prima apparizione promozionale di Carey per promuovere il film stesso \u00e8 stata nel suo giorno di apertura al Fox Theatre, Westwood Village in jeans e una canotta nera adornata con una bandiera americana, rendendo omaggio alle vittime degli attacchi dell'11 settembre. Dopo aver rilasciato interviste e firmato autografi, Carey si \u00e8 seduta nella sezione centrale del teatro affiancata da guardie di sicurezza e gestori, insieme ai membri del pubblico che avevano vinto i biglietti attraverso la stazione radio di Los Angeles Power 106. Durante la sua apparizione, Carey ha detto che sperava che Glitter avrebbe fornire agli spettatori una fuga emotiva durante le conseguenze degli attacchi nel paese. \"Ma ovviamente nulla pu\u00f2 oscurare gli eventi che sono accaduti, e ho bisogno di rimanere concentrata su questo\", ha affermato.\nIl film usc\u00ec nelle sale cinematografiche americane il 21 settembre 2001, in Italia usc\u00ec il 30 novembre dello stesso anno.\nCritica.\nIl film ha ricevuto alcune nomination durante l'edizione dei Razzie Awards 2001:"}
{"id": "1693523", "revid": "775372", "url": "https://it.wikipedia.org/wiki?curid=1693523", "title": "Cerbaiola", "text": "Cerbaiola \u00e8 l'unica \"curazia\" (frazione) del castello di Montegiardino nella Repubblica di San Marino."}
{"id": "1693524", "revid": "110157", "url": "https://it.wikipedia.org/wiki?curid=1693524", "title": "Olanu", "text": "Olanu \u00e8 un comune della Romania di 3.367 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 6 villaggi: Casa Veche, Ciobo\u021bi, Dragioiu, Nicole\u0219ti, Olanu, Stoic\u0103ne\u0219ti."}
{"id": "1693525", "revid": "110157", "url": "https://it.wikipedia.org/wiki?curid=1693525", "title": "Orle\u0219ti", "text": "Orle\u0219ti \u00e8 un comune della Romania di 3.298 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 5 villaggi: Aure\u0219ti, Orle\u0219ti, Procopoaia, Scaio\u0219i, Silea."}
{"id": "1693526", "revid": "287204", "url": "https://it.wikipedia.org/wiki?curid=1693526", "title": "Orlesti", "text": ""}
{"id": "1693527", "revid": "61051", "url": "https://it.wikipedia.org/wiki?curid=1693527", "title": "Nikolaus Joseph von Jacquin", "text": "Dopo aver compiuto gli studi di medicina alla Universit\u00e0 di Leida, si trasferisce dapprima a Parigi e quindi a Vienna.\nTra il 1755 ed il 1759 Jacquin fu inviato da Francesco I nelle Indie Occidentali ed in America Centrale, per raccogliere piante per le collezioni del castello di Sch\u00f6nbrunn.\nNel 1762 viene nominato Professore di Mineralogia a Schemnitz (ora Bansk\u00e1 \u0160tiavnica in Slovacchia).\nNel 1768 ottiene l'incarico di Professore di Botanica e Chimica alla Universit\u00e0 di Vienna, nonch\u00e9 di Direttore dell'Orto botanico. Alla sua morte gli succede il figlio, Joseph Franz von Jacquin.\nAlla sua memoria sono dedicati i generi \"Jacquinia\" (Theophrastaceae) e \"Jacquiniella\" (Orchidaceae)."}
{"id": "1693528", "revid": "767487", "url": "https://it.wikipedia.org/wiki?curid=1693528", "title": "Adelmo Eufemi", "text": "Carriera.\nDopo aver giocato nelle giovanili dell'Anzio \u00e8 stato acquistato dalla Lazio in cui ha a lungo militato, conquistando con la formazione biancoceleste la Coppa Italia 1958, e disputando 95 incontri in Serie A.\nHa totalizzato inoltre 50 presenze complessive con le maglie di (in prestito), Lazio e ."}
{"id": "1693530", "revid": "767487", "url": "https://it.wikipedia.org/wiki?curid=1693530", "title": "Ote\u0219ani", "text": "Ote\u0219ani \u00e8 un comune della Romania di 2.891 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 5 villaggi: Bogd\u0103ne\u0219ti, C\u00e2rst\u0103ne\u0219ti, Cuce\u0219ti, Ote\u0219ani, Sub-Deal."}
{"id": "1693531", "revid": "287204", "url": "https://it.wikipedia.org/wiki?curid=1693531", "title": "Otesani", "text": ""}
{"id": "1693540", "revid": "775372", "url": "https://it.wikipedia.org/wiki?curid=1693540", "title": "C\u00e0 Melone", "text": "C\u00e0 Melone \u00e8 una \"curazia\" del castello di Borgo Maggiore, nella Repubblica di San Marino.\nGeografia fisica.\nNei pressi di C\u00e0 Melone si trova la sorgente del Torrente Ausa, che prosegue verso Serravalle, Dogana e Falciano, segnando il confine con l'Italia, e verso Cerasolo, sino a Rimini."}
{"id": "1693541", "revid": "110157", "url": "https://it.wikipedia.org/wiki?curid=1693541", "title": "P\u0103u\u0219e\u0219ti (V\u00e2lcea)", "text": "P\u0103u\u015fe\u015fti \u00e8 un comune della Romania di 2.924 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 8 villaggi: Barcanele, Buzdugan, Cernelele, Ot\u0103s\u0103u, P\u0103u\u0219e\u0219ti, \u0218olice\u0219ti, \u0218erb\u0103ne\u0219ti, V\u0103leni."}
{"id": "1693543", "revid": "115822224", "url": "https://it.wikipedia.org/wiki?curid=1693543", "title": "C\u00e0 Rigo", "text": "C\u00e0 Rigo \u00e8 una \"curazia\" (frazione) del castello (comune) di Borgo Maggiore, nella Repubblica di San Marino."}
{"id": "1693546", "revid": "775372", "url": "https://it.wikipedia.org/wiki?curid=1693546", "title": "Caladino", "text": "Caladino \u00e8 una \"curazia\" (frazione) della Repubblica di San Marino, appartenente al castello di Chiesanuova."}
{"id": "1693548", "revid": "775372", "url": "https://it.wikipedia.org/wiki?curid=1693548", "title": "Confine (San Marino)", "text": "Confine \u00e8 una \"curazia\" (frazione) della Repubblica di San Marino, appartenente al castello di Chiesanuova.\nGeografia fisica.\nLa frazione si trova nella parte orientale del suo castello, al confine con l'Italia (da cui il nome) ed il comune di San Leo."}
{"id": "1693550", "revid": "1602064", "url": "https://it.wikipedia.org/wiki?curid=1693550", "title": "Monte Falco", "text": "Il monte Falco (), \u00e8 la montagna pi\u00f9 elevata dell'Appennino tosco-romagnolo.\nDescrizione.\nLa cima della montagna si trova sul confine tra le province di Arezzo e Firenze. A circa 150 metri in linea d'aria dalla vetta, ad una quota di 1650 m, si trova il confine della provincia di Forl\u00ec-Cesena. Su di esso \u00e8 presente una riserva naturale integrale, a tutela della rara vegetazione alpina ivi presente."}
{"id": "1693552", "revid": "767487", "url": "https://it.wikipedia.org/wiki?curid=1693552", "title": "Shawn Lane", "text": " \nSi fece subito notare nei circuiti underground ed entr\u00f2 a far parte dei Black Oak Arkansas quando aveva soltanto quattordici anni.\n\u00c8 conosciuto soprattutto per il suo album solista \"Powers of Ten\" e il suo lavoro con Jonas Hellborg, l'ex bassista di John McLaughlin. L'elevato tasso tecnico delle sue composizioni e in particolare l'eccezionale velocit\u00e0 di esecuzione hanno contribuito a rendere Lane uno dei pi\u00f9 grandi virtuosi della chitarra elettrica di tutti i tempi. Shawn Lane \u00e8 stato definito dall'American Guitar Institute il miglior chitarrista di sempre.\nCarriera.\nAll'et\u00e0 di otto anni, Shawn gi\u00e0 accompagnava sua sorella al pianoforte, ma non incominci\u00f2 lo studio della chitarra fino al compimento dei dieci anni. I suoi progressi molto rapidi lo convinsero a pensare che la chitarra fosse il suo strumento naturale. A tredici anni, increment\u00f2 il suo studio e la sua pratica, sviluppando le sue abilit\u00e0 tecniche. In quel periodo inizi\u00f2 quindi a girar voce a Memphis riguardo ad un giovane chitarrista talentuoso e a quattordici anni Shawn fece un provino per il ruolo di chitarra solista nei Black Oak Arkansas, band country rock molto popolare in passato ma la cui popolarit\u00e0 era in declino al tempo in cui Shawn entr\u00f2 nel gruppo.\nAll'et\u00e0 di quindici anni, Shawn assistette ad un concerto in Inghilterra di Allan Holdsworth e questa fu l'ispirazione per sviluppare un proprio metodo di tecnica chitarristica. Nei successivi quattro anni, Shawn gir\u00f2 in tour con i Black Oak Arkansas. Quando i membri originali della band abbandonarono il progetto, Shawn reclut\u00f2 alcuni musicisti che conosceva dal tempo del liceo e inizi\u00f2 a suonare uno stile pi\u00f9 vicino alla fusion che al country rock con il quale la band era conosciuta.\nA diciotto anni, Shawn Lane lasci\u00f2 il tour con i Black Oak Arkansas per prendersi una pausa e continuare gli studi di musica. Nei successivi otto anni studi\u00f2 musica e composizione da autodidatta e principalmente si dedic\u00f2 al pianoforte. Molto del materiale di \"Powers of Ten\" fu scritto sul suo pianoforte, considerato da Lane il suo strumento compositivo principale. Svilupp\u00f2 velocemente la sua tecnica anche sulle tastiere, influenzato da pianisti come Liszt, Tatum e Cziffra.\nCominci\u00f2 poi a registrare alcune demo che incontrarono l'interesse della Warner Brothers Music. Quest'ultima offr\u00ec a Lane un contratto di registrazione. Fatta eccezione di una cover, Lane scrisse tutte le canzoni e suon\u00f2 tutti gli strumenti nel suo album di debutto. Le vendite andarono bene e l'album vinse numerosi premi di riviste del settore. Durante la produzione dell'album Lane continu\u00f2 ad esibirsi dal vivo e prese parte anche alla registrazione dell'album \"Centrifugal Funk\" (uscito a nome \"Mark Varney Project's\" ) insieme a Brett Garsed e Frank Gambale.\nLane poi pubblic\u00f2 solo altri due album da solista: \"Powers of Ten Live!\", registrato live nel 1993, e \"The Tri-Tone Fascination\".\nQuando Lane incontr\u00f2 Jonas Hellborg, si venne a creare una relazione musicale intensa. Entrambi erano appassionati di musica classica, rock, musica pakistana e indiana e diedero il via ad una jam band insieme al batterista Jeff Sipe chiamata HLS (Hellborg, Lane, Sipe). Sipe era gi\u00e0 conosciuto nella scena come il batterista originale dei Aquarium Rescue Unit e aiut\u00f2 gli HLS a raggiungere fama in tutto il mondo. Successivamente, Lane e Hellborg formarono una band fusion con i musicisti indiani V. Selvaganesh and Umamahesh.\nNel febbraio 2003, Lane e Hellborg girarono l'India in tour con il batterista Andrea Marchesini. L'ultimo concerto di Shawn Lane fu a Smilefest, nel Nord Carolina, con Hellborg e Jim Britt.\nMorte.\nLane soffr\u00ec di psoriasi durante tutta la sua vita, cos\u00ec come di artrite psoriasica dall'et\u00e0 di tredici anni. Questo non gli imped\u00ec di suonare ma gli caus\u00f2 difficolt\u00e0 nel camminare e richiese un trattamento di steroidi che fecero aumentare notevolmente il suo peso, tanto che negli anni prima della sua morte, Shawn era arrivato a pesare oltre 150\u00a0kg (nonostante fosse stato magro in giovent\u00f9). Il 26 settembre 2003, Shawn Lane mor\u00ec in un ospedale di Memphis, poco dopo aver saputo che sarebbe rimasto intubato per il resto della sua vita. \u00c8 sepolto nel Memorial Park Cemetery di Memphis."}
{"id": "1693553", "revid": "775372", "url": "https://it.wikipedia.org/wiki?curid=1693553", "title": "Molarini", "text": "Molarini \u00e8 una \"curazia\" (frazione) della Repubblica di San Marino, appartenente al castello di Chiesanuova."}
{"id": "1693554", "revid": "767487", "url": "https://it.wikipedia.org/wiki?curid=1693554", "title": "P\u0103u\u0219e\u0219ti-M\u0103gla\u0219i", "text": "P\u0103u\u0219e\u0219ti-M\u0103gla\u0219i \u00e8 un comune della Romania di 4.020 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 6 villaggi: Coasta, P\u0103u\u0219e\u0219ti-M\u0103gla\u0219i, Pietrari, Ulme\u021bel, Valea Cheii, Vl\u0103duceni."}
{"id": "1693556", "revid": "287204", "url": "https://it.wikipedia.org/wiki?curid=1693556", "title": "Pausesti-Maglasi", "text": ""}
{"id": "1693557", "revid": "775372", "url": "https://it.wikipedia.org/wiki?curid=1693557", "title": "Poggio Casalino", "text": "Poggio Casalino \u00e8 una \"curazia\" (frazione) del castello di Chiesanuova nella Repubblica di San Marino."}
{"id": "1693558", "revid": "339392", "url": "https://it.wikipedia.org/wiki?curid=1693558", "title": "Pausesti Maglasi", "text": ""}
{"id": "1693559", "revid": "775372", "url": "https://it.wikipedia.org/wiki?curid=1693559", "title": "Teglio (San Marino)", "text": "Teglio \u00e8 una \"curazia\" (frazione) della Repubblica di San Marino, appartenente al castello di Chiesanuova."}
{"id": "1693562", "revid": "775372", "url": "https://it.wikipedia.org/wiki?curid=1693562", "title": "C\u00e0 Giannino", "text": "C\u00e0 Giannino \u00e8 una localit\u00e0 (non \u00e8 considerata curazia) del castello di Domagnano, nella Repubblica di San Marino."}
{"id": "1693563", "revid": "1718925", "url": "https://it.wikipedia.org/wiki?curid=1693563", "title": "Piandivello", "text": "Piandavello \u00e8 una localit\u00e0 (non \u00e8 considerata curazia) del castello di Domagnano, nella Repubblica di San Marino."}
{"id": "1693571", "revid": "775372", "url": "https://it.wikipedia.org/wiki?curid=1693571", "title": "Spaccio Giannoni", "text": "Spaccio Giannoni \u00e8 una localit\u00e0 (non \u00e8 considerata curazia) del castello di Domagnano, nella Repubblica di San Marino. \u00c8 chiamata anche Pitrone (dal domagnanese pitron = Pietro).\nStoria.\nLa localit\u00e0 \u00e8 nota per il centro commerciale polifunzionale risalente intorno ai primi anni del 1800, che comprendeva uno spaccio di alimentari, un bar e una stazione di rifornimento per mezzi articolati.\nLa gestione del centro fu demandata alla famiglia Giannoni ad inizio 1900. Dal 1937 divent\u00f2 un centro di ritrovo per i giovani di allora. Per molti anni fu osteria, sala da ballo e negozio di generi alimentari in cui si poteva trovare per\u00f2 di tutto (compresi casalinghi, abbigliamento, profumi, penne, quaderni...). Giuseppe Giannoni, detto Pitron (poich\u00e9 figlio di Pietro) oltre che oste e negozionate era anche benzinaio.\nCon la rivoluzione industriale e la diffusione del trasporto su ruote l'attivit\u00e0 di stazione di servizio crebbe notevolmente.\nLe attivit\u00e0 commerciali furono date in gestione a terzi negli anni novanta.\nTuttora esistono il bar, la stazione di servizio e una macelleria.\nNegli anni le strutture sono state parzialmente rinnovate ma il centro mantiene intatto il suo fascino e la sua storia.\nGeografia fisica.\nIl centro commerciale \u00e8 posto in un punto strategico, nel raccordo anulare che collega la statale Torraccia-Domagnano e la strada Domagnano-Rimini all'altezza della curva \"parabolica\"."}
{"id": "1693574", "revid": "767487", "url": "https://it.wikipedia.org/wiki?curid=1693574", "title": "Peri\u0219ani", "text": "Peri\u0219ani \u00e8 un comune della Romania di 2.490 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di otto villaggi: B\u0103ia\u0219u, Ml\u0103ceni, Peri\u0219ani, Podeni, Poiana, Pripoare, Spinu, Surdoiu.\nNel 2004 si \u00e8 staccato da Peri\u0219ani il villaggio di Tite\u0219ti, andato a formare un comune autonomo."}
{"id": "1693575", "revid": "287204", "url": "https://it.wikipedia.org/wiki?curid=1693575", "title": "Perisani", "text": ""}
{"id": "1693576", "revid": "775372", "url": "https://it.wikipedia.org/wiki?curid=1693576", "title": "C\u00e0 Chiavello", "text": "C\u00e0 Chiavello \u00e8 una \"curazia\" (frazione) della Repubblica di San Marino, appartenente al castello di Faetano."}
{"id": "1693578", "revid": "1305772", "url": "https://it.wikipedia.org/wiki?curid=1693578", "title": "Pesceana", "text": "Pesceana \u00e8 un comune della Romania di 1.969 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1693579", "revid": "775372", "url": "https://it.wikipedia.org/wiki?curid=1693579", "title": "Calligaria", "text": "Calligaria \u00e8 una \"curazia\" (frazione) della Repubblica di San Marino, appartenente al castello di Faetano."}
{"id": "1693580", "revid": "1305772", "url": "https://it.wikipedia.org/wiki?curid=1693580", "title": "Monte Pulito", "text": ""}
{"id": "1693581", "revid": "767487", "url": "https://it.wikipedia.org/wiki?curid=1693581", "title": "Constantine (film)", "text": "Constantine \u00e8 un film del 2005 diretto da Francis Lawrence, basato sulla serie di fumetti \"Hellblazer\" edita da Vertigo, etichetta della DC Comics. Ha vinto il premio ASCAP Award per le musiche.\nAlcune immagini del film sono state utilizzate per realizzare il video musicale della canzone \"Passive\" tratta dall'album \"Emotive\" degli A Perfect Circle.\nTrama.\nIn Messico, tra le rovine di una chiesa, uno spazzino di nome Manuel trova una punta di lancia avvolta in una bandiera nazista che pi\u00f9 tardi si scoprir\u00e0 essere la Lancia del Destino. Non appena prende in mano la lancia, Manuel viene posseduto da un\u2019entit\u00e0 maligna e si mette in viaggio verso Los Angeles.\nA Los Angeles, l\u2019occultista John Constantine esorcizza una bambina posseduta da un demone. Constantine riesce ad intrappolare il demone in uno specchio e a distruggerlo, ma si rende conto che l\u2019essere stava cercando di raggiungere la dimensione terrena, cosa che in teoria non sarebbe possibile in virt\u00f9 del cosiddetto \u201cEquilibrio\u201d, un patto tra Paradiso e Inferno che proibisce ad angeli e demoni di lasciare i rispettivi regni; il mantenimento dell\u2019Equilibrio sulla Terra \u00e8 garantito da \u201csanguemisto\u201d angelici e demoniaci a cui non \u00e8 per\u00f2 consentito interferire direttamente con le vicende umane. Constantine si consulta con il sanguemisto angelico Gabriele e chiede una proroga per poter indagare; Constantine, infatti, sta per morire a causa di un cancro ai polmoni, provocato dalle sigarette che fuma in continuazione, ed \u00e8 condannato all'Inferno per aver tentato il suicidio da ragazzo. Gabriele rifiuta di concedergli altro tempo e gli ricorda che ci\u00f2 che sta facendo, ossia usare le sue facolt\u00e0 per tentare di comprarsi il Paradiso, non potr\u00e0 mai dargli la salvezza.\nConstantine scampa all\u2019aggressione di un demone e si consulta con Papa Midnite, uno stregone proprietario di un locale che funge da territorio neutro e rifugio per i sanguemisto. Papa Midnite, per\u00f2, a sua volta neutrale, rifiuta di aiutarlo per non alterare l\u2019Equilibrio e Constantine se ne va dopo una discussione con il mezzo demone Balthazar.\nAltrove, la detective Angela Dodson indaga sulla morte della sorella gemella Isabel, gettatasi dal tetto dell\u2019ospedale psichiatrico dov\u2019era ricoverata. Angela \u00e8 convinta che Isabel, fervente cattolica, sia stata in realt\u00e0 uccisa e si rivolge a Constantine. L\u2019esorcista rifiuta di lasciarsi coinvolgere, ma quando scopre che la stessa Angela \u00e8 nel mirino delle forze infernali, decide di aiutarla. Constantine si trasporta brevemente all\u2019Inferno e tra i dannati trova Isabel, condannata per l\u2019eternit\u00e0 a rivivere il proprio suicidio. Nel frattempo, il sensitivo padre Hennessy, amico di Constantine, ispeziona il cadavere di Isabel e scopre un marchio satanico; subito dopo, Hennessy viene indotto a suicidarsi da una forza malefica che lo spinge a bere fino alla morte.\nGrazie alle informazioni di Angela, Constantine intuisce che Isabel era una sensitiva e che la stessa Angela possiede poteri latenti; per aiutarla a risvegliarli, Constantine le procura un\u2019esperienza di premorte. Su richiesta dell\u2019esorcista, il demonologo Beeman indaga sul simbolo trovato da padre Hennessy e scopre che si tratta del marchio di Mammon, il figlio di Lucifero. Mammon intende raggiungere la dimensione terrena per farne il proprio regno, ma per riuscirci deve possedere un sensitivo e quindi ottenere \u201caiuto divino\u201d; l'ospite prescelto era proprio Isabel, che si \u00e8 uccisa nel tentativo di fermare Mammon, e ora il demonio vuole incarnarsi nel corpo di Angela. Beeman viene assassinato dalla stessa entit\u00e0 che ha ucciso padre Hennessy, e Angela, grazie ai propri ritrovati poteri, percepisce che si tratta di Balthazar.\nConstantine tortura Balthazar per costringerlo a rivelare qual \u00e8 l\u2019aiuto divino di cui Mammon intende servirsi e per farlo parlare minaccia di mandarlo in Paradiso. Balthazar, messo alle strette, confessa gli omicidi e rivela che l\u2019aiuto in questione \u00e8 la Lancia del Destino, con cui Angela dovr\u00e0 essere uccisa mentre \u00e8 posseduta da Mammon. Subito dopo, Angela viene rapita da una forza misteriosa e portata al cospetto di Mammon, arrivato nel corpo di Manuel, e il demonio riesce ad impossessarsi di lei.\nPapa Midnite, in seguito alle violazioni all\u2019Equilibrio commesse da Balthazar, decide di schierarsi e aiuta Constantine fornendogli delle armi sacre. Constantine, aiutato dal giovane assistente e apprendista Chas Kramer, affronta Mammon, ma il demonio \u00e8 troppo potente e uccide Chas. Come se non bastasse, interviene Gabriele, che si scopre essere la vera mente dietro le azioni di Mammon e Balthazar: l\u2019angelo ritiene infatti che il genere umano debba mostrarsi degno dell\u2019amore di Dio, e potr\u00e0 farlo solo sopravvivendo agli orrori che Mammon scatener\u00e0 sulla Terra. Gabriele mette fuori combattimento Constantine e si appresta a trafiggere Angela con la Lancia del Destino; Constantine, allora, decide di suicidarsi tagliandosi le vene, in modo da richiamare l\u2019attenzione di Lucifero, ben sapendo di essere \u201cl\u2019unica anima che il Diavolo ritirerebbe personalmente\u201d.\nLucifero, come previsto, interviene e ferma Mammon, rispedendolo all\u2019Inferno. Il Diavolo decide di restituire il favore a Constantine concedendogli qualche altro anno di vita, ma Constantine rinuncia e chiede invece che all\u2019anima di Isabel sia concesso di andare in Paradiso. Lucifero lo accontenta e si appresta a portarlo all\u2019Inferno, ma a quel punto anche a Constantine, finalmente redento grazie al suo sacrificio, viene permesso di andare in cielo; Lucifero, furioso per la beffa, pur d\u2019impedirlo riporta in vita Constantine guarendolo dal cancro, nella speranza d\u2019indurlo a rovinarsi e a dannarsi un\u2019altra volta.\nGabriele, perduta ogni protezione divina a causa delle sue malefatte, viene privato delle ali e diventa umano; Constantine, per\u00f2, rinuncia a vendicarsi di lui, dimostrando di essere diventato migliore. Qualche tempo dopo, Constantine incontra Angela e le affida la Lancia del Destino affinch\u00e9 la nasconda.\nIn una scena dopo i titoli di coda, Constantine visita la tomba di Chas e depone sulla lapide il proprio accendino. Mentre si allontana, Constantine vede l\u2019anima di Chas, divenuto angelo, volare in Paradiso.\nAltri media.\nDal film \u00e8 stato poi tratto, nel corso di quello stesso anno, uno sparatutto in terza persona dallo stesso titolo pubblicato dalla THQ per PlayStation 2 ed Xbox."}
{"id": "1693582", "revid": "15161317", "url": "https://it.wikipedia.org/wiki?curid=1693582", "title": "Montepulito", "text": ""}
{"id": "1693584", "revid": "767487", "url": "https://it.wikipedia.org/wiki?curid=1693584", "title": "Riserva forestale di Pugu", "text": "La riserva forestale di Pugu, o di Pugu Hills, in inglese \"Pugu\" (o \"Pugu Hills\") \"Forest Reserve\", \u00e8 un'area naturale protetta della Tanzania, situata a poca distanza da Dar es Salaam, nella zona delle Pugu Hills. Insieme alla vicina foresta di Kazimzumbwi, la foresta di Pugu (un tempo chiamata foresta di Mogo) costituisce ci\u00f2 che resta di quella che si considera essere una delle pi\u00f9 antiche foreste del mondo. La regione \u00e8 caratterizzata dalla presenza di numerose specie vegetali e animali endemiche.\nGeografia.\nLa riserva copre un vasto territorio collinare a sudovest di Dar es Salaam, e include la sorgente del fiume Msimbazi, che sfocia nei pressi della citt\u00e0. Confina con la riserva di Kazimzumbwi e per un certo tratto con il Selous, uno dei pi\u00f9 grandi parchi faunistici del mondo. Il territorio ospita vasti tratti di foresta di piante sempreverdi, alimentata dalle consistenti precipitazioni annuali. All'interno della riserva si trova uno dei maggiori depositi di caolinite del mondo. La citt\u00e0 pi\u00f9 vicina alla riserva \u00e8 Kisarawi.\nAmbiente.\nOspita 14 specie endemiche vegetali, due specie endemiche di mammiferi e una sottospecie endemica di uccelli. La fauna include elefanti, giraffe, impala, facoceri, leopardi, ghepardi iene, pangolini, toporagni elefante, manguste, civette, galagoni, sciacalli, babbuini, ippopotami, colobi e oltre 80 specie di uccelli. In passato sono stati avvistati gruppi di leoni, ma non \u00e8 noto se questa specie sia ancora presente nella riserva. Alcune caverne di origine artificiale ospitano enormi colonie di pipistrelli.\nTurismo.\nPur non appartenendo ai principali circuiti turistici in Tanzania, la riserva registra un certo afflusso di visitatori, dovuto soprattutto alla sua vicinanza con Dar es Salaam e alla ricchezza della fauna e della flora. All'interno della riserva ci sono anche percorsi di trekking che portano ad attrazioni specifiche, fra cui una caverna considerata luogo sacro dalla popolazione Wazaramo e un pittoresco mercato del bestiame locale. Un'altra escursione molto apprezzata porta a una delle caverne popolate di pipistrelli; al tramonto \u00e8 possibile assistere allo spettacolo dell'intera colonia che esce all'aperto.\nI turisti che visitano la riserva di Pugu spesso pernottano presso le strutture dell'aeroporto internazionale di Dar es Salaam, ad appena 20 minuti di macchina dal parco. All'interno del parco si trovano anche un campeggio e altre strutture ricettive minori.\nProspettive di sviluppo.\nLe autorit\u00e0 tanzaniane stanno valutando il progetto di creare un parco nazionale che includerebbe le riserve di Pugu, Kazimzumbwi e Ruvu Sud. Questo verrebbe a essere il parco nazionale pi\u00f9 vicino a Dar es Salaam."}
{"id": "1693585", "revid": "767487", "url": "https://it.wikipedia.org/wiki?curid=1693585", "title": "Pietrari (V\u00e2lcea)", "text": "Pietrari \u00e8 un comune della Romania di 3.239 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1693586", "revid": "14691", "url": "https://it.wikipedia.org/wiki?curid=1693586", "title": "Pugu Hills", "text": ""}
{"id": "1693587", "revid": "767487", "url": "https://it.wikipedia.org/wiki?curid=1693587", "title": "The Graduate (colonna sonora)", "text": "The Graduate, anche chiamato The Graduate Original Soundtrack e in Italia intitolato Il laureato, \u00e8 l'album contenente la colonna sonora del film \"Il laureato\", pubblicato il 21 gennaio 1968. \nLa colonna sonora di Simon and Garfunkel raggiunge la prima posizione nella Billboard 200 per nove settimane ed in Australia, la seconda in Norvegia e Spagna e la terza in Francia e nel Regno Unito."}
{"id": "1693589", "revid": "73169", "url": "https://it.wikipedia.org/wiki?curid=1693589", "title": "Buso", "text": "Buso \u00e8 una frazione del comune di Rovigo.\nStoria.\nAvendo come frazioni Mardimago e Sarzano, fu comune autonomo col nome di Buso, mutato poi in Buso Sarzano con delibera del 25 febbraio 1867 (il codice ISTAT era 029805).\nNel 1927 il comune venne soppresso e inglobato nel comune di Rovigo assieme a Boara Polesine, Borsea, Concadirame, Grignano di Polesine e Sant'Apollinare con Selva."}
{"id": "1693597", "revid": "775372", "url": "https://it.wikipedia.org/wiki?curid=1693597", "title": "Capanne (San Marino)", "text": "Capanne \u00e8 una \"curazia\" (frazione) della Repubblica di San Marino, appartenente al castello di Fiorentino."}
{"id": "1693600", "revid": "775372", "url": "https://it.wikipedia.org/wiki?curid=1693600", "title": "Crociale", "text": "Crociale (detta anche Crociale di Fiorentino) \u00e8 una \"curazia\" (frazione) della Repubblica di San Marino, appartenente al castello di Fiorentino."}
{"id": "1693601", "revid": "15161473", "url": "https://it.wikipedia.org/wiki?curid=1693601", "title": "Crociale di Fiorentino", "text": ""}
{"id": "1693603", "revid": "775372", "url": "https://it.wikipedia.org/wiki?curid=1693603", "title": "Pianacci", "text": "Pianacci \u00e8 una \"curazia\" (frazione) della Repubblica di San Marino, appartenente al castello di Fiorentino."}
{"id": "1693604", "revid": "767487", "url": "https://it.wikipedia.org/wiki?curid=1693604", "title": "Pope\u0219ti (V\u00e2lcea)", "text": "Pope\u015fti \u00e8 un comune della Romania di 3.177 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 7 villaggi: Curtea, D\u0103e\u0219ti, Firijba, Meieni, Pope\u0219ti, Ur\u0219i, Valea Caselor.\nNel villaggio Ursi appartenente al comune Popesti \u00e8 presente una chiesa monumentale costruita completamente in legno, la chiesa dell'Annunciazione e dell'archangelo Michele, "}
{"id": "1693609", "revid": "110157", "url": "https://it.wikipedia.org/wiki?curid=1693609", "title": "Prundeni", "text": "Prundeni \u00e8 un comune della Romania di 4.589 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: B\u0103rbuceni, C\u0103lina, Prundeni, Z\u0103videni."}
{"id": "1693614", "revid": "729019", "url": "https://it.wikipedia.org/wiki?curid=1693614", "title": "Don't Kill the Whale", "text": "Don't Kill the Whale \u00e8 una canzone del gruppo \"progressive\" inglese Yes. \u00c8 la traccia numero due del nono album in studio della band, \"Tormato\" del 1978.\nIl brano, scritto a quattro mani da Jon Anderson e Chris Squire, rispettivamente cantante e bassista degli Yes, \u00e8 una spirituale invocazione contro la caccia alla balena. Notevoli sono i due assolo presenti nel brano, eseguiti l'uno da Steve Howe alla chitarra elettrica, l'altro da Rick Wakeman ai sintetizzatori.\nIl brano fu un singolo di successo della band britannica e arriv\u00f2 a stazionare per un buon periodo di tempo nelle \"top ten\" inglesi e statunitensi. Fu inoltre una delle pochissime \"hit single\" realizzate dagli Yes nella loro fortunata carriera; fra quelle maggiormente di nota, ricordiamo \"Roundabout\" (dall'album \"Fragile\" del 1972) e \"Owner of a Lonely Heart\" (da \"90125\", pubblicato nel 1983). \nUn interessante arrangiamento \u00e8 inserito nell'album tributo agli Yes \"Tales from Yesterday\" del 1995 in una cover ad opera dei Magellan."}
{"id": "1693616", "revid": "1543377", "url": "https://it.wikipedia.org/wiki?curid=1693616", "title": "Bruno Piazzese", "text": "Nell'estate del 2000 dopo aver aperto un Pub nell'Isola di Ortigia, subisce alcune minacce d'estorsione atte ad imporre l'installazione di macchinette del videopoker. Dopo aver denunciato i suoi estortori scattano i primi arresti. Nel 2002 il suo locale subisce un primo attentato incendiario per ritorsione senza grandi conseguenze, ma pochi giorni dopo, ne avviene un secondo con cui vengono appiccate le fiamme al locale. \nGrazie ad una legge antiestorsione il locale viene ricostruito e riaperto, ma dopo un primo periodo di protezione attiva tramite videosorveglianza, la questura rimuove le telecamere a causa del costo del loro affitto, sostituiendole con un semplice sistema di allarme. Nel 2003 il locale \u00e8 nuovamente distrutto dalle fiamme e successivamente ricostruito. Piazzese quindi viene nominato presidente delle associazioni antiracket della provincia di Siracusa. L'anno successivo il suo locale subisce l'ultimo attentato incendiario, che fortunatamente procura solo lievi danni. Il locale verr\u00e0 nuovamente riaperto, ma Piazzese \u00e8 costretto a vivere scortato.\nLa sua vicenda ha ispirato il film del regista Alberto Coletta \"Oltre la Paura, Bruno Contro la Mafia\"."}
{"id": "1693617", "revid": "775372", "url": "https://it.wikipedia.org/wiki?curid=1693617", "title": "C\u00e0 Ragni", "text": "C\u00e0 Ragni \u00e8 una \"curazia\" del castello di Serravalle, nella Repubblica di San Marino."}
{"id": "1693618", "revid": "110157", "url": "https://it.wikipedia.org/wiki?curid=1693618", "title": "Racovi\u021ba (V\u00e2lcea)", "text": "Racovi\u0163a \u00e8 un comune della Romania di 1.878 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 5 villaggi: Balota, Brad-Clocotici, Cop\u0103ceni, Racovi\u021ba, Tutule\u0219ti."}
{"id": "1693619", "revid": "775372", "url": "https://it.wikipedia.org/wiki?curid=1693619", "title": "Cinque Vie (San Marino)", "text": "Cinque Vie \u00e8 una \"curazia\" (frazione) del castello (comune) di Serravalle, nella Repubblica di San Marino.\nStoria.\nPrende il nome da un'antica tradizione che pensava che qui passassero cinque vie."}
{"id": "1693622", "revid": "486946", "url": "https://it.wikipedia.org/wiki?curid=1693622", "title": "Cinquevie", "text": ""}
{"id": "1693623", "revid": "1013865", "url": "https://it.wikipedia.org/wiki?curid=1693623", "title": "Regione di Sirdaryo", "text": "La regione di Sirdaryo o Sirdaryo (in usbeco: Sirdaryo viloyati) \u00e8 una regione (\"viloyat\") dell'Uzbekistan, situata nella zona centrale del paese, sulla riva sinistra dello Syr Darya, ai confini con il Kazakistan e il Tagikistan. Il capoluogo della regione \u00e8 Gulistan.\nSuddivisione amministrativa.\nLa regione \u00e8 suddivisa in 8 distretti (\"tuman\"):"}
{"id": "1693624", "revid": "124539543", "url": "https://it.wikipedia.org/wiki?curid=1693624", "title": "Lesignano", "text": "Lesignano \u00e8 una \"curazia\" (frazione) del castello (comune) di Serravalle, nella Repubblica di San Marino.\nIl suo territorio \u00e8 famoso in tutta la Repubblica per le sue belle, eleganti e moderne villette che si presentano in grande quantit\u00e0 nel luogo.\nStoria.\nDurante la seconda guerra mondiale la zona Lesignano era poverissima. Per quasi la totalit\u00e0 del territorio la vita era agricola.\n&lt;br&gt;Verso la fine della guerra passava il fronte tedesco ormai in ritirata, quindi i bombardieri inglesi bombardarono la Repubblica di San Marino, seppur neutrale.\n&lt;br&gt;Gli abitanti di Lesignano, impauriti di fronte ai bombardamenti, si nascondevano nelle gallerie del trenino bianco azzurro (treno che collegava la Repubblica all'Italia con capolinea italiano Rimini, ormai distrutto a causa dei bombardamenti alla ferrovia).\n&lt;br&gt;Nei periodi di permanenza nelle gallerie si presentavano delle condizioni di vita veramente dure da affrontare per gli abitanti del luogo.\n&lt;br&gt;All'arrivo delle truppe inglesi nella piccola frazione \u00e8 riaffiorata la tranquillit\u00e0.\nGeografia fisica.\nLesignano \u00e8 collinare. Si presentano per la maggior parte del luogo campi destinati all'agricoltura, e all'allevamento di vario bestiame, soprattutto da cortile: galline, conigli. \n&lt;br&gt;Il resto del territorio \u00e8 costellato da costruzioni edili."}
{"id": "1693625", "revid": "287204", "url": "https://it.wikipedia.org/wiki?curid=1693625", "title": "Frankfurt Lions", "text": "I Frankfurt Lions sono stati una squadra tedesca di hockey su ghiaccio di Francoforte sul Meno. Nella loro storia conquistarono un campionato tedesco.\nStoria.\nIl club venne fondato come sezione della squadra calcistica dell'Eintracht Frankfurt nel 1959. Il 5 marzo 1991 si separarono dal club, cambiando il proprio nome in Frankfurter ESC \"Die L\u00f6wen\" (\"I Leoni\"). Quando nel 1994 nacque la Deutsche Eishockey-Liga, la squadra cambi\u00f2 il proprio nome in Frankfurt Lions. I Lions vinsero il primo campionato della loro storia nella stagione 2003-2004, mentre la stagione successiva giunsero primi al termine della stagione regolare. Il club fu costretto a ritirarsi dal campionato tedesco al termine della stagione 2009-2010 per motivi finanziari. Dalle ceneri dei Lions \u00e8 nata la formazione dei \"L\u00f6wen Frankfurt\", militante in Oberliga.\nCronistoria.\nRisultati ottenuti dal 1994 fino al 2010 in Deutsche Eishockey Liga."}
{"id": "1693627", "revid": "16347961", "url": "https://it.wikipedia.org/wiki?curid=1693627", "title": "Le Tane", "text": ""}
{"id": "1693628", "revid": "775372", "url": "https://it.wikipedia.org/wiki?curid=1693628", "title": "Ponte Mellini", "text": "Ponte Mellini \u00e8 una \"curazia\" (frazione) del castello (comune) di Serravalle, nella Repubblica di San Marino."}
{"id": "1693629", "revid": "767487", "url": "https://it.wikipedia.org/wiki?curid=1693629", "title": "Maigret dirige l'inchiesta", "text": "Maigret dirige l'inchiesta (\"Maigret dirige l'enqu\u00eate\") \u00e8 un film del 1956 diretto da Stany Cordier.\nLa pellicola vede come protagonista Maurice Manson nel ruolo di Maigret.\nIl film \u00e8 basato su tre opere di Georges Simenon: i romanzi \"Un'ombra su Maigret\" e \"Maigret e la spilungona\", e il racconto \"Non si uccidono i poveri diavoli\"."}
{"id": "1693630", "revid": "110157", "url": "https://it.wikipedia.org/wiki?curid=1693630", "title": "Roe\u0219ti", "text": "Roe\u0219ti \u00e8 un comune della Romania di 2.302 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 10 villaggi: B\u0103rb\u0103rigeni, B\u0103ia\u0219a, B\u0103jenari, Cioc\u00e2ltei, Frasina, Huieni, Piscu Scoar\u021bei, R\u00e2pa C\u0103r\u0103mizii, Roe\u0219ti, Saioci."}
{"id": "1693632", "revid": "287204", "url": "https://it.wikipedia.org/wiki?curid=1693632", "title": "Roesti", "text": ""}
{"id": "1693634", "revid": "181699", "url": "https://it.wikipedia.org/wiki?curid=1693634", "title": "Bandiera Arancione", "text": ""}
{"id": "1693636", "revid": "118834", "url": "https://it.wikipedia.org/wiki?curid=1693636", "title": "Rivoluzione e Contro Rivoluzione", "text": ""}
{"id": "1693637", "revid": "110157", "url": "https://it.wikipedia.org/wiki?curid=1693637", "title": "Ro\u0219iile", "text": "Ro\u0219iile \u00e8 un comune della Romania di 2.823 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 11 villaggi: Balaciu, Cher\u0103\u0219ti, Hot\u0103roaia, Lupuie\u0219ti, P\u0103s\u0103rei, Petre\u0219ti, Ple\u0219e\u0219ti, R\u0103\u021b\u0103le\u0219ti, Rom\u00e2ne\u0219ti, Ro\u0219iile, Zgubea."}
{"id": "1693638", "revid": "287204", "url": "https://it.wikipedia.org/wiki?curid=1693638", "title": "Rosiile", "text": ""}
{"id": "1693639", "revid": "107098", "url": "https://it.wikipedia.org/wiki?curid=1693639", "title": "Gian Pietro Marchetti", "text": ""}
{"id": "1693642", "revid": "110157", "url": "https://it.wikipedia.org/wiki?curid=1693642", "title": "Runcu (V\u00e2lcea)", "text": "Runcu \u00e8 un comune della Romania di 1.103 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 7 villaggi: C\u0103ligi, Gropeni, Runcu, Snamana, Surpa\u021bi, Valea Babei, V\u0103rateci."}
{"id": "1693644", "revid": "1652635", "url": "https://it.wikipedia.org/wiki?curid=1693644", "title": "Secoli bui", "text": "Con secoli bui si intende un periodo storico, tradizionalmente identificato con il Medioevo, facente richiamo al deterioramento demografico, culturale ed economico verificatosi prettamente in Europa occidentale in seguito al declino dell'Impero romano.\nStoria.\nIl termine fa uso del tradizionale concetto di \"luce contro oscurit\u00e0\" nel quale \"l'oscurit\u00e0\" di quell'epoca (scarsit\u00e0 di documentazioni e testimonianze) venne preceduta e succeduta da \"luce\" (abbondanza di documentazioni e testimonianze). Il concetto di \"secoli bui\" ebbe origine nel 1330 con lo scrittore italiano Francesco Petrarca, che considerava i secoli post-romani \"bui\" rispetto alla \"luce\" dell'antichit\u00e0 classica. L'espressione fu ripresa in latino, come \"saeculum obscurum\", da Cesare Baronio nel 1602, per definire un periodo tumultuoso nel X e XI secolo. Il concetto arriv\u00f2 cos\u00ec a caratterizzare l'intero Medioevo come un periodo di oscurit\u00e0 intellettuale a cavallo tra la caduta di Roma e il Rinascimento e divenne particolarmente popolare durante l'Illuminismo del XVIII secolo.\nMan mano che il significato venne meglio compreso, tra il XVIII e il XX secolo, gli studiosi iniziarono a limitare la denominazione \"secoli bui\" (\"dark ages\" in inglese) all'Alto Medioevo (V-X secolo), nonostante molti ne rifiutino l'uso anche solo per quell'esclusivo periodo. La maggior parte degli studiosi moderni, infatti, evita l'utilizzo del termine a causa delle sue connotazioni prettamente negative, reputandolo fuorviante e poco accurato.\nNonostante ci\u00f2, la sua connotazione negativa e peggiorativa rimane in uso tutt'oggi, tipicamente nella cultura popolare, che spesso tende a caratterizzare, in modo per certi versi poco accurato, il Medioevo come un periodo esclusivamente permeato da violenza e oscurantismo."}
{"id": "1693647", "revid": "767487", "url": "https://it.wikipedia.org/wiki?curid=1693647", "title": "S\u0103l\u0103trucel", "text": "S\u0103l\u0103trucel \u00e8 un comune della Romania di 2.155 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 4 villaggi: P\u0103te\u0219ti, S\u0103l\u0103trucel, Seaca, \u0218erb\u0103ne\u0219ti."}
{"id": "1693649", "revid": "287204", "url": "https://it.wikipedia.org/wiki?curid=1693649", "title": "Salatrucel", "text": ""}
{"id": "1693650", "revid": "289247", "url": "https://it.wikipedia.org/wiki?curid=1693650", "title": "Zona di operazioni Alpenvorland", "text": ""}
{"id": "1693651", "revid": "1086846", "url": "https://it.wikipedia.org/wiki?curid=1693651", "title": "Atalanta Bergamasca Calcio 1967-1968", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1967-1968.\nStagione.\nLa stagione 1967-1968 per i bergamaschi si rivela assai difficile, con la squadra costantemente nella parte bassa della classifica, ottenendo 25 punti. A rimetterci \u00e8 l'allenatore Paolo Tabanelli esonerato a tre giornate dalla fine e sostituito da Stefano Angeleri. Durante l'anno si verifica la definitiva consacrazione del bomber Giuseppe Savoldi che con 12 reti risulta il miglior realizzatore stagionale e l'infortunio che mette fine alla carriera del difensore Alfredo Pesenti una bandiera atalantina per molti anni. Lo scudetto \u00e8 stato vinto dal Milan con 47 punti, con nove lunghezze di vantaggio sul Napoli. Scendono in Serie B la Spal, il Brescia ed il Mantova.\nIn Coppa Italia il cammino dei neroazzurri si interrompe negli ottavi a causa della sconfitta contro l'Inter (4-1), dopo che nel turno di apertura avevano eliminato il Lanerossi Vicenza (1-2) in veneto. Inoltre la squadra disputa sia la Coppa Mitropa, venendo immediatamente estromessa dall'Austria Vienn (vittoria esterna e sconfitta casalinga), che la \"Coppa dell'Amicizia\" italo-svizzera, classificandosi al secondo posto per via del pareggio contro l' e della vittoria in trasferta per 7-0 con il Br\u00fchl.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1693652", "revid": "1957733", "url": "https://it.wikipedia.org/wiki?curid=1693652", "title": "Talking blues", "text": "Il talking blues (o \"talkin' blues\"), in italiano blues parlato, \u00e8 - analogamente al soul blues, al blues elettrico e al rhythm and blues - un musicale che si colloca tra la ballata ed il blues ed \u00e8 riconducibile generalmente alla musica country e folk statunitense.\nIl blues parlato affonda le sue radici tanto nel blues originato dalla musica afro-americana del Delta del Mississippi (Delta blues) quanto in quello delle aree rurali del nord del paese e del \"midwest\", ed era molto praticato negli anni venti e trenta a cavallo della Grande depressione.\nOrigine.\nIn origine questa tecnica ha mutuato influenze sia dalla musica africana sia dalle \"ballad\" della musica popolare diffusa nel Regno Unito, raffinandosi via via con le prime esecuzioni \"live\", spesso su palcoscenici di strada improvvisati.\nIn virt\u00f9 della sua valenza popolare e tipicamente proletaria, \u00e8 stata spesso avvicinata alla cultura della sinistra progressista statunitense e pi\u00f9 specificatamente alle cosiddette \"canzoni del Sindacato\", dove la voce delle \"Union\" (appunto i sindacati dei lavoratori dell'industria e dell'agricoltura) veniva amplificata e diffusa attraverso il canto degli \"hobo\", vagabondi e cantanti di strada, portavoce pi\u00f9 o meno consapevoli della \"lotta al sistema\", che attraversavano da una costa all'altra degli \"States\" le praterie degli Stati Uniti d'America a bordo di treni merci su cui salivano clandestinamente (una sequenza illuminante in questo senso \u00e8 contenuta nel film del 2007 \"Io non sono qui\").\nTalvolta, le canzoni \"talking blues\" abbandonavano i temi sociali per soffermarsi su riflessioni, spesso in chiave ironica, di aspetti di vita quotidiana.\nMaestri del genere sono considerati i folk-singer Woody Guthrie (che lo ha reso popolare, ed \u00e8 citato da alcune fonti - fra cui i componenti del gruppo \"Almanac Singers\", suoi emuli - come il vero innovatore e divulgatore del genere), Tex Williams, Johnny Cash e Pete Seeger.\nStruttura.\nLa struttura musicale del \"talkin' blues\" si articola, al pari di quella del blues, su una serie limitata di accordi musicali eseguiti alla chitarra folk (solitamente una progressione di non pi\u00f9 di tre) che accompagnano un testo poetico - prettamente di contenuto politico o sociale - espresso non con il canto puramente inteso ma in lingua parlata.\nDal blues parlato viene fatto derivare anche il moderno genere rap e, almeno in parte, oltre che in senso lato, la musica \"reggae\", originaria dei Caraibi e lanciata su scala internazionale da Bob Marley.\nRivalutazione in tempi moderni.\nIl \"talking blues\" ha avuto una rivalutazione negli anni sessanta nei primi anni della \"Contestazione\" attraverso alcune canzoni di Bob Dylan che, sotto l'influsso del suo artista-mito - Woody Guthrie - ne ha fatto uso particolarmente in brani inseriti nei suoi primi album.\nIn Italia il genere \u00e8 stato praticato agli esordi da Francesco Guccini che ha basato su questo stile alcune canzoni (segnatamente \"Talkin' Milano\", inclusa nel suo album d'esordio del 1967 \"Folk beat n. 1\", e \"Talkin' sul sesso\", contenuta in \"Opera buffa\", album del 1973).\nLo stile \"talking blues\" \u00e8 stato anche adottato da Giovanna Marini in alcune sue canzoni di protesta, fra cui \"La sirena era alle cinque\"."}
{"id": "1693654", "revid": "289247", "url": "https://it.wikipedia.org/wiki?curid=1693654", "title": "Raimondo di Saint-Gilles", "text": ""}
{"id": "1693655", "revid": "1781168", "url": "https://it.wikipedia.org/wiki?curid=1693655", "title": "Giuseppe De Notaris", "text": "Biografia.\nGiuseppe De Notaris si laure\u00f2 in medicina all'universit\u00e0 di Pavia, e immediatamente dopo la laurea si diede agli studi di Botanica dedicandosi soprattutto allo studio delle Crittogame. I suoi studi sulle felci attirarono l'attenzione del mondo scientifico italiano su di lui ottenendo un incarico all'universit\u00e0 di Torino e all'orto botanico del Valentino. Nel 1838 lavor\u00f2 a un \"Syllabus muscorum\"\nNel 1843 si trasfer\u00ec alla Universit\u00e0 di Genova come Professore di Botanica e Direttore dell'Orto botanico.\nNel 1858 fond\u00f2 a Genova il primo Sodalizio italiano di carattere prettamente botanico, la Societ\u00e0 Crittogamologica Italiana, quale attivit\u00e0 relativa a tale sodalizio fu la pubblicazione del relativo \u00abCommentario\u00bb.\nDal 1863 fu rettore dell'Ateneo genovese. Su richiesta del Ministro della Pubblica Istruzione, nel 1872 si trasfer\u00ec a Roma per istituirvi la cattedra di Botanica. Suo interesse botanico prevalente fu lo studio e le ricerche sulle Crittogame.\nAll'universit\u00e0 di Genova. nel 1844 diede inizio a un repertorio sulla flora ligustica di notevole qualit\u00e0. Insieme agli allievi Francesco Baglietto e a Vincenzo Cesati fond\u00f2 l'importantissima raccolta dell'Erbario Crittogamico Italiano.\nDopo l'unit\u00e0 d'Italia insegn\u00f2 a Napoli e, dal 1872, a Roma, dove tenne la cattedra di Botanica e fond\u00f2 l'Orto botanico.\nDopo la morte, la sua cospicua collezione di exsiccata di Crittogame e la sua ricca biblioteca andarono a formare il nucleo rispettivamente dell'Erbario e della Biblioteca dell'attuale Dipartimento di Biologia vegetale dell'Universit\u00e0 \u00abLa Sapienza\u00bb di Roma.\nRiconoscimenti.\nNel 1863 divenne socio dell'Accademia nazionale delle scienze detta dei XL mentre nel 1876 fu nominato senatore del Regno d'Italia. Il suo \"Epilogo della briologia\" ottenne un premio speciale dalla \"Acad\u00e9mie des Sciences\" francese."}
{"id": "1693656", "revid": "363629", "url": "https://it.wikipedia.org/wiki?curid=1693656", "title": "Certificazione TCO", "text": "La certificazione TCO indica un insieme di certificazioni di prodotti per l'ufficio (soprattutto monitor). \n\u00c8 assegnata dal TCO development, di propriet\u00e0 della Swedish Confederation of Professional Employees. \nDefinita soprattutto per i monitor, le ultime versioni di TCO definiscono standards anche per computer, tastiere, stampanti, telefoni cellulari e forniture da ufficio."}
{"id": "1693657", "revid": "110157", "url": "https://it.wikipedia.org/wiki?curid=1693657", "title": "Scundu", "text": "Scundu \u00e8 un comune della Romania di 2.181 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: Avr\u0103me\u0219ti, Blejani, Crineu, Scundu. \u00c8 praticata molto l'agricoltura di terreni e l'allevamento di bovini, suini e caprini."}
{"id": "1693658", "revid": "1534511", "url": "https://it.wikipedia.org/wiki?curid=1693658", "title": "Diffusivit\u00e0", "text": "Per diffusivit\u00e0 si intende in fisica un coefficiente che determina il tasso di diffusione di una certa grandezza fisica. Tali grandezze fisiche possono essere molto diverse, ma obbediscono tutte a un'equazione dello stesso tipo (equazione di diffusione), in quanto si tratta di processi tutti legati all'aumento di entropia, e quindi alla seconda legge della termodinamica. I principali esempi sono:"}
{"id": "1693660", "revid": "1005847", "url": "https://it.wikipedia.org/wiki?curid=1693660", "title": "Ernesto Dentice di Frasso", "text": "Biografia.\nAppartenente a una famiglia aristocratica del Regno delle Due Sicilie, fu padre di Alfredo e di Luigi, entrambi senatori del regno d'Italia."}
{"id": "1693664", "revid": "153409", "url": "https://it.wikipedia.org/wiki?curid=1693664", "title": "Lama (Corsica)", "text": ""}
{"id": "1693665", "revid": "921573", "url": "https://it.wikipedia.org/wiki?curid=1693665", "title": "Arjun Rampal", "text": "\u00c8 apparso in molti film di Bollywood; una delle sue cugine, Kim Sharma \u00e8 un'attrice, con cui ha recitato in \"Yakeen\".\nHa interpretato svariati ruoli, tra cui quello del cattivo (Mukesh Mehra) in \"Om Shanti Om\".\nHa partecipato al concerto Temptations nel 2004, accanto a star come Shah Rukh Khan, Rani Mukherjee, Saif Ali Khan, Preity Zinta e Priyanka Chopra.\nPer quanto riguarda la vita personale \u00e8 sposato con l'ex Miss India Mehr Jesia, che \u00e8 stata anche co-produttrice del film \"I See You\"."}
{"id": "1693668", "revid": "2179157", "url": "https://it.wikipedia.org/wiki?curid=1693668", "title": "Clematis armandii", "text": "Clematis armandii \u00e8 una pianta appartenente alla famiglia delle Ranunculaceae, diffusa in Cina, Myanmar e Vietnam.\nDescrizione.\n\"C. armandii\" \u00e8 una pianta rampicante abbastanza rustica, visto che si adatta sia al clima continentale, sopportando anche -15\u00a0\u00b0C, sia al clima marittimo. Si differenzia dalle altre specie di Clematis perch\u00e9 \u00e8 l'unica sempreverde. \u00c8 caratterizzata da foglie allungate verde chiaro, e dai numerosi piccoli fiori a quattro o cinque petali, che virano dal bianco al rosa chiaro e che fioriscono da marzo ad aprile emanando un piacevole profumo.\nNecessita di un'esposizione in pieno sole/mezz'ombra, ma la parte iniziale del fusto deve essere per forza coperta perch\u00e9 non sopporta la luce diretta del sole in quanto \u00e8 la parte pi\u00f9 delicata della pianta. Di rapidissima crescita \u00e8 indicata sia da sola sia associata ad una variet\u00e0 di \"Clematis\" a fiori grandi.\nRaggiunge un'altezza variabile da 5 a 10 m ed \u00e8 assai pi\u00f9 vigorosa e meno esigente sulla natura del terreno rispetto alle variet\u00e0 a grandi fiori.\nTassonomia.\nVariet\u00e0.\nDi \"C. armandii\" sono attualmente accettate, oltre alla specie in s\u00e9, 3 differenti variet\u00e0:"}
{"id": "1693669", "revid": "767487", "url": "https://it.wikipedia.org/wiki?curid=1693669", "title": "Sine\u0219ti (V\u00e2lcea)", "text": "Sine\u015fti \u00e8 un comune della Romania di 2.562 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 6 villaggi: Ciuche\u0219ti, Dealu Bisericii, Mijlocu, Pope\u0219ti, Sine\u0219ti, Urzica."}
{"id": "1693670", "revid": "104265", "url": "https://it.wikipedia.org/wiki?curid=1693670", "title": "Palmo", "text": ""}
{"id": "1693672", "revid": "767487", "url": "https://it.wikipedia.org/wiki?curid=1693672", "title": "Sl\u0103tioara (V\u00e2lcea)", "text": "Sl\u0103tioara \u00e8 un comune della Romania di 3.496 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 6 villaggi: Ciuche\u0219ti, Dealu Bisericii, Mijlocu, Pope\u0219ti, Sine\u0219ti, Urzica."}
{"id": "1693674", "revid": "767487", "url": "https://it.wikipedia.org/wiki?curid=1693674", "title": "Elvio Salvori", "text": "Carriera.\nGiocatore.\nMediano dotato di grande corsa, che gli permetteva di essere presente in ogni zona del campo, cresce nel San Don\u00e0 per poi passare all'Udinese, con cui debutta in Serie A a 17 anni.\nDopo una breve parentesi alla Fiorentina si trasferisce alla Roma, con la quale disputa ben sette tornei, tutti nel massimo campionato, intervallati da un biennio con la maglia dell'Atalanta.\nMilita anche nelle file di ed , totalizzando ben 14 campionati di serie A, con 279 presenze complessive in massima serie e 12 reti realizzate, 4 delle quali nella sola stagione 1966-67 disputata con l'Atalanta.\nConclude poi la carriera in serie C con , e Civitavecchia.\nAllenatore.\nDopo diverse esperienze in club di Serie C2 e nel Campionato Interregionale, nel 1996 approda al Cagliari, dove \u00e8 allenatore della squadra Primavera e successivamente Responsabile tecnico del settore giovanile fino al 2002. Nella stagione 2001-2002 sostituisce Nedo Sonetti sulla panchina della prima squadra per una giornata. Dal 2007 \u00e8 allenatore della squadra Primavera della ."}
{"id": "1693677", "revid": "1776051", "url": "https://it.wikipedia.org/wiki?curid=1693677", "title": "Mattia Farina", "text": ""}
{"id": "1693678", "revid": "13102", "url": "https://it.wikipedia.org/wiki?curid=1693678", "title": "Palmo (unit\u00e0 di misura)", "text": "Il palmo era un'antica unit\u00e0 di misura in diverse culture. Attualmente \u00e8 sinonimo di spanna."}
{"id": "1693682", "revid": "120896343", "url": "https://it.wikipedia.org/wiki?curid=1693682", "title": "St\u0103ne\u0219ti (V\u00e2lcea)", "text": "St\u0103ne\u0219ti \u00e8 un comune della Romania di 1.442 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 9 villaggi: B\u0103rc\u0103ne\u0219ti, Ciopone\u0219ti, Cucule\u0219ti, G\u00eernicetu, Linia Dealului, St\u0103ne\u0219ti, Suie\u0219ti, Valea Lung\u0103, V\u00e2rleni."}
{"id": "1693683", "revid": "1337443", "url": "https://it.wikipedia.org/wiki?curid=1693683", "title": "Fedele Fedeli", "text": ""}
{"id": "1693684", "revid": "122007300", "url": "https://it.wikipedia.org/wiki?curid=1693684", "title": "Palmo (anatomia)", "text": "Il palmo (o palma) , in anatomia, \u00e8 la parte anteriore o volare della mano, nella quale sono ben visibili le pliche cutanee e, in alcuni casi, le vene. Il palmo, insieme al dorso della mano, ha la principale funzione di sorreggere le dita.\nLa parte anatomica corrispondente del piede \u00e8 detta pianta del piede o superficie plantare del piede."}
{"id": "1693689", "revid": "56818", "url": "https://it.wikipedia.org/wiki?curid=1693689", "title": "Velocit\u00e0 di coppia", "text": ""}
{"id": "1693691", "revid": "84184", "url": "https://it.wikipedia.org/wiki?curid=1693691", "title": "Carlo Fenzi", "text": ""}
{"id": "1693693", "revid": "1494169", "url": "https://it.wikipedia.org/wiki?curid=1693693", "title": "Variola", "text": ""}
{"id": "1693694", "revid": "1305772", "url": "https://it.wikipedia.org/wiki?curid=1693694", "title": "Stoene\u0219ti (V\u00e2lcea)", "text": "Stoene\u015fti \u00e8 un comune della Romania di 3.828 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 12 villaggi: B\u00eerlogu, Budura\u0219ti, Deleni, Dobriceni, Gruieri, Gruiu, Mogo\u0219e\u0219ti, Neghine\u0219ti, Piscu Mare, Pope\u0219ti, Stoene\u0219ti, Suseni."}
{"id": "1693695", "revid": "124123", "url": "https://it.wikipedia.org/wiki?curid=1693695", "title": "Nati nel 1138", "text": ""}
{"id": "1693697", "revid": "153409", "url": "https://it.wikipedia.org/wiki?curid=1693697", "title": "Pieve (Corsica)", "text": ""}
{"id": "1693698", "revid": "1005847", "url": "https://it.wikipedia.org/wiki?curid=1693698", "title": "Ferrovia Massa Marittima-Follonica", "text": "La ferrovia Massa Marittima-Follonica era una linea ferroviaria italiana in concessione, aperta nel 1902 e chiusa nel 1944, che collegava il comune di Massa Marittima con il porto di Follonica.\nStoria.\nIl progetto e la costruzione.\nUn primo progetto di collegamento ferroviario tra il porto di Follonica e le Colline Metallifere fu presentato al Parlamento del Regno d'Italia nel 1882, venendo per\u00f2 bocciato. Stilato dall'ingegnere Alceo Taddei di Chiusdino, il progetto prevedeva la costruzione di una strada ferrata lunga 76 chilometri, fortemente voluta sia dall'amministrazione di Massa Marittima che dalle aziende attive nell'industria mineraria che gestivano l'estrazione di minerali nella zona. La linea era altres\u00ec considerata strategica dal punto di vista militare, poich\u00e9 sarebbe stata l'unica ferrovia ad attraversare trasversalmente l'Italia centrale.\nAgli albori del XX secolo la situazione cambi\u00f2: nel 1899 un Regio decreto incaric\u00f2, per conto del comune di Massa Marittima, la costituzione di una societ\u00e0 anonima alla quale commissionare la realizzazione della ferrovia all'imprenditore padovano Pericles Tzikos e all'ingegnere bulgaro Emilio T\u00f6r\u00f6k. L'idea era quella di costruire una ferrovia a scartamento ordinario che connettesse l'entroterra toscano al litorale tirrenico all'altezza del porto di Follonica, sulla base di un progetto elaborato nel 1887 dall'ingegnere Telemaco Parri di Follonica e dall'architetto Manfredini di Firenze e rivisitato nel 1890 recependo alcune variazioni imposte dall'Ispettorato Generale delle Strade Ferrate. La \"Societ\u00e0 Anonima della Ferrovia Massa Marittima-Follonica\" (FMF) vide la luce nel 1900.\nLa FMF era parte di un pi\u00f9 ampio gruppo di concessionarie ferroviarie, denominato \"Societ\u00e0 Italiana per le Strade Ferrate Sovvenzionate\" (SFS), che gi\u00e0 eserciva le ferrovie Poggibonsi-Colle Val d'Elsa, Benevento-Cancello e L'Aquila-Capitignano. La costruzione della ferrovia Massa Marittima-Follonica fu subito avviata e si concluse con l'inaugurazione dell'intero tracciato l'11 dicembre 1902. Il binario della linea aveva origine presso il porto di Follonica e raggiungeva il terminale opposto di Massa Marittima - la cui stazione era posta in localit\u00e0 Ghirlanda - dopo 25 km di percorso e un dislivello complessivo di oltre 350 metri.\nSulla linea il servizio merci, fiorente sin dalle prime battute e consistente principalmente nello spostamento del minerale estratto dalla miniera della Val d'Aspra verso il porto di Follonica, fu coadiuvato da un servizio passeggeri con ambito prevalentemente locale. Inizialmente esercitata con trazione a vapore, in un secondo momento l'intera ferrovia fu elettrificata.\nIl declino dei traffici.\nNata essenzialmente come ferrovia mineraria, la linea risent\u00ec pesantemente della crisi che scatur\u00ec dalla Grande Depressione: i prezzi dei minerali crollarono e con essi anche il traffico sulla ferrovia, sia di merci che di passeggeri, sub\u00ec una forte contrazione. Il volume di materiale trasportato pass\u00f2 dalle 165.000 tonnellate movimentate nel 1920 alle appena 30.000 tonnellate del 1930; tale riduzione del traffico merci fu anche accentuata dalla decisione della ditta Montecatini di interrompere l'utilizzo della ferrovia per il trasporto di merci e di servirsi delle proprie teleferiche, lunghe complessivamente pi\u00f9 di 30 km, per inoltrare i minerali estratti verso Scarlino e il mare, risparmiando cos\u00ec sui costi di trasporto.\nIl 1\u00ba febbraio 1933, con la FMF costretta ad economizzare l'esercizio, il servizio passeggeri sulla ferrovia fu sospeso e sostituito con un autoservizio. Il traffico merci, pur non raggiungendo i livelli antecedenti alla crisi, si attest\u00f2 alla fine degli anni Trenta su valori sufficienti a garantire l'equilibrio economico della societ\u00e0 concessionaria. Il 31 maggio 1941, allo scopo di provvedere all'insufficienza del servizio su strada, fu ripristinato sulla linea un servizio passeggeri di fortuna; oltre alle carrozze impiegate prima della soppressione del servizio, si ipotizz\u00f2 di utilizzare le nuove automotrici T5 tipo Laviosa, gi\u00e0 sperimentate sulla tranvia di Massa, operando una riduzione dello scartamento sull'intero tracciato della ferrovia. Alla fine tale progetto non si concretizz\u00f2 e la FMF ricorse all'acquisizione delle carrozze C 563 di propriet\u00e0 delle \"Ferrovie Nord Milano\".\nLa guerra e la soppressione.\nNel maggio 1944 il servizio sulla linea fu interrotto a causa degli ingenti danni subiti ad opera delle truppe tedesche in ritirata, le quali abbatterono i ponti sul fiume Pecora e il torrente Petraia e distrussero l'unico sottopasso della ferrovia. La Commissione per la riattivazione dei servizi pubblici di trasporto, istituita con decreto legislativo luogotenenziale n. 346 del 15 ottobre 1944, ritenne non indispensabile la ricostruzione e riapertura della ferrovia Massa Marittima-Follonica, che venne formalmente soppressa nel 1948.\nI beni immobili un tempo funzionali all'esercizio sulla linea furono in seguito oggetto di un accordo tra lo Stato e la FMF, cui furono affidati; il suddetto accordo venne recepito con il decreto interministeriale n. 685 del 20 giugno 1963. Nel 1967 la FMF fu riconvertita a servizio di autolinee e ottenne, due anni dopo, la concessione per esercitare il trasporto pubblico tra Massa Marittima e Follonica in sostituzione della ferrovia.\nLa mancata ricostruzione.\nIn vista dell'apertura della miniera di pirite di Campiano, con delibera n. 10759 del 7 dicembre 1977 la Regione Toscana approv\u00f2 un progetto di ripristino della ferrovia Massa Marittima-Follonica, che sarebbe cos\u00ec tornata ad effettuare il servizio merci. Il progetto, che prevedeva anche un prolungamento della linea in direzione di Niccioleta e, appunto, Campiano, fu trasmesso al Ministero dei trasporti, ma non venne approvato.\nCaratteristiche.\nIl tracciato della linea, lungo in totale 25,976 km, presentava curve con un raggio minimo di 250 m e pendenze massime del 23\u2030 nel tratto fra Cura Nuova e Valpiana. Lungo la ferrovia, il cui binario era armato con rotaie Vignoles da 27,5 kg/m, furono eretti dieci caselli. Il ricovero del materiale rotabile di propriet\u00e0 della FMF aveva luogo presso la rimessa di Follonica, dotata di una torre dell'acqua e di una piattaforma girevole, oltre che di un fabbricato che poteva ospitare due locomotive, e presso il deposito di Massa Marittima, comprensivo di un'officina. Nel comune di Massa Marittima si originavano alcuni raccordi con la miniera di ferro della Val d'Aspra \u2013 a sua volta servita anche da una breve ferrovia a scartamento ridotto \u2013, con il silo dell'azienda Montecatini e con la segheria Campani. Il percorso della ferrovia \u00e8 ancora riconoscibile: parzialmente cancellato e inglobato nei campi coltivati nel tratto fra Cura Nuova e Valpiana, \u00e8 stato in buona parte convertito a strada sterrata.\nPercorso.\nGli impianti di Follonica, demoliti in seguito alla dismissione, erano costituiti da una stazione passeggeri e uno scalo merci. La stazione passeggeri, all'epoca chiamata \"Follonica per Massa Marittima\", era posta a 9,8 metri sul livello del mare ed era situata in posizione adiacente alla stazione FS di Follonica, con cui peraltro era raccordata. Lo scalo merci sorgeva invece a ridosso del porto di Follonica; posto alla progressiva chilometrica 0 e denominato \"Follonica Porto\", veniva raggiunto tramite un raccordo curvilineo in discesa lungo 808 m, al termine del quale un pontile permetteva di trasferire le merci dai carri direttamente sulle navi. In questa zona era inoltre presente una diramazione a servizio delle vicine fonderie ILVA.\nPartendo dalla stazione di Follonica per Massa Marittima, la linea attraversava il centro abitato follonichese, sottopassava in trincea la ferrovia Tirrenica e superava la zona industriale della citt\u00e0. In seguito il binario seguiva l'andamento della valle del fiume Pecora, attraversava la via Aurelia con un passaggio a livello e raggiungeva la stazione di Cura Nuova alla progressiva chilometrica 8+605, ossia al termine della strada provinciale Vado all'Arancio. Presso gli impianti di Cura Nuova venivano caricati i minerali estratti dalle miniere di Montioni e il legname proveniente dalle zone circostanti. Poco prima della suddetta stazione, alla progressiva 8+022, la ferrovia oltrepassava il Pecora su di un ponte a travata metallica con luce di 28 m.\nOrientata verso nord-est, la linea proseguiva con un'andatura rettilinea fiancheggiando la strada provinciale Massetana (successivamente divenuta strada regionale 439 Sarzanese Valdera); dopo aver superato i torrenti Venelle e Aronna, il binario raggiungeva la frazione di Valpiana, dove incontrava una stazione a servizio del centro abitato e della locale ferriera. In prossimit\u00e0 dell'ottavo casello, poi, dalla linea si originava un raccordo attivato nel 1904 per servire l'allora importante miniera di Poggio Guardione. Alla progressiva 20+596 sorgeva la stazione di Schiantapetto, composta da un fabbricato viaggiatori a tre piani, un magazzino e un piano caricatore.\nAlla progressiva 25+168 la ferrovia, dopo aver disegnato un arco attorno al colle sul quale sorge Massa Marittima, si attestava nella stazione terminale di Ghirlanda, piccola frazione posta a circa 1500 m dal centro abitato massetano. La planimetria di tale impianto, realizzato come stazione di transito, tradiva le originarie intenzioni di allungare la linea e realizzare un collegamento transappenninico sulla base della ferrovia Massa Marittima-Follonica. Il fabbricato viaggiatori della stazione di Ghirlanda \u00e8 tuttora esistente ed \u00e8 stato riqualificato, mentre sopravvivono anche quasi tutti i dieci caselli costruiti lungo la linea.\nMateriale rotabile.\nL'esercizio sulla linea era effettuato inizialmente per mezzo di tre locomotive a vapore a tre assi che la FMF aveva acquistato dalle \"Ferrovie Nord Milano\"; costruite nel 1880 dalla ditta tedesca Maschinenfabrik Esslingen, furono battezzate \"Massa Marittima\", \"Follonica\" e \"Lomazzo\". Nel 1904, dopo appena due anni di servizio, le tre locomotive furono sostituite da altrettante locotender del tipo T3, costruite l'anno precedente dalla Henschel &amp; Sohn e battezzate \"Tedesco\", \"Calamartina\" e \"Libertas\". Nel 1907 ad esse si aggiunse una quarta locotender dalle medesime caratteristiche. La locomotiva \"Follonica\" prest\u00f2 servizio fino ai primi anni Sessanta per conto delle \"Officine Gallinari\" di Reggio Emilia, mentre la \"Massa Marittima\" fu impiegata dalla \"Societ\u00e0 Tranvie della Provincia di Verona e Vicenza\" fino al 1946, quando fu trasferita sulla tranvia Monza-Trezzo-Bergamo.\nNel 1915 e nel 1923 furono acquistate due ulteriori locomotive, in precedenza attive per conto della \"Societ\u00e0 anonima italiana per le ferrovie salentine\": costruite dalle Officine Meccaniche Reggiane, non furono mai immatricolate come locomotive n. 8 e 9. Durante la prima guerra mondiale la FMF integr\u00f2 il servizio sulla linea noleggiando una locotender di provenienza francese; nel dopoguerra vennero poi noleggiate altre locomotive dalle \"Ferrovie dello Stato\" e dalle \"Ferrovie Salentine\". La flotta di locomotive cominci\u00f2 in seguito a ridursi con la restituzione delle unit\u00e0 noleggiate, l'alienazione del locotender acquistato nel 1907 e la cessione della \"Calamartina\" alla \"Ferrovia Colle-Poggibonsi\" (FCP); nel 1934 quest'ultima fu immatricolata nel parco FS come locomotiva 999.005. Infine, nel 1930, inizi\u00f2 a circolare sulla ferrovia la locomotiva Borsig n. 21 a quattro assi, proveniente dalla \"Societ\u00e0 per le Ferrovie Adriatico Appennino\".\nCompletavano la dotazione della FMF 145 carri merci di vario tipo, 127 dei quali noleggiati dalla societ\u00e0 \"L'Ausiliare\" di Milano, e 8 carrozze e bagagliai a carrelli costruite dalla ditta Carminati &amp; Toselli. Nel 1925, su iniziativa della stessa \"L'Ausiliare\", che aveva interessi sia nella FMF che nella FCP, fu sperimentata sulla ferrovia Massa Marittima-Follonica l'automotrice Narizzano Tipo I, prodotta dalla ditta Ferrautovie, specializzata nella costruzione di automotrici leggere con motore a combustione e alimentazione a nafta. Il Narizzano, ricavato dal telaio di un autobus Fiat 18 BL, rappresentava uno dei primi esempi di automotrice in Italia e fu dapprima provato sulla linea il 25 gennaio 1925, per poi essere immesso sperimentalmente in servizio per un periodo di quattro mesi. Nonostante il buon esito della prova, per l'esercizio sulla ferrovia \"L'Ausiliare\" decise di ripiegare sull'acquisto di due automotrici costruite dalla ditta Ganz."}
{"id": "1693699", "revid": "8596", "url": "https://it.wikipedia.org/wiki?curid=1693699", "title": "Rani Radovi", "text": ""}
{"id": "1693702", "revid": "1305772", "url": "https://it.wikipedia.org/wiki?curid=1693702", "title": "Stoile\u0219ti", "text": "Stoile\u0219ti \u00e8 un comune della Romania di 4.243 abitanti, ubicato nel distretto di V\u00e2lcea, nella regione storica della Muntenia. "}
{"id": "1693703", "revid": "287204", "url": "https://it.wikipedia.org/wiki?curid=1693703", "title": "Stoilesti", "text": ""}
{"id": "1693704", "revid": "7", "url": "https://it.wikipedia.org/wiki?curid=1693704", "title": "Talkin' blues", "text": ""}
{"id": "1693708", "revid": "1851848", "url": "https://it.wikipedia.org/wiki?curid=1693708", "title": "Giancarlo Cella", "text": "\u00c8 fratello di Albino Cella e figlio di Uberto detto \"Tio\", attaccante del negli anni Trenta.\nCaratteristiche tecniche.\nIn origine ala sinistra, poi mezzala, mediano e infine utilizzato nel ruolo di libero, ha ricoperto tutti i ruoli ad eccezione di quello terzino sinistro\nCarriera.\nCalciatore.\nClub.\nCresciuto nella Bobbiese e quindi nel , esordisce in prima squadra nel campionato di Campionato Interregionale 1957-1958: a causa di un'epidemia di influenza asiatica molti giocatori sono indisponibili, e Giancarlo viene schierato dall'allenatore Oreste Barale come ala sinistra, nella sconfitta sul campo della del 13 ottobre 1957. Nel 1958 passa all'allora , con cui debutta in Serie A nella stagione 1958-1959, poco pi\u00f9 che diciottenne, il 19 ottobre 1958 contro la . Milita tra i granata per sei stagioni, intervallate da una stagione in prestito in Serie B al Novara, risultando una delle \"bandiere\" dei piemontesi nei primi anni sessanta. Nel 1962 \u00e8 nel novero dei giocatori visionati dalla Commissione tecnica per gli imminenti Mondiali in Cile, ma un infortunio nel finale di campionato gli preclude la convocazione e l'esordio in Nazionale.\nNel 1965 viene ceduto al Catania, dove milita una sola stagione chiusa con la retrocessione degli etnei in Serie B, quindi si trasferisce all'Atalanta, con cui disputa altri due campionati in massima serie, contendendo il ruolo di libero titolare a Piero Gardoni. Nel 1968 viene acquistato dall'Inter, dove \u00e8 chiamato a sostituire Piero Dotti successore di Armando Picchi: vi resta tre stagioni, le prime due scendendo in campo con una certa continuit\u00e0 (18 presenze in campionato in entrambe le stagioni), la terza da rincalzo (6 presenze nella stagione 1970-1971, nella quale i nerazzurri si aggiudicano il loro undicesimo scudetto).\nDopo 12 stagioni nel massimo campionato conclude la carriera nel , con cui conquista la salvezza nel campionato di Serie C 1971-1972.\nIn carriera ha totalizzato complessivamente 235 presenze e 7 reti in Serie A e 32 presenze e 7 reti in Serie B. \u00c8 uno dei tre giocatori di movimento (con Giovanni Barberis e F\u00e1bio Bilica) ad aver parato un calcio di rigore in Serie A: il 5 marzo 1961 nel corso di Bari-Torino della 22\u00aa giornata ha sostituito al 53' fra i pali l'espulso Lido Vieri, neutralizzando subito dopo un tiro calciato da Paolo Erba.\nNazionale.\nHa disputato, con la Nazionale Olimpica, le Olimpiadi di Roma 1960, chiuse dagli azzurri al quarto posto. In precedenza aveva disputato con la maglia azzurra gli Europei Juniores e i Giochi del Mediterraneo di Beirut, entrambi nel 1959. In totale con la maglia degli \"azzurrini\" ha collezionato 8 presenze con 2 reti.\nAllenatore.\nEsordisce come allenatore sulla panchina del Piacenza, ricoprendo il ruolo di allenatore-giocatore nella seconda parte del campionato di Serie C 1971-1972. Rimane sulla panchina piacentina fino al 1974, ottenendo come miglior risultato il quarto posto nel campionato 1973-1974. Nelle stagioni successive ha proseguito la carriera di allenatore guidando il Suzzara, prima di ritornare all'Inter occupandosi delle giovanili e ricoprendo il ruolo di vice di Ilario Castagner nella stagione 1984-1985. Nel maggio-giugno 1982 ha guidato la prima squadra dell\u2019Inter nella tournee\u00e9 in Sudamerica. Allena quindi (Interregionale), SPAL (Serie C1, sostituito a campionato in corso da Giovan Battista Fabbri) e ancora Suzzara, di nuovo in quinta serie. Dopo queste esperienze fa ritorno al Piacenza, dapprima come responsabile della scuola calcio e poi allenandone la Primavera fino al 1993, e infine guida la Bobbiese, tra i dilettanti."}
{"id": "1693709", "revid": "767487", "url": "https://it.wikipedia.org/wiki?curid=1693709", "title": "Stroe\u0219ti", "text": "Stroe\u0219ti \u00e8 un comune della Romania di 3.080 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1693710", "revid": "287204", "url": "https://it.wikipedia.org/wiki?curid=1693710", "title": "Stroesti", "text": ""}
{"id": "1693716", "revid": "767487", "url": "https://it.wikipedia.org/wiki?curid=1693716", "title": "\u0218irineasa", "text": "\u0218irineasa \u00e8 un comune della Romania di 2.597 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 5 villaggi: Aricioaia, Cior\u0103\u0219ti, Sl\u0103vite\u0219ti, \u0218irineasa, Valea Aluni\u0219ului."}
{"id": "1693718", "revid": "287204", "url": "https://it.wikipedia.org/wiki?curid=1693718", "title": "Sirineasa", "text": ""}
{"id": "1693720", "revid": "124123", "url": "https://it.wikipedia.org/wiki?curid=1693720", "title": "Nati nel 1382", "text": ""}
{"id": "1693723", "revid": "767487", "url": "https://it.wikipedia.org/wiki?curid=1693723", "title": "\u0218tef\u0103ne\u0219ti (V\u00e2lcea)", "text": "\u0218tef\u0103ne\u0219ti \u00e8 un comune della Romania di 3.645 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: Condoie\u0219ti, Dobru\u0219a, Serb\u0103ne\u0219ti, \u0218tef\u0103ne\u0219ti."}
{"id": "1693724", "revid": "1586625", "url": "https://it.wikipedia.org/wiki?curid=1693724", "title": "Nin\u00ec Grassia", "text": "Biografia.\nMusicista, laureato in sociologia, dal 1967 studi\u00f2 al Centro Sperimentale di Cinematografia conseguendo il diploma in regia cinematografica e televisiva. Nel 1971 inizi\u00f2 la pratica, quale assistente alla regia in alcune produzioni negli studi Rai di Napoli. Esord\u00ec nel mondo dello spettacolo suonando il pianoforte in uno dei gruppi facenti parte del \"Clan\" di Adriano Celentano. Nel 1970 divenne il fondatore, a Napoli, del Mondial Piper, dove scrittur\u00f2 complessi italiani e stranieri del momento. Organizz\u00f2, sempre a Napoli, i concerti di gruppi musicali internazionali come i Black Sabbath, i Mungo Jerry, i Soft Machine, ma anche di artisti italiani come i Pooh, Claudio Baglioni e altri.\nNel 1976 divent\u00f2 agente teatrale e cinematografico, e nel 1980 inizi\u00f2 la sua attivit\u00e0 di regista: il suo primo film fu \"La pagella\", con protagonisti Mario Trevi e Marc Porel, un poliziesco drammatico che lanci\u00f2 Marisa Laurito. Incontr\u00f2 quindi Nino D'Angelo al teatro Duemila, il tempio della sceneggiata napoletana.\nCome scrisse sul \"Patalogo\" il critico Alberto Castellano: Nin\u00ec Grassia diresse i primi tre film musicali e d'amore interpretati dal cantante Nino D'Angelo: \"Celebrit\u00e0\", \"L'Ave Maria\" e \"Lo Studente\", pellicole che riscossero un buon successo.\nNel corso del tempo Grassia si occup\u00f2 in prima persona di produzione, scrittura, regia e anche delle musiche. I suoi film hanno spaziato in generi anche molto diversi tra loro, tra cui quelli erotici, con un occhio anche per il mercato estero (Medio Oriente, Asia, America Latina e in particolare gli Stati Uniti).\nNella sua carriera realizz\u00f2 e/o produsse 43 film, 53 spot pubblicitari e 37 documentari, spesso componendo in prima persona le musiche. All'attivit\u00e0 di regista affianc\u00f2 quella di soggettista, sceneggiatore, montatore e produttore, talora anche per altri registi. In varie pellicole apparve come attore (per esempio \"Celebrit\u00e0\", \"Il cantante e il campione\" e \"Provocazione fatale\"). In almeno tre casi cur\u00f2 anche il montaggio.\nOltre a realizzare programmi televisivi per Rai 1 e Rai 2, Nin\u00ec Grassia riusciva a produrre, scrivere e dirigere in media un film all'anno, sempre interpretati da attori del cinema italiano e straniero.\nMor\u00ec due giorni dopo la presentazione delle liste elettorali alle Regionali 2010, nelle quali figurava tra i candidati consiglieri della regione Campania per il partito dell'UDC."}
{"id": "1693731", "revid": "637991", "url": "https://it.wikipedia.org/wiki?curid=1693731", "title": "Luigi Balzarini", "text": "Caratteristiche tecniche.\nPortiere dotato di buoni mezzi fisici e atletici, eccelleva nelle uscite, sia alte che basse.\nCarriera.\nEsordisce con la maglia della , nel campionato di IV Serie 1955-1956; nella stagione successiva compie un doppio salto di categoria, approdando al Brescia. Con le \"Rondinelle\" disputa tre stagioni in Serie B, le prime due come titolare, mentre nella terza le presenze sono solamente 11. Nell'estate del 1959 passa al , sempre nella serie cadetta, in cambio di Luigi Brotto: nella prima stagione la squadra retrocede in Serie C, mentre nelle due annate successive i gialloblu conquistano due promozioni consecutive, e Balzarini, stabilmente titolare a difesa della porta, acquista fama di portiere di grande affidabilit\u00e0.\nIl debutto in Serie A arriva nel campionato 1962-1963, il 16 settembre 1962 nella vittoria per 2-1 sul campo della . Totalizza 19 presenze, alternandosi al collega Giuseppe Gaspari, e a fine stagione viene acquistato dal . Inizialmente titolare, commette in seguito diversi errori, che gli fanno perdere il posto risultando il meno impiegato dei tre portieri della rosa milanista. Con la maglia rossonera gioca in tutto tre stagioni in Serie A come riserva, disputando anche la gara di spareggio di Coppa Intercontinentale 1963 contro il di Pel\u00e9.\nNel 1966 viene ceduto al neopromosso , dove rimane fino al 1969 con un intermezzo all', nella massima serie; sul Lario disputa un campionato in Serie A e uno in Serie B terminati con altrettante retrocessioni. Conclude la carriera al , squadra neopromossa in Serie B con cui vive una nuova retrocessione in Serie C, alternandosi a Giuseppe Ferretti.\nDopo il ritiro \u00e8 stato poi allenatore della Juventus Domo nel campionato di Promozione 1975-1976, e preparatore dei portieri di alcune squadre dilettantistiche dell'Ossola come il Gravellona, il e il Valdossola."}
{"id": "1693734", "revid": "767487", "url": "https://it.wikipedia.org/wiki?curid=1693734", "title": "\u0218u\u0219ani", "text": "\u0218u\u0219ani \u00e8 un comune della Romania di 3.688 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 6 villaggi: Ramesti, S\u00e2rbi, Stoicule\u0219ti, \u0218u\u0219ani de Jos, \u0218u\u0219ani de Sus, U\u0219urei."}
{"id": "1693735", "revid": "1494169", "url": "https://it.wikipedia.org/wiki?curid=1693735", "title": "Susani", "text": ""}
{"id": "1693739", "revid": "57342", "url": "https://it.wikipedia.org/wiki?curid=1693739", "title": "Serie A2 2000-2001 (pallavolo femminile)", "text": "La Serie A2 italiana di pallavolo femminile 2000-2001 si \u00e8 svolta dal 29 ottobre 2000 al 30 maggio 2001: al torneo hanno partecipato sedici squadre di club italiane e la vittoria finale \u00e8 andata per la prima volta al Giannino Pieralisi Volley.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":"}
{"id": "1693742", "revid": "110157", "url": "https://it.wikipedia.org/wiki?curid=1693742", "title": "Tetoiu", "text": "Tetoiu \u00e8 un comune della Romania di 2.806 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 7 villaggi: B\u0103roiu, Budele, Maneasa, Nenciule\u0219ti, Pope\u0219ti, Tepe\u0219ti, Tetoiu."}
{"id": "1693743", "revid": "767487", "url": "https://it.wikipedia.org/wiki?curid=1693743", "title": "Il caso difficile del commissario Maigret", "text": "Il caso difficile del commissario Maigret (\"Maigret und sein gr\u00f6\u00dfter Fall\") \u00e8 un film del 1966 diretto da Alfred Weidenmann.\nLa pellicola, con Heinz R\u00fchmann nel ruolo di Maigret, \u00e8 tratta dal romanzo \"La danzatrice del Gai-Moulin\" (\"La danseuse du Gai-Moulin\") di Georges Simenon."}
{"id": "1693744", "revid": "174925", "url": "https://it.wikipedia.org/wiki?curid=1693744", "title": "Ludwig Gumplovicz", "text": ""}
{"id": "1693746", "revid": "57342", "url": "https://it.wikipedia.org/wiki?curid=1693746", "title": "Serie A2 2001-2002 (pallavolo femminile)", "text": "La Serie A2 italiana di pallavolo femminile 2001-2002 si \u00e8 svolta dal 27 ottobre 2001 al 19 maggio 2002: al torneo hanno partecipato sedici squadre di club italiane e la vittoria finale \u00e8 andata per la prima volta all'.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nParteciparono 16 squadre. La Johnson Matthey Spezzano Fiorano proveniva dalla Serie A1, mentre al ripescaggio di Reggio Emilia in A1 consegu\u00ec quello della Acetum Forme Veca Soliera in A2. Caoduro Cavazzale Monticello, Corplast Corridonia, Eldor Cant\u00f9 e Tra.De.Co. Altamura erano le neopromosse dalla Serie B. Lercara Friddi cedette i diritti alla partecipazione alla Pasta Primeluci Marsala. Alle rinunce di San Don\u00e0 di Piave, Sesto Fiorentino e Tortoreto sopperirono infine i ripescaggi di Cosenza Volley, Renauto Bari e Sartori Mercedes Padova."}
{"id": "1693749", "revid": "1305772", "url": "https://it.wikipedia.org/wiki?curid=1693749", "title": "Tite\u0219ti", "text": "Tite\u0219ti \u00e8 un comune della Romania di 1.144 abitanti, ubicato nel distretto di V\u00e2lcea, nella regione storica della Muntenia. \nTite\u0219ti \u00e8 divenuto comune autonomo nel 2004, staccandosi dal comune di Peri\u0219ani"}
{"id": "1693755", "revid": "57342", "url": "https://it.wikipedia.org/wiki?curid=1693755", "title": "Serie A2 2002-2003 (pallavolo femminile)", "text": "La Serie A2 italiana di pallavolo femminile 2002-2003 si \u00e8 svolta dal 6 ottobre 2002 al 22 maggio 2003: al torneo hanno partecipato sedici squadre di club italiane e la vittoria finale \u00e8 andata per la prima volta alla Pallavolo Chieri.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nParteciparono 16 squadre. La Famila Imola proveniva dalla Serie A1, mentre al ripescaggio di Reggio Emilia in A1 consegu\u00ec quello della Pre.Camp Collecchio in A2. BigMat Chieri, Colavene Urbino, Meccanica Pierre OMP Mazzano e Nupax Santeramo erano le neopromosse dalla Serie B. Cant\u00f9 cedette i diritti alla partecipazione all'."}
{"id": "1693758", "revid": "767487", "url": "https://it.wikipedia.org/wiki?curid=1693758", "title": "Tom\u0219ani (V\u00e2lcea)", "text": "Tom\u015fani \u00e8 un comune della Romania di 4.087 abitanti, ubicato nel distretto di V\u00e2lcea, nella regione storica della Oltenia. \nIl comune \u00e8 formato dall'unione di 8 villaggi: B\u0103lt\u0103teni, Bogd\u0103ne\u0219ti, Chiceni, Dumbr\u0103ve\u0219ti, Fole\u0219tii de Jos, Fole\u0219tii de Sus, Mire\u0219ti, Tom\u0219ani."}
{"id": "1693759", "revid": "1305772", "url": "https://it.wikipedia.org/wiki?curid=1693759", "title": "Santa Vittoria", "text": "Con il nome di Santa Vittoria sono indicati:"}
{"id": "1693760", "revid": "57342", "url": "https://it.wikipedia.org/wiki?curid=1693760", "title": "Serie A2 2003-2004 (pallavolo femminile)", "text": "La Serie A2 italiana di pallavolo femminile 2003-2004 si \u00e8 svolta dal 12 ottobre 2003 al 23 maggio 2004: al torneo hanno partecipato sedici squadre di club italiane e la vittoria finale \u00e8 andata per la prima volta al Santeramo Sport.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nParteciparono 16 squadre. Al declassamento della Romanelli Firenze e alla rinuncia di Palermo, provenienti dalla Serie A1, conseguirono i ripescaggi dell' e Pema Corplast Corridonia. Gelati Gelma Seap Aragona, Marche Metalli Castelfidardo, Mariani Petroli Lodi e Rebecchi Rivergaro erano le neopromosse dalla Serie B. BBC The Passion Matera, Burro Virgilio Gabbioli Curtatone e Siram Roma furono ripescate a vario titolo in seguito alle rinunce di Mazzano, Padova e Soliera."}
{"id": "1693762", "revid": "767487", "url": "https://it.wikipedia.org/wiki?curid=1693762", "title": "Vaideeni", "text": "Vaideeni \u00e8 un comune della Romania di 4.185 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 5 villaggi: Cerna, Cornetu, Izvoru Rece, Mari\u021ba, Vaideeni."}
{"id": "1693764", "revid": "309289", "url": "https://it.wikipedia.org/wiki?curid=1693764", "title": "Nadym (fiume)", "text": "Il Nadym () \u00e8 un fiume della Russia siberiana nordoccidentale. Scorre nel \"rajon\" Nadymskij del Circondario autonomo Jamalo-Nenec, sfocia nel golfo dell'Ob' ed \u00e8 quindi tributario del mare di Kara.\nGeografia.\nNasce dal versante settentrionale dei modestissimi rilievi chiamati Uvali Siberiani, ai confini fra i circondari autonomi della Jamalia e della Chantia-Mansia, emissario del lago Numto; scorre nella parte settentrionale del grande bassopiano della Siberia occidentale, dapprima con direzione nord-orientale, compiendo successivamente (a circa met\u00e0 del percorso) un'ampia svolta di 90\u00b0 prendendo direzione nord-occidentale.\nSfocia lungo la costa sud-orientale del golfo dell'Ob'. Il principale affluente del Nadym \u00e8 la Levaja Chetta, che confluisce dalla sinistra idrografica; altri tributari di qualche rilievo sono Chejgijacha e Jarudej dalla sinistra; Tatljachajacha, Simi\u00ebgan, Tanlova, Pravaja Chetta, Bol'\u0161oj Jarudej dalla destra.\nIl fiume ha una lunghezza di 545\u00a0km e un bacino 64\u00a0000km\u00b2.\nIl principale centro urbano toccato dal fiume \u00e8 la citt\u00e0 omonima, a valle della quale il fiume diventa navigabile. Il Nadym \u00e8 gelato, mediamente, da ottobre a fine maggio."}
{"id": "1693766", "revid": "6923", "url": "https://it.wikipedia.org/wiki?curid=1693766", "title": "Allen-Bradley", "text": "Allen-Bradley \u00e8 il marchio di Rockwell Automation che si occupa di automazione industriale. La sede di Rockwell Automation \u00e8 a Milwaukee nel Wisconsin.\nStoria.\nL'azienda venne fondata nel 1903 con il nome di Compression Rheostat Company e capitale iniziale di 1.000 dollari da Lynde Bradley e Stanton Allen.\nNel 1909 il nome viene cambiato in Allen-Bradley Company.\nIl 1985 fu un anno cruciale per l'azienda: raggiunse il fatturato di 1 miliardo di dollari e contemporaneamente venne acquisita da Rockwell International, poi Rockwell Automation, il 20 febbraio per la cifra di 1,654 miliardi di dollari.\nLa \"Allen-Bradley Clock Tower\" (Torre dell'Orologio di Allen-Bradley) di Milwaukee \u00e8 il pi\u00f9 grande orologio a quattro lati del mondo.\nProdotti.\nAllen-Bradley produce PLC, sensori, pannelli di interfaccia uomo-macchina (o \"HMI, Human Machine Interface\"), sistemi di sicurezza, software, controlli ed azionamenti per motori elettrici, controlli per movimentazione.\nFornisce inoltre servizi di riparazione e consulenza.\nConcorrenti.\nI principali concorrenti nel settore di Allen-Bradley sono:"}
{"id": "1693768", "revid": "339392", "url": "https://it.wikipedia.org/wiki?curid=1693768", "title": "Libertas Siena", "text": ""}
{"id": "1693769", "revid": "339392", "url": "https://it.wikipedia.org/wiki?curid=1693769", "title": "Costone Siena", "text": ""}
{"id": "1693770", "revid": "486946", "url": "https://it.wikipedia.org/wiki?curid=1693770", "title": "Ducato Siena", "text": ""}
{"id": "1693772", "revid": "57342", "url": "https://it.wikipedia.org/wiki?curid=1693772", "title": "Serie A2 2004-2005 (pallavolo femminile)", "text": "La Serie A2 italiana di pallavolo femminile 2004-2005 si \u00e8 svolta dal 9 ottobre 2004 al 26 maggio 2005: al torneo hanno partecipato sedici squadre di club italiane e la vittoria finale \u00e8 andata per la prima volta al Volley Club Padova.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nSquadre partecipanti.\nParteciparono 16 squadre. La Nuova San Giorgio Pallavolo Sassuolo proveniva dalla Serie A1 mentre, alla rinuncia di Ravenna, consegu\u00ec il ripescaggio della Caoduro Cavazzale Monticello. Fornarina Civitanova Marche, Megius Padova, Original Marines Arzano e Pre.Camp Collecchio erano le neopromosse dalla Serie B. La Pulcher Berni Lodi fu poi esclusa dal campionato a torneo in corso."}
{"id": "1693773", "revid": "339392", "url": "https://it.wikipedia.org/wiki?curid=1693773", "title": "Comuni Ducato Siena", "text": ""}
{"id": "1693775", "revid": "247222", "url": "https://it.wikipedia.org/wiki?curid=1693775", "title": "Valeo si vales", "text": "Valeo si vales significa letteralmente: \"Sto bene se tu stai bene\".\nEra la tipica frase impiegata nell'apertura delle lettere latine (per esteso \"Si vales, bene est. Ego valeo.\", che significa \"Se stai bene \u00e8 cosa buona. Io sto bene\", abbreviato nell'acronimo \"S.V.B.E.E.V.\").\nL'espressione \"Valeo si vales\" fu particolarmente cara a tutti gli autori latini di lettere, particolarmente a Cicerone, data anche l'importanza delle sue raccolte epistolari."}
{"id": "1693776", "revid": "1305772", "url": "https://it.wikipedia.org/wiki?curid=1693776", "title": "Valea Mare (V\u00e2lcea)", "text": "Valea Mare \u00e8 un comune della Romania di 3.156 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 7 villaggi: B\u0103t\u0103\u0219ani, Delureni, Dr\u0103ganu, M\u0103rgineni, Pietroasa, Tote\u0219ti, Valea Mare."}
{"id": "1693778", "revid": "1718925", "url": "https://it.wikipedia.org/wiki?curid=1693778", "title": "Gauri Khan", "text": "Biografia.\nSi \u00e8 sposata con Shah Rukh Khan 1991, da cui ha preso il cognome d'arte.\nIl suo nome da nubile \u00e8 Gauri Chibba.\nI film che ha prodotto finora vedono sempre il marito come attore principale.\nFa una piccola comparsa nel film Om Shanti Om.\nLa sua casa di produzione \u00e8 la Red Chillies Entertainment (RCE).\n\u00c8 di religione ind\u00f9, mentre il marito \u00e8 musulmano.\nHa due figli: un maschio, Aryan Khan, nato il 12 novembre 1997 e una femmina, Suhana Khan, nata il 23 maggio 2000."}
{"id": "1693780", "revid": "57342", "url": "https://it.wikipedia.org/wiki?curid=1693780", "title": "Serie A2 2005-2006 (pallavolo femminile)", "text": "La Serie A2 italiana di pallavolo femminile 2005-2006 si \u00e8 svolta dal 16 ottobre 2005 al 22 maggio 2006: al torneo hanno partecipato sedici squadre di club italiane e la vittoria finale \u00e8 andata per la prima volta al River Volley.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nSquadre partecipanti.\nLe squadre provenienti dalla Serie A1 (Pallavolo Reggio Emilia e Volley Modena) rinunciarono alla Serie A2 e furono ripescate Pre.Camp Collecchio e Unicom Starker Kerakoll Sassuolo. Europea 92 Isernia, Linea Medica Siram Roma, Riso Scotti Pavia e Zoppas Industries Conegliano erano le neopromosse dalla Serie B. Alle rinunce di Curtatone, Matera e San Giorgio Sassuolo sopperirono i ripescaggi di Magic Pack Cremona, Sea Urbino e Virtus Roma."}
{"id": "1693783", "revid": "309289", "url": "https://it.wikipedia.org/wiki?curid=1693783", "title": "Levaja Chetta", "text": "La Levaja Chetta (; \"Chetta di sinistra\") \u00e8 un fiume della Russia siberiana occidentale, affluente di sinistra del fiume Nadym. Scorre nel Nadymskij rajon del Circondario autonomo Jamalo-Nenec.\nNasce alla periferia settentrionale degli Uvali siberiani, dalla confluenza dei due rami sorgentiferi Chetta e Suntyng\"egan; scorre con direzione nord-orientale nella parte settentrionale del bassopiano della Siberia occidentale, confluendo nel Nadym a 161\u00a0km dalla sua foce nel golfo dell'Ob', circa 40 km a monte della citt\u00e0 di Nadym. La sua lunghezza \u00e8 di 357\u00a0km; considerando il pi\u00f9 lungo dei suoi due rami sorgentiferi \u00e8 lunga 397\u00a0km. Il bacino \u00e8 di 11\u00a0300\u00a0km\u00b2. Il maggior affluente \u00e8 l'Omras'chetta (lungo 122\u00a0km).\nLa Levaja Chetta \u00e8 gelata in media dalla seconda met\u00e0 di ottobre a fine maggio; non incontra nessun centro urbano di rilievo in tutto il suo corso."}
{"id": "1693785", "revid": "74801", "url": "https://it.wikipedia.org/wiki?curid=1693785", "title": "Distretto del Kutch", "text": " \nIl distretto del Kutch (chiamato anche Kachchh) \u00e8 un distretto del Gujarat, in India, di abitanti. Il suo capoluogo \u00e8 Bhuj.\nCon i suoi \u00e8 il pi\u00f9 grande distretto del Gujarat e il secondo dopo il distretto di Leh.\nKachchh letteralmente significa \"qualcosa che diventa a intermittenza secco e bagnato\".\nIl distretto del Kutch \u00e8 circondato dal Golfo di Kutch e dal Mar Arabico a sud-est, mentre il nord e l'est confinano con il Grande e il Piccolo Rann del Kachchh.\nIl distretto ha una popolazione di abitanti al 2001, il 30% dei quali vive in citt\u00e0.\nGeografia fisica.\nIl distretto di Kachchh, con i suoi , \u00e8 il secondo distretto dell'India.\nIl centro amministrativo \u00e8 Bhuj che \u00e8 geograficamente al centro del distretto.\nAltre grandi citt\u00e0 sono Gandhidham, Adipur, Anjar, Mandvi e Mundra. Il distretto ha 966 villaggi.\nSociet\u00e0.\nLingue e dialetti.\nLe principali lingue parlate nel Kutch sono il Kutchi (Kachchhi) e il Gujarati. Il Kutchi deriva dalle lingue limitrofe: Sindhi, Punjabi e Gujarati. Le scritture in Kutchi sono scomparse riducendolo ad un dialetto. Testi in Kutchi possono essere trovati al Kachchh Museum."}
{"id": "1693788", "revid": "1543377", "url": "https://it.wikipedia.org/wiki?curid=1693788", "title": "Paolo Tabanelli", "text": "Carriera.\nGiocatore.\nCentrocampista spesso utilizzato anche come ala, cresce nel Faenza tra i dilettanti per trasferirsi poi al Baracca Lugo. Il passaggio tra i professionisti avviene con il trasferimento all', in serie C, con cui ottiene una promozione in Serie B.\nDebutta in Serie A con l'Atalanta, con cui disputa tre campionati prima dell'avvento della seconda guerra mondiale. Durante gli eventi bellici disputa nel 1944 il torneo di guerra con il Faenza, per poi tornare al termine del conflitto all'Atalanta.\nDopo altre tre stagioni in neroazzurro (per un totale di 138 presenze), si trasferisce ancora al Baracca Lugo, in serie C, dove conclude la carriera.\nIn carriera ha totalizzato complessivamente 119 presenze e 5 reti nella Serie A a girone unico e 28 presenze e 11 reti in Serie B.\nAllenatore.\nAllenatore dotato di carattere introverso e grande conoscitore di calcio, comincia ad allenare nelle categorie inferiori, sedendosi sulle panchine di Baracca Lugo, Vita Nova e , tutte in Serie C.\nIl salto di qualit\u00e0 avviene con il passaggio alla , in Serie A, societ\u00e0 che allena per tre stagioni, dal 1953-1954 al 1955-1956, affiancato dall'ottava giornata dell'anno calcistico 1954-1955 da Lajos Czeizler, con risultati soddisfacenti per la piazza doriana (8\u00ba posto nel 1954, 9\u00ba nel 1955 e 6\u00ba nel 1956).\nNel massimo campionato allena anche SPAL e , per poi passare all'Atalanta, con la quale vince la Coppa Italia nella stagione 1962-1963.\nNegli anni successivi si alterna sulle panchine di Bari, Atalanta e , per concludere la carriera nell', in Serie C.\nTornato alla Sampdoria come osservatore, nella stagione 1972-1973 viene coinvolto nel cosiddetto \"giallo di Alzano\", per aver offerto un premio a vincere a dei giocatori atalantini, impegnati nell'ultima giornata contro il Lanerossi Vicenza, concorrente dei blucerchiati nella lotta per la salvezza, fatto che costa alla Sampdoria una penalizzazione di tre punti da scontare nella stagione successiva e allo stesso Tabanelli tre anni di squalifica.\n\u00c8 tuttora l'unico tecnico ad aver vinto il Derby della Lanterna sia sulla panchina della Sampdoria che su quella del Genoa."}
{"id": "1693789", "revid": "121636260", "url": "https://it.wikipedia.org/wiki?curid=1693789", "title": "Vl\u0103de\u0219ti (V\u00e2lcea)", "text": "Vl\u0103de\u0219ti \u00e8 un comune della Romania di 2.689 abitanti, ubicato nel distretto di V\u00e2lcea, nella regione storica dell'Oltenia. Il comune \u00e8 composto dai villaggi: Fund\u0103tura, Plea\u0219a, Priporu, Trundin e Vl\u0103de\u0219ti. \nIl comune Vl\u0103de\u0219ti \u00e8 nato nel XVI secolo quando una famiglia di nobili ha acquisito la propriet\u00e0 di queste terre dando loro l'attuale nome di Vl\u0103de\u0219ti, insieme ai nobili sono arrivati anche i loro servitori ed i loro famigliari, popolando cos\u00ec il comune. Vl\u0103de\u0219ti \u00e8 rinomato per la sua produzione di ceramiche. \nQui troviamo \"Casa din Vl\u0103de\u0219ti\", la quale fa parte del Museo della civilt\u00e0 tradizionale popolare \"Astra\"."}
{"id": "1693790", "revid": "547992", "url": "https://it.wikipedia.org/wiki?curid=1693790", "title": "Francesco Saverio Arabia", "text": "Vita.\nLaureato in giurisprudenza all'Universit\u00e0 di Napoli nel 1842, manifest\u00f2 sempre interesse anche per l'attivit\u00e0 letteraria. A Napoli, infatti, fece parte di quel gruppo di intellettuali che frequentava la scuola del marchese Basilio Puoti, come ricorda Francesco de Sanctis nella sua autobiografia. Tra il 1845 e il 1858 collabor\u00f2 a giornali e riviste di tendenza liberale, oltre che con lavori di diritto, con composizioni poetiche. Nel 1858 fond\u00f2, con il fratello Tommaso, lo \"Spettatore napoletano\", un giornale di evidenti tendenze liberali che dovette cessare le pubblicazioni per l'atteggiamento repressivo del governo del Regno delle Due Sicilie. Nel 1860, dopo l'unit\u00e0 d'Italia, entr\u00f2 in magistratura e divenne uno dei pi\u00f9 influenti giuristi italiani. Nel 1892 venne nominato senatore del Regno d'Italia."}
{"id": "1693792", "revid": "110157", "url": "https://it.wikipedia.org/wiki?curid=1693792", "title": "Manado", "text": "Manado (o Menado) \u00e8 la capitale della provincia indonesiana del Sulawesi Settentrionale, sull'isola di Celebes. Sorge su una baia, stretta da montagne. La sua popolazione \u00e8 di circa 600.000 abitanti. La citt\u00e0 gode del titolo di municipalit\u00e0 (\"kota\").\nI dintorni sono una destinazione nota agli appassionati di immersioni e pesca subacquea.\nNelle vicinanze, a circa 16 chilometri, sorge il monte Lokon, un vulcano attivo.\nSociet\u00e0.\nLingue e dialetti.\nAccanto alla lingua regionale, il minahasa, \u00e8 parlata una lingua creola basata sul malese, detto \"malese di Menado\" (\"bahasa Melayu Menado\").\nStoria.\nLa Compagnia Olandese delle Indie Orientali vi costru\u00ec un forte nel 1658. Come altre regioni della Indonesia orientale, Manado divenne in parte cristiana a seguito dell'opera di missionari olandesi, quali Riedel e Schwarz.\nNel 1825-30, nel corso della Guerra di Giava, che opponeva l'autorit\u00e0 coloniale olandese ai ribelli giavanesi del principe Diponegoro, soldati minahasa vennero arruolati in gran numero dai primi. Tanto che, quando venne catturato, il 28 marzo 1830, Diponegoro venne esiliato proprio a Manado, sino al 1834 (quando venne trasferito al \"Forte Rotterdam\" di Makassar, nel sud di C\u00e9l\u00e8bes, dove mor\u00ec l'8 gennaio 1855).\nManado era, quindi, un centro piuttosto antico ed importante, quando, nel 1859, visitata dal naturalista inglese Alfred Wallace, che ne lod\u00f2 la bellezza.\nA met\u00e0 del Novecento, tuttavia, la citt\u00e0 sub\u00ec una duplice, violenta, distruzione: prima i bombardamenti alleati, quando la citt\u00e0 era occupata dall'Impero del Giappone, nel corso della seconda guerra mondiale, poi, nel febbraio 1958, i bombardamenti indonesiani, seguiti, nel successivo giugno, da una spedizione militare, quando la citt\u00e0 era divenuta 'capitale' del movimento separatista \"Permesta\"."}
{"id": "1693796", "revid": "1305772", "url": "https://it.wikipedia.org/wiki?curid=1693796", "title": "Voice\u0219ti", "text": "Voice\u0219ti \u00e8 un comune della Romania di 1.735 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 3 villaggi: Tighina, Voice\u0219ti, Voice\u0219ti Vale."}
{"id": "1693797", "revid": "287204", "url": "https://it.wikipedia.org/wiki?curid=1693797", "title": "Voicesti", "text": ""}
{"id": "1693798", "revid": "599013", "url": "https://it.wikipedia.org/wiki?curid=1693798", "title": "Igor Zaniolo", "text": "Biografia.\n\u00c8 sposato con Francesca Costa, da cui ha avuto due figli; il primogenito Nicol\u00f2 ha intrapreso anch'egli la carriera di calciatore.\nCaratteristiche tecniche.\nGiocava come centravanti.\nCarriera.\nHa militato nelle file dello per diversi campionati di Serie C, realizzando 34 reti in 104 gare di campionato. Nella stagione 2001-2002 riusc\u00ec a debuttare in Serie B il 26 agosto 2001 con il , nella gara interna contro il (2-1). Deve le sue fortune proprio alla societ\u00e0 cosentina e all'allenatore Luigi De Rosa, con cui conquist\u00f2 una difficile salvezza, realizzando 13 reti in 27 partite.\nSempre in B vest\u00ec le maglie della , della e del di Bortolo Mutti che, nonostante i suoi clamorosi errori sottoporta stessero compromettendo la stagione dei giallorossi, ottenne la promozione in Serie A nella stagione 2003-2004. A tal proposito fu protagonista di un divertente siparietto con Raffaele Ametrano (all'epoca suo compagno di squadra) il quale, per liberarlo da un possibile malocchio, prima dell'inizio di una partita gli gett\u00f2 del sale sui piedi. Mossa che per\u00f2 si rivel\u00f2 inefficace. \nNella serie cadetta ha collezionato complessivamente 120 presenze e 26 reti.\nA partire dalla stagione 2005-2006 torn\u00f2 a giocare in Serie C1 per vestire la casacca del , con cui ottenne la promozione tra i cadetti. Successivamente ha vestito le maglie di e in Serie C2, mentre nella stagione 2008-2009 ha vestito le maglie di Novese e, in seguito, Lavagnese, in Serie D.\nNel luglio del 2010 si accas\u00f2 alla Massese, in Eccellenza Toscana, dove segn\u00f2 17 reti. La squadra raggiunse il secondo posto nel girone A. Rest\u00f2 nella squadra bianconera anche nella stagione successiva, dove ottenne la promozione in Serie D attraverso i play-off. Ottenuta la promozione in Serie D con la Massese, Zaniolo decise di rimanere in Eccellenza firmando per i neopromossi spezzini del Real Valdivara.\nIl 27 febbraio del 2013, in occasione del match casalingo contro la Sestrese, vista la mancanza dell'allenatore Davide Marselli, divenne per novanta minuti il mister degli spezzini, che persero per 1-2. Il 27 ottobre 2013 si \u00e8 ritirato dal calcio giocato."}
{"id": "1693799", "revid": "57342", "url": "https://it.wikipedia.org/wiki?curid=1693799", "title": "Serie A2 2006-2007 (pallavolo femminile)", "text": "La Serie A2 italiana di pallavolo femminile 2006-2007 si \u00e8 svolta dal 25 novembre 2006 al 17 giugno 2007: al torneo hanno partecipato sedici squadre di club italiane e la vittoria finale \u00e8 andata per la prima volta alla Futura Volley Busto Arsizio.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nSquadre partecipanti.\nLe squadre partecipanti sono 16: delle squadre provenienti dalla Serie A1, era risultata regolarmente iscritta la sola Original Marines Arzano, dato che Tortol\u00ec aveva ceduto il diritto a partecipare al campionato alla Pallavolo Reggio Emilia. All Fin Volta Mantovana, Brunelli Nocera Umbra, Copra Piacenza e Mancini Iveco Castellana Grotte erano le neopromosse dalla Serie B. Infine, i ripescaggi di Magic Pack Cremona e Sea Grossi Lam Urbino avevano sopperito alle defezioni di Civitanova Marche e Corridonia."}
{"id": "1693803", "revid": "767487", "url": "https://it.wikipedia.org/wiki?curid=1693803", "title": "Voineasa (V\u00e2lcea)", "text": "Voineasa \u00e8 un comune della Romania di 1.661 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 3 villaggi: Tighina, Voice\u0219ti, Voice\u0219ti Vale."}
{"id": "1693806", "revid": "88740", "url": "https://it.wikipedia.org/wiki?curid=1693806", "title": "Accademia degli Euteleti", "text": "LAccademia degli Euteleti \u00e8 un'istituzione che fa parte del Sistema Museale di San Miniato.\nStoria.\nL'Accademia trova le sue origini nel XVII secolo, quando fu fondata come \"Accademia degli Affidati\", che si occupava di scienze e lettere. Venne rifondata nel 1748 e ne fu modificato il nome in \"Accademia dei Rinati\". \nL'Accademia degli Euteleti fu poi rifondata il 30 dicembre 1822 da Torello Pierazzi, futuro vescovo di San Miniato, e dal poeta Pietro Bagnoli. Gli Euteleti sono degli uomini di buona volont\u00e0 che perseguono un \"buon fine\", ed in origine aveva come scopo primario sviluppare e diffondere la cultura Toscana nel mondo, attraverso il sapere scientifico e gli studi legati allo sviluppo dell'agricoltura e del patrimonio letterario. Da quanto riportato negli \"Atti\" della societ\u00e0 nel 1834 l'Accademia si adoper\u00f2 per sviluppare un progetto \"tipografico\" e fond\u00f2 una scuola infantile. \nL'attivit\u00e0 dell'Accademia venne momentaneamente interrotta nel 1848 in coincidenza della prima guerra di indipendenza. Nel periodo fascista fu decretata Ente morale. \nAttualmente l'Accademia degli Euteleti dispone di un ampio archivio e di una vasta biblioteca, dedicando parte delle proprie risorse all'organizzazione di mostre e convegni di interesse scientifico. Lo stemma dell'Accademia \u00e8 rappresentato da un cavallo che corre vittorioso alla meta. Nell'Accademia \u00e8 conservata una copia della maschera funeraria di Napoleone Bonaparte, la cui famiglia era stata esiliata a San Miniato nel medioevo, fatta dai medici Antommarchi e Francis Burton.\nMotto.\n\"Sol oritur sed non occidit\"\nLo stemma \u00e8 un cavallo \"scosso\" dentro un ovale di ceramica, policromo e ornato di fronde, con all'interno la dicitura: \u0391\u039a\u0395\u039d\u03a4\u0397\u03a4\u039f\u03a3 \u03a6\u0395\u03a1\u0395\u039d\u0399\u039a\u039f\u03a3, posta sopra e sotto l'immagine del cavallo.\nSede.\nL'Accademia ha sede presso il Palazzo Migliorati dal 1984, gi\u00e0 residenza dei marchesi Migliorati. L'edificio originario risale al secolo XIV ed \u00e8 stato ristrutturato con l'attuale facciata all'inizio del secolo XVII. Lo spazio espositivo \u00e8 organizzato su tre sale, di una superficie complessiva di 80 m2 circa e i pezzi esposti sono una cinquantina, a rotazione. Una parte del palazzo \u00e8 occupata dalla Pretura."}
{"id": "1693807", "revid": "339392", "url": "https://it.wikipedia.org/wiki?curid=1693807", "title": "Giovanni Bessarione", "text": ""}
{"id": "1693809", "revid": "57342", "url": "https://it.wikipedia.org/wiki?curid=1693809", "title": "Serie A2 2007-2008 (pallavolo femminile)", "text": "La Serie A2 italiana di pallavolo femminile 2007-2008 si \u00e8 svolta dal 6 ottobre 2007 all'11 maggio 2008: al torneo hanno partecipato sedici squadre di club italiane e la vittoria finale \u00e8 andata per la prima volta alla Spes Volley Conegliano.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nSquadre partecipanti.\nLe squadre partecipanti sono 16: delle squadre provenienti dalla Serie A1, Rivergaro si \u00e8 fusa con Piacenza nella Rebecchi La Lupa Piacenza, mentre Forl\u00ec \u00e8 stata ripescata in Serie A1 a causa della defezione di Padova; il posto vuoto \u00e8 stato occupato dalla ripescata 1\u00aa Classe Roma. Biancoforno Santa Croce, Cariparma Parma, Edilkamin Ostiano e Stamplast San Vito sono le neopromosse dalla Serie B. Infine, il ripescaggio della De Mitri Urbino ha sopperito alla defezione di Isernia. Arzano ha ceduto il titolo sportivo alla Europea 92 Virgin Radio Milano."}
{"id": "1693813", "revid": "436907", "url": "https://it.wikipedia.org/wiki?curid=1693813", "title": "Dall'alba al tramonto (periodico)", "text": "Dall'alba al tramonto, \u00e8 un periodico italiano di ispirazione cattolica nato negli anni ottanta. \nLa rivista si autodefinisce un \"itinerario quotidiano di meditazione e preghiera per giovani e adulti\". Edito dall'EEC (Euganea Editoriale Comunicazioni), l'editrice della diocesi di Padova, la pubblicazione \u00e8 nata in seno all'Azione Cattolica di Padova.\nIl giornale conta 64 pagine in formato tascabile; a parte l'editoriale del mese, per ogni giorno ci sono due pagine, organizzate in sezioni: \"Ascolta\", con le letture del giorno, \"Medita\", con delle riflessioni sulle scritture presentate, \"Rifletti\", con degli spunti per delle riflessioni personali, \"Vivi\", uno spazio riservato ai propositi concreti per la giornata, e \"Prega\", dedicato appunto alla preghiera.\nDal 1998 \u00e8 tradotto e pubblicato in Romania (edizioni Presa Buna di Ia\u0219i) e dal dicembre 2001 \u00e8 edito anche in Polonia (editrice Espe di Cracovia)."}
{"id": "1693819", "revid": "80339", "url": "https://it.wikipedia.org/wiki?curid=1693819", "title": "Vladimir Konstantinovi\u010d Bukovsky", "text": ""}
{"id": "1693829", "revid": "1543377", "url": "https://it.wikipedia.org/wiki?curid=1693829", "title": "Buhayrat al-Thartar", "text": "Il Bu\u1e25ayrat al-Tharth\u0101r (), \u00e8 il pi\u00f9 grande lago dell'Iraq. \u00c8 situato a 120\u00a0km a nord di Baghdad e a ovest di Samarra, fra i fiumi Tigri ed Eufrate. Si tratta di un lago artificiale, aperto nel 1956. \u00c8 conosciuto anche come Wadi Tharthar.\nIl lago \u00e8 molto profondo e la vegetazione lungo le sue sponde \u00e8 scarsa e costituita da arbusti sparsi nel terreno arido. L'area circostante \u00e8 coltivata grazie all'acqua irrigua portata da acquedotti. Poche pecore pascolano lungo le sue sponde.\nA causa della pesca intensiva le sue acque sono ormai spopolate dalla fauna ittica, un tempo molto abbondante."}
{"id": "1693830", "revid": "36426", "url": "https://it.wikipedia.org/wiki?curid=1693830", "title": "Scultura e Psiche", "text": ""}
{"id": "1693834", "revid": "52076", "url": "https://it.wikipedia.org/wiki?curid=1693834", "title": "Maschere", "text": ""}
{"id": "1693835", "revid": "339392", "url": "https://it.wikipedia.org/wiki?curid=1693835", "title": "Riti d'iniziazione", "text": ""}
{"id": "1693836", "revid": "1305772", "url": "https://it.wikipedia.org/wiki?curid=1693836", "title": "Sternomanzia", "text": "La sternomanzia \u00e8 una forma di divinazione che prende in esame \"l'atteggiamento del petto\" come viene detto nel trattato cinquecentesco \"De venenis\", cio\u00e8 la forma dello sterno e in particolare eventuali segni presenti nella zona che va dal petto al ventre. La sternomanzia \u00e8 stata interpretata anche come la divinazione delle voci provenienti dal petto. La sternomanzia \u00e8 citata anche da Fran\u00e7ois Rabelais nel Gargantua e Pantagruel, quando il personaggio di Her Trippa enumera a Panurgo tutta una serie di arti divinatorie."}
{"id": "1693838", "revid": "1048993", "url": "https://it.wikipedia.org/wiki?curid=1693838", "title": "Dakar (attore)", "text": "Biografia.\n\u00c8 noto principalmente per aver interpretato due pellicole divenute dei film di culto, \"Zombi 2\" (1979) e \"Zombi Holocaust\" (1980). Lavor\u00f2 anche con Federico Fellini, interpretando un ruolo in \"Giulietta degli spiriti\" (1965), in \"Tre passi nel delirio\" (1967), nell'episodio \"Toby Dammit\", e in \"Satyricon\" (1969). "}
{"id": "1693845", "revid": "339392", "url": "https://it.wikipedia.org/wiki?curid=1693845", "title": "Corpus ermeticum", "text": ""}
{"id": "1693846", "revid": "124072573", "url": "https://it.wikipedia.org/wiki?curid=1693846", "title": "Paola Saluzzi", "text": "Biografia.\nDi padre lucano (nato ad Acerenza, provincia di Potenza) e madre piemontese, fa il suo esordio in TV su Rai 1 nel 1987 nella trasmissione \"Viaggio intorno all'uomo\" del giornalista e scrittore Sergio Zavoli. Nella stagione 1989/1990 \u00e8 una delle inviate di \"Sereno Variabile\". \nLa sua carriera \u00e8 inizialmente legata al mondo dello sport: collabora per tre anni ai telegiornali sportivi di Telemontecarlo e fa l'inviata alle Olimpiadi di Barcellona del 1992. Dal 1991 \u00e8 giornalista professionista, iscritta all'Ordine dei Giornalisti del Lazio. Nel 1993 partecipa come valletta alla seconda edizione del programma d'intrattenimento ideato da Jocelyn \"Il grande gioco dell'oca\" su Rai 2: al suo fianco Alessia Marcuzzi, insieme coadiuvavano la conduzione di Gigi Sabani.\nNel 1995 avviene il passaggio a Mediaset dove conduce alcune trasmissioni (tra queste \"Giorno per giorno\" insieme ad Alessandro Cecchi Paone) e si cimenta come attrice nella sitcom \"Casa Vianello\". Nel 1998 \u00e8 di nuovo in Rai per presentare \"Unomattina Estate\" insieme a Filippo Gaudenzi, cos\u00ec anche nell'estate successiva, insieme a Monica Maggioni e Pino Strabioli. Nell'autunno del 1999 alla primavera del 2002 la Saluzzi sar\u00e0 conduttrice di tre edizioni invernali del programma \"Uno Mattina\" (di cui sar\u00e0 anche autrice) al fianco di Luca Giurato. Presenta anche varie manifestazioni ufficiali della Repubblica Italiana come quella del 2 giugno 2001, e serate come il \"Premio Letterario Viareggio\", \"Speciale Alta Moda Roma\", \"Premio Rodolfo Valentino 2001\", \"Premio Italiani nel mondo\" e \"Premio Ischia Internazionale di Giornalismo 2009\".\nDurante due puntate speciali di Uno Mattina \u00e8 inviata in Kosovo e a Sarajevo. Tra il 2002 e il 2003 conduce su RaiDue \"I fatti vostri\". Nel 2004 conduce \"La grande giostra dei gol\", per Rai International.\nUna sua telefonata a Salvatore Sottile datata 21 aprile 2005 \u00e8 stata intercettata e usata come prova per lo scandalo riguardante il portavoce di Gianfranco Fini circa l'assunzione di ragazze in Rai in cambio di prestazioni sessuali.\nA fine 2005 approda al canale televisivo SAT2000, dal 2009 denominato TV2000, di propriet\u00e0 della Conferenza Episcopale Italiana. In questa emittente conduce due programmi, uno serale Novecento Controluce e uno mattutino Buongiorno con...\nDal 2009 al 2016 presenta \"Sky TG 24 Pomeriggio\", un programma di approfondimenti di attualit\u00e0 sulla piattaforma televisiva Sky dal luned\u00ec al venerd\u00ec dalle ore 15:03 alle 17:00, per il quale \u00e8 premiata con il \"Grand Prix Corallo Citt\u00e0 di Alghero\".\nNei primi mesi del 2017 le viene affidata la rubrica \"Dentro i fatti con le tue domande\" in onda dal luned\u00ec al venerd\u00ec dalle 10:00 alle 12:00.\nNel 2010 ha condotto su Rai 1 la manifestazione \"Una notte per Caruso\", insieme a Luca Ward; lo stesso anno riceve, per la sezione giornalismo, il \"Premio Nazionale Alghero Donna di Letteratura e Giornalismo\".\nDal 6 ottobre 2011 conduce su Cielo la trasmissione \"Buongiorno Cielo\" dal luned\u00ec al venerd\u00ec dalle ore 06:30 alle 9:00.\nNel 2013 \u00e8 stato annunciato dal comune di Alghero che Paola Saluzzi sarebbe stata nominata testimonial della citt\u00e0 e presidente di META, Organo di promozione turistico culturale. Arrivata ad Alghero ha rinunciato all'incarico per via delle polemiche scatenatesi su tale scelta all'interno della giunta comunale.\nNel 2015 viene sospesa da Sky per un commento pubblicato su twitter riguardante il pilota Fernando Alonso, e poi reintegrata una settimana dopo.\nNel 2017 lascia Sky, per tornare a TV2000.\nVita privata.\nSposata per undici anni e con un divorzio alle spalle, nel febbraio 2015 annuncia di aver sposato il 25 agosto 2014 negli Stati Uniti d'America il giornalista Gabriele Romagnoli, conosciuto a New York nel 2013."}
{"id": "1693855", "revid": "21880", "url": "https://it.wikipedia.org/wiki?curid=1693855", "title": "Vischio quercino", "text": ""}
{"id": "1693856", "revid": "52076", "url": "https://it.wikipedia.org/wiki?curid=1693856", "title": "Fecondit\u00e0", "text": ""}
{"id": "1693857", "revid": "729019", "url": "https://it.wikipedia.org/wiki?curid=1693857", "title": "Shock neurogeno", "text": "Lo shock neurogeno \u00e8 una forma di shock causata da una vasodilatazione periferica collegata ad eventi di natura cerebrale. Tale forma non deve essere confusa con un'altra simile, lo shock spinale. In diversi testi i due elementi vengono associati ma nel caso dello spinale si osserva una perdita dei riflessi mediati dal midollo.\nSintomatologia.\nI sintomi e i segni specifici di ogni tipo di shock sono ipotensione e oligo-anuria. In questo tipo particolare di shock troveremo anche bradicardia e lesioni del midollo.\nTerapie.\nIl trattamento consiste nella somministrazione di ossigeno seguita dalla regolazione dei fluidi dell'individuo. Vengono utilizzati per questo scopo dei cristalloidi isotonici, nei casi pi\u00f9 gravi dove la normale terapia sembra non avere successo si usano dopamina o noradrenalina."}
{"id": "1693859", "revid": "1305772", "url": "https://it.wikipedia.org/wiki?curid=1693859", "title": "Castigliano (disambigua)", "text": ""}
{"id": "1693863", "revid": "107318126", "url": "https://it.wikipedia.org/wiki?curid=1693863", "title": "Renzo Morchio", "text": "Laureatosi in fisica nel 1947 all'Universit\u00e0 di Genova, \u00e8 assistente all'Istituto di Fisica fino al 1962 quando diviene ordinario. \u00c8 stato per molti anni professore di biofisica. In pensione dal 1997, \u00e8 stato visiting professor presso l'Universit\u00e0 di Harvard nell'anno accademico 1956-57. \u00c8 membro della New York Academy of Sciences.\nHa tenuto lezioni, corsi e seminari in diverse istituzioni scientifiche, accademiche e scolastiche in Italia e all'estero.\nHa pubblicato molti saggi e studi scientifici sulla biologia in generale, sull'origine della vita e soprattutto sul sistema nervoso; inoltre, ha pubblicato varie opere divulgative e si \u00e8 dimostrato molto attento ai valori che l'attivit\u00e0 scientifica \u00e8 in grado di trasmettere alla societ\u00e0, per agevolare l'evoluzione, il progresso e la convivenza. \n\u00c8 membro del Cicap.\nNel suo saggio \"Una biografia della scienza\", delinea, all'interno di un percorso storiografico che parte dalla civilt\u00e0 greca per arrivare ai nostri giorni, un'indagine sugli aspetti fondamentali della vita scientifica, i significati e le motivazioni che stimolano il progresso e la ricerca. "}
{"id": "1693865", "revid": "81195", "url": "https://it.wikipedia.org/wiki?curid=1693865", "title": "Elettroformatura", "text": ""}
{"id": "1693866", "revid": "180559", "url": "https://it.wikipedia.org/wiki?curid=1693866", "title": "Myriam Fecchi", "text": "Biografia.\nCresciuta nelle radio private come la romana Radio In, Myriam Fecchi \u00e8 considerata una delle voci storiche di RaiStereoDue, avendo iniziato a lavorarvi gi\u00e0 nel 1983 al fianco di Francesco Acampora, Andrea Torre, Marco Vitale e Giorgio Panariello. Sempre per Rai Stereo Due ha condotto dalle 21 \"FM Musica\", nel 1987 insieme a Tiberio Timperi e nel 1990 con la partecipazione di Giorgio Panariello. Dopo la chiusura di Stereo Due nel 1991 d'estate passa al pomeriggio della prima rete della neonata StereoRai (ex Rai Stereo Uno) sempre in coppia con Andrea Torre dalle 15 alle 17. L'anno successivo sar\u00e0 invece in coppia con Nino Mazzarino dalle 13.20 in apertura di programmazione. Chiusi i programmi stereo, torner\u00e0 a Radio 2 nel 1995 nella prima edizione di Radio 2 Time dalle 14,30 alle 17. In Tv con \"Mio Capitano\" come conduttrice e autrice (Rai due, 1995-'96) e con l\"'Omaggio a Mia Martini\" del 1995 su Rai due, organizzato da Ruggero Pegna, in coppia con Andrea Giordana.\nTra le altre esperienze tv, su Rai tre nel 1984 \u00e8 stata a \"Cantamare - musica in onda\" con Jocelyn; nel 1985 e nel 1988, con Valerio Merola e nel 1986 con Mauro Michelino. Dal 1986 al 1990 ha condotto il programma \"Clip Clip\" su Telemontecarlo insieme a Max De Tommasi, programma musicale per i giovani con videoclips e curiosit\u00e0. Nel 1988 presenta a \"Un disco per l'estate\" il 45 giri \"Te gusta\", cantato con Donatella Milani. Nel 1991 \u00e8 stata chiamata per la prima volta come ospite al Maurizio Costanzo Show. Nel 1994 ha commentato in radio l'Oscar della radio in onda su Rai uno.\nNel 2006 ha fatto parte della Commissione Artistica della 56\u00aa edizione del Festival di Sanremo, insieme a Giorgio Panariello, Gianmarco Mazzi e Massimo Cotto.\n\u00c8 stata anche membro della giuria del \"reality show\" musicale di Rai 2 \"Music Farm\", terza edizione (2006), condotto da Simona Ventura dopo Amadeus. Nel 2009 \u00e8 a \"Unomattina Estate\" con Miriam Leone; inoltre nello stesso anno conduce la rubrica \"Note d'estate\" per \"Unomattina Weekend\" con Sonia Grey su Rai uno.\nDa settembre 2010 \u00e8 stata in onda sulle frequenze di RTL 102.5 con \"Onorevole DJ di notte\" insieme ad Armando Piccolillo e Federico Vespa dal luned\u00ec al gioved\u00ec notte tra l'1 e le 3. Ha condotto un programma a Lady Radio di Scandicci nel 2017.\nDa gennaio 2018 \u00e8 impegnata nella conduzione di \"Metti una sera a Zeta\", dal luned\u00ec al gioved\u00ec dalle 22:00 alle 24:00 su Radio Zeta."}
{"id": "1693867", "revid": "339392", "url": "https://it.wikipedia.org/wiki?curid=1693867", "title": "Confederazione Ashanti", "text": ""}
{"id": "1693871", "revid": "124123", "url": "https://it.wikipedia.org/wiki?curid=1693871", "title": "Nati nel 530", "text": ""}
{"id": "1693872", "revid": "124123", "url": "https://it.wikipedia.org/wiki?curid=1693872", "title": "Nati nel 532", "text": ""}
{"id": "1693874", "revid": "124123", "url": "https://it.wikipedia.org/wiki?curid=1693874", "title": "Morti nel 596", "text": ""}
{"id": "1693877", "revid": "729019", "url": "https://it.wikipedia.org/wiki?curid=1693877", "title": "Fokker D.XVII", "text": "Il Fokker D.XVII era un aereo da caccia biplano con configurazione sesquiplana prodotto dall'azienda olandese Fokker negli anni trenta.\nStoria del progetto.\nIl D.XVII era stato progettato con la finalit\u00e0 di equipaggiare con un aereo da caccia il KNIL, l'esercito coloniale di stanza nelle Indie Orientali Olandesi.\nIl prototipo vol\u00f2 per la prima volta il 27 novembre 1931 e nel febbraio del 1932 venne inviato all'esercito coloniale per le valutazioni comparative con gli statunitensi Curtiss P-6D che aveva gi\u00e0 acquistato nel 1930 e che alla fine gli vennero preferiti.\nTecnica.\nDerivato dal Fokker D.XVI degli anni venti ne conservava l'aspetto generale pur godendo di numerose piccole modifiche atte a migliorarne l'aerodinamica e le caratteristiche in volo. Come il suo predecessore era dotato di una fusoliera con abitacolo aperto che terminava in un impennaggio tradizionale monoderiva dotato di piani orizzontali controventati. Le ali avevano una configurazione sesquiplana marcatamente disassate, con quella inferiore spostata verso coda, e collegate da una serie di montanti e tiranti. Il grande carrello d'atterraggio era fisso con un pattino d'appoggio montato posteriormente.\nL'armamento era composto da due mitragliatrici FN Browning M36 calibro 7,92\u00a0mm, delle Browning M1919 ricalibrate per poter utilizzare la cartuccia 7,92 \u00d7 57 mm Mauser e modificate per l'uso aeronautico.\nImpiego operativo.\nNonostante il rifiuto nel dicembre 1932, la LVB (Luchtvaartbedrijf) ne ordin\u00f2 10 esemplari che avrebbero dovuto prima affiancare i Curtiss P-6 Hawk nei reparti aeronautici olandesi e successivamente sostituirli. Pur essendosi rivelato un buon apparecchio oramai l'era dei biplani stava per essere soppiantata da macchine pi\u00f9 moderne e performanti, cos\u00ec nel maggio 1939 la sua carriera operativa mut\u00f2 ruolo passando da caccia ad aereo da addestramento nelle scuole di volo.\nLa sua carriera operativa per\u00f2 non fin\u00ec con l'addestramento dei nuovi piloti, questo a causa dello scoppio della seconda guerra mondiale che gli riassegn\u00f2 l'impari compito di contrastare la Luftwaffe nel ruolo per il quale era stato creato. Nell'avanzata tedesca del maggio 1940 sul fronte occidentale alla conquista di Belgio, Paesi Bassi e Lussemburgo, gli eserciti di questi paesi si trovarono impreparati. L'aviazione olandese era numericamente e tecnicamente inferiore e in quel contesto i D.XVII non riuscirono ad essere efficaci venendo rapidamente sopraffatti.\nPrimati.\nIl 18 gennaio 1935 il luitenant Ren\u00e9 Wittert van Hoogland, ai comandi del D.XVII immatricolato n.210, stabil\u00ec l'allora nuovo primato di altezza raggiungendo la quota di 10\u00a0180 m."}
{"id": "1693891", "revid": "13261", "url": "https://it.wikipedia.org/wiki?curid=1693891", "title": "Esposizione Universale 2015", "text": ""}
{"id": "1693896", "revid": "22475", "url": "https://it.wikipedia.org/wiki?curid=1693896", "title": "Bhaichung Bhutia", "text": ""}
{"id": "1693898", "revid": "729019", "url": "https://it.wikipedia.org/wiki?curid=1693898", "title": "Shock ostruttivo", "text": "Lo shock ostruttivo \u00e8 una forma di shock, dove si evidenzia un'ostruzione al deflusso del sangue dal ventricolo destro , nella piccola circolazione, o dal ventricolo sinistro, nella grande circolazione, sino al potenziale arresto cardiaco.\nEziologia.\nLe cause pi\u00f9 comuni sono:\nSi possono elencare altre cause di shock ostruttivo, anche se meno frequenti: mixoma atriale, coartazione dell'aorta, ipertensione polmonare.\nSintomatologia.\nI sintomi e i segni clinici presentano ipotensione, polso paradosso, affaticamento, aumento della pressione venosa centrale, della pressione capillare polmonare e delle resistenze periferiche. Le giugulari sono turgide e la frequenza cardiaca \u00e8 aumentata.\nEsami.\nGli esami pi\u00f9 comuni utilizzati per la diagnosi differenziale sono l'ecocardiografia, il cateterismo cardiaco, l'ecografia addominale, nonch\u00e9 gli esami di laboratorio per escludere emorragie e alterazioni della coagulazione.\nTerapia.\nLa terapia dipende dalla patologia di base:"}
{"id": "1693899", "revid": "110157", "url": "https://it.wikipedia.org/wiki?curid=1693899", "title": "Magelang", "text": "Magelang \u00e8 una citt\u00e0 della \"Reggenza di Magelang\", nella provincia indonesiana di Giava Centrale. \u00c8 posta nella 'piana di Kedu', fra il Vulcano Merbabu (dormiente dal 1797) ed il Vulcano Sumbing (dormiente dal 1730), una fertile area agricola ed una delle zone maggiormente popolate della, pur popolata, Isola di Giava. \nLa cittadina \u00e8 posta fra due fiumi (il Progo ad ovest, l'Elo ad est) \u00e8 divisa in due zone: Magelang Nord (Magelang Utara) e Magelang Sud (Magelang Selatan). Ad esse, nel 2007, si \u00e8 aggiunta una terza area, chiamata Magelang Centro (Magelang Tengah).\nStoria.\nLa cittadina \u00e8 sorta quale base militare per l'esercito coloniale delle Indie Orientali Olandesi. Tanto ben collocata, da servire egregiamente da punto forte per la conduzione, nel 1825-1830, della Guerra di Giava, che oppose l'armata del generale de Kock agli insorti giavanesi del principe ribelle Diponegoro, che qui venne, infine, fatto prigioniero, il 28 marzo 1830. \nAl contrario, dopo la fine della occupazione giapponese, nel 1945, essa serv\u00ec da roccaforte degli indipendentisti opposti ai rientranti olandesi.\nMonumenti.\nDi tale tradizione, restano la \"Accademia Militare Nazionale\" e la sola scuola militare dell'Indonesia (\"Taruna Nusantara\"). \nMagelang \u00e8 la citt\u00e0 pi\u00f9 vicina (circa 40 km pi\u00f9 a nord-ovest) ai tempi buddisti di Borobudur, originariamente costruiti nel VII secolo. \nDell'epoca coloniale rimangono alcuni edifici, quali il \"Karesidenan Kedu\". Parimenti, un museo ricorda la cattura del principe Diponegoro.\nSociet\u00e0.\nReligione.\nMagelang \u00e8 sede di un seminario cattolico, ove sono stati educati praticamente tutti i sacerdoti cattolici oggi attivi sull'Isola di Giava (e, forse, dell'intera Indonesia)."}
{"id": "1693900", "revid": "116575072", "url": "https://it.wikipedia.org/wiki?curid=1693900", "title": "Terre Arnolfe", "text": "Con il termine Terre Arnolfe si designa una suddivisione storica dell'Umbria, localizzata prevalentemente sulle colline e sui monti Martani, in territorio della provincia di Terni, al confine con quella di Perugia, nelle zone di Montecastrilli, Acquasparta ed Avigliano Umbro. L'antica capitale era costituita dal paese di Cesi.\nStoria.\nL'imperatore Enrico II, ultimo re di Germania e imperatore della dinastia sassone, giunse ad un accordo con il papa, accordo secondo cui l'imperatore cedeva alla Chiesa i territori delle Terre Arnolfe e in cambio il papa cedeva alcuni altri territori in Carinzia. In forza di questo patto, i discendenti di Arnolfo divennero vassalli della Chiesa. Quindi questi territori imperiali, noti con il nome di \"predium Terma\", vennero ceduti alla Chiesa: \"Quoddam nostri iuris predium Terma dictum in ducatu Spoletano et in comitatu Narnensi situm\". \u00c8 interessante osservare che nell'atto non si parli di \"Comitatus Tudertinus\". Il fatto tuttavia certo \u00e8 che i conti Arnolfi risultano feudatari di questi territori a cavallo tra i comitati di Todi, Narni, Terni e Spoleto. Ci\u00f2 \u00e8 provato dalle numerosissime donazioni fatte all'Abbazia di Farfa.\nUn aspetto importante riguarda l'estensione delle Terre Arnolfe. Non esiste un documento scritto in cui viene riportato che Farnetta facesse parte delle Terre Arnolfe; tuttavia la donazione del 1112, del conte Rapizone degli Arnolfi, della chiesa di Farnetta al monastero di Farfa sembra definitivamente risolvere il problema della determinazione dell'estensione del Contado nell'XI e XII secolo. \u00c8 noto, infatti, che capitale delle Terre Arnolfe fosse Cesi e che nel corso dei secoli l'estensione di tale territorio diminu\u00ec notevolmente.\nSecondo il Milj, fanno parte delle Terre Arnolfe i castelli di San Gemini, Cesi, Portaria, Acquasparta, Massa, Macerino, Castiglione, Purzano, Acquapalombo, Appecano, Balduini, Fogliano, Rapicciano, Collecampo, Cisterna, Scoppio, Firenzuola, Messenano, Arezzo, Palazzo, Rivosecco, Poggio, Villa San Faustino, Casigliano, Montignano, Mezzanelli, Castel del Monte, Configni, Scajano, Quadrelli, Cicigliano, Montecastrilli. A questo elenco il Ceci aggiunge le terre di Avigliano, Collesecco e Farnetta fino a Castel dell'Aquila (in quel tempo non ancora esistente)."}
{"id": "1693909", "revid": "72697", "url": "https://it.wikipedia.org/wiki?curid=1693909", "title": "Nero (economia)", "text": ""}
{"id": "1693911", "revid": "122712950", "url": "https://it.wikipedia.org/wiki?curid=1693911", "title": "Tom Wolfe", "text": "Biografia.\nWolfe studi\u00f2 presso l'Universit\u00e0 Yale ottenendo un PhD in \"American Studies\". Il suo primo impiego come reporter fu presso lo \"Springfield Union\" (Massachusetts) nel 1957. Tre anni dopo fu assunto presso il The Washington Post e vi resta fino al 1962; successivamente si trasferisce al \"New York Herald Tribune\". Scrive articoli anche per la rivista \"Esquire\". \u00c8 considerato un padre del \"New Journalism\", quella scuola di scrittura sbocciata negli anni Sessanta che adotta e adatta gli stili ed espedienti della narrativa propri della letteratura nel giornalismo, aderendo a una scrittura pi\u00f9 consona alle riviste che ai quotidiani per la sua lunghezza. L'innovativo stile, grazie a Wolfe, Truman Capote, Gay Talese, conobbe un'eccezionale fioritura e molti emulatori.\nNel 1965 pubblica il libro \"The Kandy-Kolored Tangerine-Flake Streamline Baby\", composta dalla raccolta di alcuni suoi articoli. Anche il successivo \"The Pump House Gang\" \u00e8 una raccolta di articoli. Nel 1970 pubblica \"Radical Chic &amp; Mau-Mauing the Flak Catchers\", un libro composto da due articoli gi\u00e0 pubblicati sul \"New York Magazine\", dove per la prima volta conia il termine \"radical chic\". Nel corso del decennio pubblica altri libri, tra i quali \"The Painted Word\" (una forte critica verso il mondo dell'arte) e \"The Right Stuff\", grazie al quale ha ottenuto il \"National Book Award\". Il tono mordace dei suoi articoli, il suo linguaggio vivace e la penetrazione psicologica degli ambienti sociali descritti, fanno di Tom Wolfe un personaggio famoso e apprezzato, uno tra i pi\u00f9 grandi reporter americani.\nNel 1984 \u00e8 premiato con il \"Dos Passos Prize\"; nel 1985 pubblica la prima stesura del libro \"The Bonfire of the Vanities\", ma soltanto nel 1987 ne pubblica la versione definitiva, edita in Italia con il titolo \"Il fal\u00f2 delle vanit\u00e0\". Il libro ottiene enorme successo, e dallo stesso \u00e8 realizzato l'omonimo film.\nNel 2006 \u00e8 stato insignito del \"Jefferson Lecture in the Humanities\", il pi\u00f9 alto riconoscimento che il Governo federale degli Stati Uniti conferisce per particolari traguardi raggiunti nelle discipline umanistiche.\nWolfe \u00e8 l'inventore di alcuni neologismi entrati a far parte del lessico inglese: \"radical chic\", \"statusphere\", \"the right stuff\", \"the Me Decade\", \"good ol' boy\".\nNel 1989 ha teorizzato che l'unico modo per salvare il romanzo americano fosse quello di tornare al Realismo senza aver paura di utilizzare tecniche giornalistiche. Tesi sempre ribadita fino al 2013, aggiungendo il seguente argomento: \u00ab\"Il momento d'oro della letteratura americana, a mio avviso, \u00e8 tra il 1893, anno in cui Stephen Crane scrisse ed il 1939, l'anno di Furore di John Steinbeck. Ovvio che sono stati scritti grandi romanzi sia prima che dopo, ma \u00e8 quello il momento pi\u00f9 fertile, con scrittori come Faulkner, Hemingway, Fitzgerald e Thomas Wolfe, attenti al realismo e al linguaggio. Dopo la seconda guerra mondiale l'influenza francese ha spostato l'attenzione sulla psicologia, facendo perdere gradualmente di realismo e distaccando l'attenzione dall'autenticit\u00e0 delle persone\"\u00bb. \nMuore a Manhattan il 14 maggio 2018, a 88 anni, per le conseguenze di una polmonite."}
{"id": "1693912", "revid": "84604", "url": "https://it.wikipedia.org/wiki?curid=1693912", "title": "Casa del Diavolo", "text": "Casa del Diavolo (\"Ch\u00e8sa del Dievlo\" in dialetto perugino) \u00e8 una frazione del comune di Perugia (PG). La frazione si trova ad un'altezza di 237 m s.l.m., \u00e8 abitata da 1.030 residenti (dati Istat, 2001).\nEtimologia del nome.\nSull'interpretazione del significato del toponimo ci sono diverse versioni: alcuni lo ricollegano alla presenza, in tempi antichi, di una casa di \"perdizione\", nella quale trovavano rifugio briganti e perdigiorno. Secondo altri, sarebbe invece una reminiscenza della distruzione apportata dal passaggio delle truppe cartaginesi guidate da Annibale. Infine, il probabile rinvenimento di un certo numero di urne funerarie medievali contenenti ossa di bambini (comuni nel caso di bambini nati morti o non battezzati), potrebbe avere generato il nome della localit\u00e0."}
{"id": "1693913", "revid": "22475", "url": "https://it.wikipedia.org/wiki?curid=1693913", "title": "Corso Italia (Genova)", "text": "Corso Italia \u00e8 una delle principali arterie di Genova. Si sviluppa lungo un percorso di circa 2,2 km, interamente affacciato sul mare, nel quartiere residenziale di Albaro; \u00e8 considerato la \"promenade\" per eccellenza della citt\u00e0. La strada va dal quartiere della Foce al borgo marinaro di Boccadasse.\nRealizzata nei primi decenni del Novecento, divenne da subito uno dei principali punti di ritrovo del passeggio domenicale dei genovesi.\nStoria.\nLa Foce ed Albaro erano stati comuni autonomi fino al 1873, ma dopo la loro annessione a Genova (insieme agli altri comuni dell'immediato levante: Marassi, San Martino e Staglieno) iniziarono profonde opere urbanistiche che in pochi decenni ne cambiarono l'aspetto.\nLa strada lungomare venne realizzata tra il 1909 ed il 1915 su progetto dell'ingegnere Dario Carbone, nell'ambito del \"Progetto di piano regolatore e di ampliamento della regione di Albaro\" approvato nel 1906.\nLa nuova arteria fu aperta dove erano le aspre scogliere che terminavano a mare la collina di Albaro, operando una profonda trasformazione dell'ambiente costiero, che comport\u00f2 lo sbancamento delle stesse scogliere e la scomparsa delle piccole chiese marinare, gli unici edifici che sorgevano lungo la riva del mare, quasi a punteggiare la piccola baia da cui si apre la zona levantina della citt\u00e0; fra queste l'antica chiesa dei Santi Nazario e Celso, gi\u00e0 parrocchiale. A testimonianza di questo passato ormai scomparso resta oggi solo l'abbazia di San Giuliano.\nLa strada fu creata, nell'ambito del piano di espansione della citt\u00e0 residenziale verso il levante, per dare a Genova una moderna passeggiata lungomare, ma anche in funzione di accesso alle strutture balneari. Le spiagge della zona, come quella di San Nazaro e quella sottostante l'abbazia di San Giuliano erano infatti gi\u00e0 frequentate dai bagnanti da prima della costruzione del corso ma erano raggiungibili solo attraverso strette cr\u00eauze che scendevano al mare, tra scorci pittoreschi, dall'alto della collina di Albaro, dove correva la strada da Genova per il levante.\nIl progetto originario prevedeva il prolungamento del lungomare fino alla foce del torrente Sturla, passando a ridosso delle case di Boccadasse e Vernazzola, ma la ferma opposizione della popolazione fece rientrare questa ipotesi, quindi la strada in corrispondenza della chiesa di Sant'Antonio di Boccadasse prosegue con una decisa svolta verso monte, con il nome di via Felice Cavallotti, salendo a raccordarsi con la viabilit\u00e0 pi\u00f9 antica diretta a levante, aggirando a monte i due storici borghi marinari.\nNel 1935 corso Italia fu sottoposto ad un primo \"restyling\" con la sistemazione di eleganti aiuole fiorite, palme e piccole fontane per dissetare i passanti. \nNegli anni cinquanta del XX secolo vennero installate alcune fontane con illuminazione scenica colorata nell'aiuola centrale, ma le difficolt\u00e0 legate alla manutenzione di questi giochi d'acqua portarono ad abbandonarli nell'arco di pochi anni.\nIl corso ha subito un completo restauro alla fine degli anni ottanta, nell'ambito dei lavori effettuati in occasione dei mondiali di calcio di Italia '90 e delle Colombiadi del 1992.\nDescrizione.\nLa strada ha due corsie per direzione, separate da un'aiuola con funzione di spartitraffico ed un ampio marciapiede con panchine, sul lato a mare, separato dalla carreggiata da aiuole. Il percorso si snoda per circa due chilometri e mezzo con andamento sinuoso, seguendo la linea di costa. Sul lato a monte si affacciano il forte San Giuliano ed eleganti condomini e palazzine in stile art d\u00e9co, mentre sul lato a mare, oltre alla storica abbazia di San Giuliano, si trovano solo stabilimenti balneari, tra cui il Nuovo Lido, la cui presenza tuttavia non preclude, se non per brevi tratti, la vista verso il mare aperto e sullo sfondo, il promontorio di Portofino.\nChiesa dei Santi Pietro e Bernardo alla Foce.\nLa strada ha inizio nel quartiere della Foce; questo primo tratto \u00e8 dominato a monte dalla chiesa dei Santi Pietro e Bernardo alla Foce, completamente ricostruita nel 1952 dopo la distruzione della seconda guerra mondiale. La chiesa trae origine da una chiesa seicentesca dedicata a san Bernardo, alla quale fu aggiunto il titolo di una cappella intitolata a san Pietro, che si trovava sulla spiaggia, distrutta da una mareggiata nel 1821.\nPunta Vagno.\nIl percorso prosegue lasciando alla destra la scogliera di Punta Vagno, dove sono i pochi resti della batteria del Vagno, una postazione di artiglieria ottocentesca a difesa del porto di Genova, poi utilizzata durante la seconda guerra mondiale come postazione antiaerea. Venuta meno l'importanza strategica della batteria, nel 1931 al culmine della scogliera di Punta Vagno fu installato un piccolo faro (il secondo dopo la torre della Lanterna), ancora attivo. I superstiti locali del complesso sono oggi in dotazione all'Istituto Idrografico della Marina come residenza per il personale.\nAll'epoca dell'apertura della strada, il Ministero della Guerra si oppose alla demolizione della batteria, perci\u00f2 questo tratto fu spostato pi\u00f9 a monte, tagliando la collina ed isolando Punta Vagno dal resto del colle. L'operazione comport\u00f2 lo sbancamento di parte del poggio Quartara, ricco di piante secolari: situato sopra gli attuali bagni comunali San Nazaro, il costone (ben visibile nelle cartoline d'epoca) costituiva uno dei maggiori parchi di Genova. Fu demolita anche la chiesa dei Santi Nazario e Celso, che sorgeva sulla scogliera nei pressi della batteria; pi\u00f9 volte distrutta dalla violenza dei marosi, era stata ricostruita per l'ultima volta nel XVII secolo.\nForte San Giuliano.\nPoco oltre la spiaggia di San Nazaro, sulla sinistra si affaccia il lato a mare del forte San Giuliano, oggi sede del comando provinciale dei Carabinieri.\nIl forte, che chiudeva a mare la linea difensiva a levante della citt\u00e0, fu costruito tra il 1827 e il 1836 nel luogo dove gi\u00e0 esisteva dal 1745 una batteria costiera, denominata \"batteria Sopranis\". Nel 1889 all'interno del forte venne installata una nuova postazione di artiglieria (batteria San Giuliano). Per l'apertura di corso Italia venne notevolmente alterato il prospetto sud, che sub\u00ec ulteriori mutilazioni nel 1937 quando sul lato a mare vennero collocate alcune postazioni contraeree.\nDurante la seconda guerra mondiale il forte fu utilizzato dalla Wehrmacht e dalla RSI come carcere per gli antifascisti ed al suo interno vennero fucilati diversi partigiani, tra i quali Giacomo Buranello. Nel dopoguerra fu assegnata ai Carabinieri, ma rimase in stato di abbandono fino al 1995, quando divenne sede del comando provinciale dei Carabinieri. Composto in origine da due caserme, una sul lato sud e una sul lato nord, con un ampio piazzale nel mezzo, nel tempo ha subito varie modifiche e si presenta oggi come un complesso di edifici e spazi scoperti collocati su un vasto terrapieno, che nasconde alla vista le varie strutture. Da Corso Italia sono visibili solo alcune strutture murarie che emergono dalla scarpata del terrapieno, tra le quali una postazione Tobruk risalente alla seconda guerra mondiale.\nLa \"Marinetta\".\nSulle scogliere accanto al forte sorgeva un tempo il ristorante \"San Giuliano\", conosciuto come la \"Marinetta\", detto anche l\"'osteria dei poeti\", al quale sono legati diversi nomi della cultura genovese e italiana; il locale vide Guido Gozzano tra i suoi pi\u00f9 assidui frequentatori. Il poeta trasse dal luogo diverse poesie pubblicate poi nella \"Riviera Ligure\" di Mario Novaro e nella \"Rassegna Latina\" diretta dall'uomo di lettere Martini.\nVilla Canali Gaslini.\nDopo il forte San Giuliano, in posizione sopraelevata rispetto alla strada, circondata da uno scenografico giardino, sorge la villa Canali-Gaslini, una delle ultime opere a Genova dell'architetto fiorentino Gino Copped\u00e8, costruita tra il 1924 e il 1925 per la famiglia Canali. Divenuta sede del consolato del Giappone, nel periodo bellico fu occupata prima dalle truppe tedesche e poi da quelle alleate. Nel dopoguerra fu acquistata da Gerolamo Gaslini (industriale oleario e fondatore dell'istituto pediatrico intitolato alla figlia Giannina) che ne fece la residenza della propria famiglia. Morta l'ultima figlia Germana, nel 1988, la villa divenne sede della \"Fondazione Gaslini\". Come molte opere del Copped\u00e8 lo stile dell'edificio \u00e8 liberamente ispirato al gotico fiorentino.\nAbbazia di San Giuliano.\nProseguendo verso levante, all'altezza del tratto di spiaggia con gli stabilimenti balneari di San Giuliano, sorge un'antica abbazia medioevale, unica superstite di alcune piccole chiese appartenenti a ordini monastici che si trovavano lungo il litorale o nelle immediate vicinanze, demolite per l'apertura di corso Italia o l'espansione edilizia nella zona: oltre a quella gi\u00e0 citata dedicata ai SS. Nazario e Celso, quelle di San Vito, Santa Giusta e San Luca d'Albaro. La strada passa a monte dell'abbazia, mentre un percorso pedonale, denominato \"lungomare Lombardo\", aggira l'edificio a mare costeggiando parte della spiaggia, dove si trovano vari stabilimenti balneari.\nL'abbazia di San Giuliano \u00e8 citata per la prima volta in un atto di vendita del 1282, ma le sue origini sarebbero assai pi\u00f9 antiche. Appartenuta ai francescani, nel XV secolo pass\u00f2 ai benedettini, che vi rimasero fino alla soppressione napoleonica del 1797, facendovi poi ritorno nel 1842; nel 1939 il convento fu definitivamente soppresso. Nel dopoguerra divenne un ricovero per sfollati e poi rest\u00f2 per anni in abbandono. Sub\u00ec parziali restauri in varie riprese tra gli anni settanta e i primi anni duemila, ma tra difficolt\u00e0 finanziarie e burocratiche non \u00e8 ancora stato avviato un piano per il recupero definitivo del complesso, che nonostante queste traversie si presenta comunque in discreto stato di conservazione.\nL'abbazia d\u00e0 il nome alla spiaggia, dove dagli anni sessanta si trova uno storico locale cittadino, il \"dancing\" \"Estoril\", che \u00e8 stato il trampolino di lancio per numerosi musicisti locali tra cui alcuni componenti dei Ricchi e Poveri (Angelo Sotgiu e Franco Gatti, all'epoca rispettivamente cantante-sassofonista e chitarrista de \"I Jet\") e dei New Trolls (il batterista Gianni Belleno).\nLido d'Albaro.\nTra i pochi edifici sul lato a mare della strada, il complesso balneare-ricreativo chiamato in origine \"Lido d'Albaro\" (pi\u00f9 tardi \"Nuovo Lido\"); costruito nel 1908, in concomitanza con l'inizio dei lavori di costruzione della strada, venne riqualificato nell'immediato dopoguerra e negli anni cinquanta assunse rinomanza nazionale come \"passerella\" per le selezioni del concorso di Miss Italia. Miss Lido furono in quegli anni due future \"star\" del cinema: Sophia Loren e Rosanna Schiaffino, mentre negli anni ottanta la vittoria del titolo fu l'esordio nel mondo dello spettacolo, a soli 15 anni, per la futura cantante Sabrina Salerno. \u00c8 stato anche sede di rappresentazioni dell'attore vanto del teatro genovese: Gilberto Govi (al quale sono intitolati i giardini situati sopra il depuratore di Punta Vagno, nella parte occidentale del corso).\nIl complesso, secondo quanto riportato sul sito della societ\u00e0 che gestisce l'impianto, sarebbe tuttora il pi\u00f9 grande stabilimento balneare europeo, in grado di accogliere diecimila persone, con mille cabine e tre piscine di cui una olimpionica.\nChiesa di Sant'Antonio in Boccadasse.\nCorso Italia ha termine in corrispondenza della parrocchiale del borgo di Boccadasse. In origine una semplice cappella, edificata agli inizi del XVIII secolo dagli abitanti del borgo, nel 1787 fu ampliata e trasformata in una vera e propria chiesa, succursale di San Francesco d'Albaro. La chiesa, affidata ai frati minori conventuali, divenne parrocchiale nel 1894.\nUnica a Genova intitolata al santo di Padova, fu pi\u00f9 volte restaurata ed ampliata fra il 1879 e il 1978. Ha un'unica navata, un pavimento in marmi policromi e conserva al suo interno diverse opere d'arte tra le quali una cassa processionale di scuola del Maragliano con \"S. Antonio in estasi\".\nAlle pareti sono appesi come ex voto diversi modellini di navi."}
{"id": "1693914", "revid": "287204", "url": "https://it.wikipedia.org/wiki?curid=1693914", "title": "Sebastian de Benalcazar", "text": ""}
{"id": "1693915", "revid": "2182231", "url": "https://it.wikipedia.org/wiki?curid=1693915", "title": "Villanova (Marsciano)", "text": "Villanova \u00e8 una frazione collinare (246 ) del comune di Marsciano (PG), occupata da 387 abitanti. \nAll'inizio degli anni 2000 il paese contava circa 250 residenti, e l'aumento demografico \u00e8 sostanzialmente dovuto al completamento di alcuni nuovi complessi residenziali nei quali si sono insediati dei nuclei familiari provenienti da Perugia e da frazioni limitrofe.\nStoria.\nIl nome del paese compare per la prima volta in riferimento ad un Castello, in un documento del 1060. Del vecchio edificio non rimangono che poche vestigia, solo porzioni delle mura e un fabbricato del XV secolo con archi in laterizio. Inoltre, in loco \u00e8 stata ritrovata un'anfora proveniente da una tomba etrusca del VI secolo a.C., assieme ad alcuni reperti di epoca romana.\nCunicoli sotterranei collegano ancora alcune abitazioni del paese; probabilmente costruiti durante la grande guerra come nascondiglio e \"passaggio segreto\" tra le abitazioni, sono stati poi riadattati in alcuni casi a cantine o a \"frigoriferi naturali\". Anche se attualmente in parte chiusi ed in parte allagati, sono ancora parzialmente accessibili dalle abitazioni coinvolte nella \"rete\". Un accesso, dalla via principale del paese, \u00e8 stato riaperto ed illuminato ed \u00e8 visibile attraverso un vetro antisfondamento lungo il marciapiede della via centrale del borgo. \nCollocazione.\nIl paese si sviluppa lungo la strada di collegamento tra la strada provinciale \"Settevalli\" e la strada provinciale \"Marscianese,\" dista da Perugia circa 15 km in direzione sud sud ovest.\nEconomia.\nL'economia \u00e8 essenzialmente agricola: coltivazioni di grano tenero, orzo, mais, girasoli, favetta, foraggi per bestiame, ortaggi. Vi sono allevamenti di bovini e suini. \u00c8 altres\u00ec presente proprio nella zona centrale del borgo un laboratorio artigianale di lavorazione della pelle e di maglieria che produce capi di ottima fattura conto terzi per alcune famose maison di moda, principalmente per la Brunello Cucinelli SpA. Tale attivit\u00e0 attualmente consente l'impiego di circa 60 persone, per la maggior parte residenti nella frazione di Villanova o nei paesi limitrofi.\nVi \u00e8 poi da segnalare un allevamento di selvaggina, alcune giovani produzioni di vino autoctono, una storica attivit\u00e0 di apicoltura ed un bellissimo residence/casa vacanze/location per eventi \nLuoghi d'interesse.\nNella chiesa parrocchiale di S. Maria e S. Pastore \u00e8 esposto un crocifisso ligneo proveniente da una Confraternita di una chiesa di Perugia, risalente al 1500 d.c. circa.\nLa chiesa risale invece al 1905. In piazza della Vittoria, nei pressi del borgo centrale, c'\u00e8 una cappella dedicata ai caduti della grande guerra la cui navata centrale non \u00e8 mai stata realizzata.\nDurante la settimana di Ferragosto, nel paese viene organizzata la \"sagra dell'agnello scottadito e dei prodotti tipici umbri, gi\u00e0 \"sagra della macedonia\",\" iniziata nel 1987. Alla riuscita della manifestazione collaborano attivamente ed in maniera volontaria e non retribuita tutti i villanovesi, attraverso la pro loco Villanova.\nSport.\nLa tradizione calcistica di Villanova ha inizio negli anni 1970, allorch\u00e9 il parroco don Primo Alberati vi fonda una prima squadra: nel solco di tale tradizione si inserisce nel 2001 l'Associazione Sportiva Dilettantistica Villabiagio (rappresentante anche la vicina frazione di San Biagio della Valle), che per tutta la propria esistenza ha giocato le gare interne al campo sportivo di Villanova; dopo circa diciassette anni di attivit\u00e0 (culminati con alcune partecipazioni alla Serie D), il Villabiagio ha tuttavia cessato di esistere nell'estate 2018. A Villanova ha inoltre sede una squadra amatoriale di calcio a 7, militante nei campionati UISP.\nDal 2017 \u00e8 presente sul territorio (vocabolo Vaone) l' A.S.D. GASP Villanova, associazione sportiva che promuove l'AEROMODELLISMO Radio Comandato. La pista di volo dell'A.S.D.GASP Villanova \u00e8 tra le prime in Italia ad aver avuto l'OMOLOGAZIONE dall'ENAC ATM03 C come area esclusiva riservata al volo di aeromodelli ed \u00e8 censita sulle mappe aeronautiche ufficiali."}
{"id": "1693918", "revid": "729019", "url": "https://it.wikipedia.org/wiki?curid=1693918", "title": "Crist\u00f3bal de Mena", "text": "\u00c8 altres\u00ec il supposto autore della prima relazione apparsa in Spagna sulla conquista del Per\u00f9.\nBiografia.\nEra un \"hidalgo\", provvisto di una certa cultura, figlio di Diego S\u00e1nchez, de Medina e di In\u00e9s Alonso. Tra il 1510 e il 1513, si rec\u00f2 nelle Americhe quando aveva una ventina d'anni di et\u00e0. Nel 1526 era gi\u00e0 capitano e, come tale, concorse alla conquista del Nicaragua agli ordini di Pedro Arias D\u00e1vila.\nNel 1531 si imbarc\u00f2 con Francisco Pizarro alla volta del Per\u00f9. Il suo grado elevato lo faceva ambire a onori e ricompense adeguate, ma l'arrivo di Hernando de Soto e di Sebasti\u00e1n de Benalc\u00e1zar lo fecero retrocedere nella gerarchia degli ufficiali al comando.\nTuttavia ebbe incarichi di elevata responsabilit\u00e0 che ademp\u00ec con consumata perizia. A Tumbez fu uno dei pochi che riuscirono a contenere gli indigeni in rivolta e a Cajamarca, nell'attacco ad Atahuallpa, comand\u00f2 uno squadrone di cavalleria.\nCi\u00f2 malgrado, nella ripartizione del riscatto del sovrano prigioniero, ebbe una parte che non ritenne congrua per la sua dignit\u00e0. Ricevette in effetti \"8.380 pesos de oro y 366 marcos de plata\", una somma favolosa, ma inferiore a quella concessa agli altri capitani.\nOrgoglioso ed offeso, Crist\u00f3bal de Mena si sciolse dall'impresa e prese la via del ritorno in Spagna sulla prima nave in partenza. Fu forse durante questo viaggio che medit\u00f2 quella relazione che gli venne pi\u00f9 tardi attribuita.\nEffettivamente nel 1534 comparve in Spagna una relazione di \"un capitano spagnolo\" che per\u00f2 permase anonima, malgrado il successo ottenuto. In essa erano descritte le fasi della conquista, dalla partenza da Panama, fino all'epilogo di Cajamarca, terminato con l'esecuzione dell'Inca.\nLo stile conciso ed asciutto ben si addiceva ad un soldato di professione, colto ed educato come era lo stesso de Mena, tuttavia, all'epoca egli non venne identificato come l'autore, ne fece nulla per assicurarsene il merito.\nSoltanto in anni recenti il grande studioso di storia incaica, \"Raoul Porras Barrenechea\", avrebbe condotto con esito positivo una approfondita ricerca sull'opera, dimostrando che l'autore era da riconoscersi in Crist\u00f3bal de Mena.\nIl capitano de Mena, al suo arrivo a Madrid, prese a patrocinare la causa di Diego de Almagro, suo compaesano, contro le pretese di Hernando Pizarro che era, parimenti giunto a Corte. La sua azione, coadiuvata da quella di un altro amico di Almagro, \"Juan de Sosa\", ebbe successo e il loro protetto ottenne il titolo di \"adelantado\" e il riconoscimento dei possessi meridionali del Per\u00f9.\nNon abbiamo altre notizie di Crist\u00f3bal de Mena e nulla sappiamo della sua morte. Tuttavia un atto del 1557 attesta che un \"Capitan Cristobal de Mena e la sua consorte Do\u00f1a Ana Mexia o Mejia\", istituirono in Ciudad Real, in Calle Real de Barrionuevo, un \"Colegio de ancianos pobres\" detto \"de la pur\u00edsima Concepci\u00f3n\"."}
{"id": "1693921", "revid": "599013", "url": "https://it.wikipedia.org/wiki?curid=1693921", "title": "Fabio Dal Zotto", "text": "Biografia.\nInizi\u00f2 la pratica della scherma sotto la guida del Maestro Livio Di Rosa al Circolo Scherma Mestre. Si affacci\u00f2 nel panorama italiano nel 1973 anno in cui fu capace di vincere ben 5 titoli nazionali. Nel 1976, dopo aver conquistato il bronzo ai Mondiali Giovani, venne inserito un po' a sorpresa nella nazionale olimpica. Alle Olimpiadi di Montreal, appena diciannovenne, conquist\u00f2 inaspettatamente la medaglia d'oro di fioretto, un successo che mancava all'Italia da 40 anni quando a vincerlo a Berlino fu Giulio Gaudini. In pedana, dovendosi confrontare con campioni esperti e affermati, si fa notare per l'atteggiamento da spadaccino spaccone e un po' folle e per la particolare scherma che capovolge gli schemi e le norme della tradizione classica.\nDopo un primo girone di qualificazione un po' difficoltoso (2 vittorie e 3 sconfitte), Dal Zotto prende fiducia e supera brillantemente anche il secondo ed il terzo turno (entrambi con 4 vittorie ed una sconfitta), classificandosi al terzo posto nell'eliminazione diretta. Qui sconfisse lo statunitense Edward Donofrio (10-4) ed il tedesco Harald Hein(10-9) guadagnando l'accesso diretto alla finale a 6 (evento che mancava ad un italiano dai Giochi del 1956). Qui conquist\u00f2 le vittorie con l'australiano Gregory Benko (5-4), con i russi Aleksandr Roman'kov (5-1) e Vasilij Stankovi\u010d (5-4), con il francese Fr\u00e9d\u00e9ric Pietruszka (5-1, con 5 stoccate consecutive rifilate all'avversario in meno di un minuto), ma pat\u00ec una sconfitta con l'altro francese Bernard Talvard (4-5) che lo costrinse al barrage per l'oro.\nLo spareggio mise Dal Zotto di fronte al grande fiorettista sovietico Aleksandr Roman'kov, dominatore per 20 anni della specialit\u00e0 con i suoi dieci titoli di campione del mondo e in cerca della sua prima vittoria olimpica: il giovane schermidore mestrino vinse per 5-1, in maniera netta e brillante, togliendo all'avversario la possibilit\u00e0 di guadagnarsi il massimo riconoscimento olimpico, una soddisfazione che Roman'kov riuscir\u00e0 a realizzare soltanto nel 1988 a Seoul nella prova a squadre.\nNella prova di fioretto a squadre, il suo contributo fu fondamentale per permettere all'Italia di conquistare l'argento. Nel girone eliminatorio Dal Zotto vinse 3 dei 4 incontri contro il Giappone (sconfitto 12-4 dall'Italia) e tutti e 4 i match contro la Germania Ovest (battuta 9-7). Dopo l'agevole vittoria 9-3 nei quarti di finale contro gli Stati Uniti (con 2 vittorie ed una sconfitta di Dal Zotto), le 3 vittorie del fiorettista mestrino fecero la differenza contro la favorita Francia nella semifinale vinta per differenza stoccate (61 degli azzurri, 59 dei transalpini, con 8 vittorie per parte). La finale vide l'Italia battuta dalla Germania Ovest per 9-6 nonostante le 2 vittorie di Dal Zotto.\nOltre alle 2 medaglie olimpiche vinse tre argenti ai Mondiali Assoluti, un oro ed un argento ai Mondiali Militari, un oro ai Campionati Europei Assoluti, un argento ed un bronzo alle Universiadi, un bronzo ai Mondiali Giovani.\nDopo l'attivit\u00e0 agonistica, si \u00e8 dedicato all'insegnamento di diritto ed economia nei Licei."}
{"id": "1693923", "revid": "721104", "url": "https://it.wikipedia.org/wiki?curid=1693923", "title": "Teorema di Castigliano", "text": "Il teorema di Castigliano \u00e8 un importante teorema della statica delle strutture, alla base del metodo di Castigliano, dovuto all'ingegnere e matematico italiano Carlo Alberto Castigliano. Tramite questo teorema \u00e8 possibile calcolare agevolmente la rigidezza di una struttura.\nEnunciato e considerazioni sull'utilizzo.\nL'enunciato originale recita:\n\u00ab...lo spostamento (o rotazione) di un elemento solido elastico \u00e8 definito dalla derivata parziale del lavoro di deformazione, espresso in funzione delle forze (o dei momenti) esterni, eseguita rispetto a una di tali forze che sia applicata all'elemento considerato nel punto e nella direzione dello spostamento desiderato...\u00bb\nIn termini analitici, detta F una forza qualsiasi agente su una struttura, formula_1 lo spostamento in corrispondenza del punto di applicazione della forza ed in direzione della forza stessa, e U l'energia elastica di deformazione avremo:\nformula_2.\nLa dimostrazione di questo teorema \u00e8 facilmente comprensibile se si pensa che il lavoro di una forza \u00e8 dato dal prodotto di essa per lo spostamento provocato lungo la sua direzione, ed \u00e8 uguale all'energia di deformazione elastica del sistema, trascurando gli attriti, per la conservazione dell'energia.\nGeneralmente il teorema \u00e8 utilizzato per il calcolo degli spostamenti di una struttura, o meglio per il calcolo della rigidezza di una struttura caricata con un carico di prova. Calcolata l'energia di deformazione elastica con la teoria tecnica delle travi, baster\u00e0 derivare per calcolare lo spostamento, e infine la rigidezza sar\u00e0 il rapporto fra la forza e lo spostamento provocato."}
{"id": "1693928", "revid": "1305772", "url": "https://it.wikipedia.org/wiki?curid=1693928", "title": "Raphael Isaiah Azulai", "text": "Figlio di Chaim Joseph David Azulai, fu rabbino capo di Ancona fino alla morte. Una delle sue figlie spos\u00f2 Abraham Pardo, figlio dell'allora noto rabbino David Pardo, e il di lei nipote Moses Pardo fu rabbino capo di Alessandria dal 1871 al 1888. Azulai fu autore di numerosi responsi e decisioni che furono pubblicati in parte sotto il titolo di \"Tiferet Mosheh\" (\"Lo splendore di Mos\u00e8\"), e in parte nel \"Zikron Mosheh\" di suo figlio Moses."}
{"id": "1693930", "revid": "22475", "url": "https://it.wikipedia.org/wiki?curid=1693930", "title": "Salv'a lo vescovo senato", "text": "Salv'a lo vescovo senato conosciuto come Cantilena giullaresca, o Ritmo laurenziano perch\u00e9 ritrovato in un codice della Biblioteca Medicea Laurenziana di Firenze, \u00e8 un componimento poetico che risale agli ultimi anni del XII secolo o al principio del XIII scritto in volgare da un giullare toscano.\nSi tratta di venti doppi ottonari e novenari monorimi, articolati in tre lasse (la terza delle quali in rime imperfette), scritti nell'ultima pagina di un codice laurenziano che contiene un Martirologio ed \u00e8 rivolto a un vescovo pisano di nome Villano (forse Villano Villani) per ottenere in dono un cavallo.\nCos\u00ec scrive Bruno Migliorini: \"Il giullare si rivolge a un vescovo (Villano, arcivescovo di Pisa, secondo l'ipotesi del Cesareo, accolta dal Mazzoni) facendone lodi sperticate e pronosticandogli nientemeno che il pontificato, con la speranza di ottenere in dono un cavallo: se lo ottiene, lo mostrer\u00e0 al vescovo di Volterra, Galgano\"."}
{"id": "1693931", "revid": "1315817", "url": "https://it.wikipedia.org/wiki?curid=1693931", "title": "John Berkenhout", "text": "Biografia.\nFiglio di un mercante olandese, John Berkenhout Senor, e Anne Kitchingman, fu educato alla Leeds Grammar School. Serv\u00ec gli eserciti prussiani e inglese dopo essersi laureato all'Universit\u00e0 di Edimburgo, dove prese un dottorato in fisica (medicina) nel 1765.\nMentre era a Edimburgo pubblic\u00f2 \"Clavis anglica linguae botanicae\" (1762). Pubblic\u00f2 molti libri di storia naturale, tra cui \"Outlines of the Natural History of Great Britain and Ireland\" (1769) e \"Synopsis of the Natural History of Great Britain and Ireland\" (1789). La sua opera principale \u00e8 per\u00f2 \"Biographia Literaria, or a Biographical History of Literature\" (1777)."}
{"id": "1693932", "revid": "196390", "url": "https://it.wikipedia.org/wiki?curid=1693932", "title": "Buhayrat ath Tharthar", "text": ""}
{"id": "1693933", "revid": "44654", "url": "https://it.wikipedia.org/wiki?curid=1693933", "title": "Pizza di scarole", "text": ""}
{"id": "1693935", "revid": "125458778", "url": "https://it.wikipedia.org/wiki?curid=1693935", "title": "Colatura di alici di Cetara", "text": "La colatura di alici di Cetara \u00e8 un prodotto agroalimentare tradizionale campano, prodotto nel piccolo borgo marinaro di Cetara, in Costiera amalfitana. La fonte scritta pi\u00f9 sicura del modo di preparare la colatura di alici si trova nella Disciplinare della Regione Campania intitolata \"Disciplinare di Produzione della colatura di alici di Cetara DOP\".\nLa Colatura di alici \u00e8 una salsa liquida trasparente dal colore ambrato che viene prodotta da un tradizionale procedimento di maturazione delle alici in una soluzione satura di acqua e sale. Le alici impiegate sono pescate nei pressi della costiera amalfitana nel periodo che va dal 25 marzo, che corrisponde alla festa dell'Annunciazione, fino al 22 luglio, giorno di Santa Maria Maddalena.\nStoria.\nLe origini di questo prodotto gastronomico risalgono ai Romani, che producevano una salsa molto simile alla colatura odierna, chiamata \"garum\". La ricetta venne poi in qualche modo recuperata nel Medioevo da parte dei gruppi monastici presenti in Costiera, i quali ad agosto erano soliti conservare sotto sale le alici in botti di legno con le doghe scollate e poste in mezzo a due travi, dette \"mbuosti\"; sotto l'azione del sale, le alici perdevano liquidi che fuoriuscivano tra le fessure delle botti. Il procedimento si diffuse successivamente tra la popolazione della costa, che la perfezion\u00f2 con l'utilizzo di cappucci di lana per filtrare la salamoia.\nLe fonti scritte risalgono al 1807 ad opera di P. Niccola \"Columella\" Onorati, un francescano lucano, che scrisse una memoria dal titolo \"Memorie Su l'Economia Campestre e Domestica Che Possono Servire Di Supplemento all' Opera Delle Cose Rustiche, Parte I, II.\", dove il capitolo quinto \u00e8 intitolato \"Della Pescagione e del modo di salare le alici ecc. che si pratica da' Cetaresi, popoli del Regno di Napoli: ove si espongono altre notizie che possono formare la Statistica del Paese medesimo\".\nNella memoria il francescano descrive nei particolari come facevano la colatura di alici di Cetara al suo tempo, uno scritto dal quale vengono tratti insegnamenti ancor oggi.\nAlla fine del mese di settembre 1807, P. Niccola Columella Onorati sost\u00f2 a Cetara, casale della Citt\u00e0 di Cava, sito nel golfo di Salerno, di circa 2800 abitanti, per studiare la salagione delle alici e la pesca in generale, praticata anche nelle localit\u00e0 vicine. Apprese che gli strumenti, usati da circa mille pescatori cetaresi erano le sciabiche grosse e piccole, le rezzolle, le menaidi e i palanghisi (tipo di reti), le tartanelle e i tartanoni grosse e piccole. Riport\u00f2 i nomi volgari e la terminologia linneana dei pesci che si pescavano nel golfo di Salerno.&lt;br&gt;\nDescrisse la salagione delle alici usata dai cetaresi sia per quelle pescate nei mesi freddi, dette vernotiche e sia per le majatiche, pescate nel periodo marzo-agosto. Per tale tecnica che si pratic\u00f2 anche per le sardine, erano usati dei barilotti, detti volgarmente \"cognette\", ove le alici, private della testa e \u00abdel fiele e quanto altro vien fuora\u00bb, ben sciacquate con l'acqua di mare, si disponevano a strati con abbondante sale marino. \u00abPer rotoli 90 in 94 di alici fresche entro un barile di rotoli 64 con tutta la stipa; vi bisognano rotoli 20, e oncie 33, di sale\u00bb. Riempiti i barili, si poggiavano sui loro coperchi pesi per alcune decine di ore e si aveva cura di levare il liquido scaturito detto zucco o colatura. Dopo il primo giorno, la colatura si poteva usare quale condimento, unendo a piacere origano, fette di limone e olio.\nPreparazione.\nAlle alici, appena pescate, vengono rimosse la testa e le interiora, vengono quindi tenute per 24 ore in contenitori con abbondante sale marino. Sono quindi trasferite in piccole botti di castagno o rovere (dette \"terzigni\"), alternate a strati di sale, e ricoperte da un disco di legno sul quale sono posti dei pesi, via via minori col passare del tempo. A seguito della pressione e della maturazione del pesce, affiora del liquido in superficie che, nel caso di preparazione di alici sotto sale, viene rimosso. Questo liquido fornisce la base per la preparazione della colatura di alici. Viene infatti conservato in grossi recipienti di vetro ed esposto alla luce diretta del sole che, per evaporazione dell'acqua ne aumenta la concentrazione. Dopo circa quattro o cinque mesi, tipicamente quindi tra la fine di ottobre e l'inizio di novembre, tutto il liquido raccolto viene nuovamente versato nelle botti con le alici, e fatto lentamente colare attraverso un foro, tra gli strati di pesce, in modo da raccoglierne ulteriormente il sapore. Viene infine filtrato attraverso teli di lino, ed \u00e8 quindi pronto per gli inizi di dicembre.\nViene usata tipicamente per condire gli spaghetti e le linguine che debbono essere cotte senza sale, essendo la colatura di alici molto salata.\nA Cetara questo piatto \u00e8 tipico della vigilia di Natale. \nUso.\nLa colatura d'alici viene soprattutto utilizzata come condimento di spaghetti, ma anche per insaporire piatti a base di pesce o verdure, come ad esempio la cipolla per la pizza di scarola"}
{"id": "1693937", "revid": "44654", "url": "https://it.wikipedia.org/wiki?curid=1693937", "title": "Pomodoro Sammarzano", "text": ""}
{"id": "1693941", "revid": "117224186", "url": "https://it.wikipedia.org/wiki?curid=1693941", "title": "Makassar", "text": "Makassar \u00e8 la capitale della provincia indonesiana del Sulawesi Meridionale. Gode dello statuto di municipalit\u00e0 (\"kota\").\nIl suo importante porto \u00e8 sede di numerosi scambi commerciali, specialmente con l'Australia; la citt\u00e0 possiede inoltre un'universit\u00e0 e un aeroporto. Le attivit\u00e0 industriali riguardano principalmente i settori alimentare, tessile e meccanico.\nDal 1971 al 1999, sotto il lungo regime del presidente Suharto, Makassar era stata ribattezzata Ujung Pandang.\nStoria.\nIl termine Makassar designa, insieme alla citt\u00e0, anche un'etnia omonima, che abita la regione circostante: un popolo di marinai, che, ai tempi del Regno di Gowa (dal nome del palazzo, oggi trasformato in museo, sito nella parte meridionale della citt\u00e0), avevano anche costruito una notevole potenza marittima, e raggiunsero, spesso, le coste settentrionali dell'Australia (da loro chiamata \"Marage\").\nPer un lungo periodo, infatti, lo Stato indipendente, visitato inizialmente dai navigatori portoghesi, aveva saputo conservare una sostanziale libert\u00e0 di commercio, concedendo ad ogni navigatore il diritto di commerciare in citt\u00e0.\nLa crisi coincise con il consolidamento del potere della Compagnia Olandese delle Indie Orientali, che aveva progressivamente sostituito i Portoghesi: essa desiderava imporre il proprio monopolio commerciale, specie nel commercio delle spezie, riuscendo, infine, nell'intento, nel 1667, quando, alleata del sultano di etnia bugis di Bon\u00e9, assal\u00ec e cattur\u00f2 Makassar, riducendolo ad uno scalo commerciale secondario (dal momento che l'intero sistema olandese era incentrato sull'emporio di Batavia).\nUna situazione che dur\u00f2 sino al 1848, allorch\u00e9 le venne concesso lo statuto di 'porto libero', sul modello della britannica Singapore.\nSociet\u00e0.\nReligione.\n\u00c8 sede di un arcivescovado cattolico. "}
{"id": "1693942", "revid": "768068", "url": "https://it.wikipedia.org/wiki?curid=1693942", "title": "Peperoni ripieni", "text": "I peperoni ripieni sono un piatto tipico della cucina di molti paesi.\nPreparazione.\nI peperoni, privati del picciuolo e dei semi, ma lasciati interi, vengono farciti con ripieni di vario tipo fra i quali: pangrattato, carne macinata, formaggio, olive, capperi, acciughe sotto sale, riso. Sono conditi con olio e poi infornati.\nUn'altra preparazione molto comune riguarda i peperoni tondi e di piccole dimensioni (dolci o piccanti). Dopo un lungo bagno in aceto bianco, vengono svuotati e farciti con un ripieno a base di tonno al naturale, acciughe sotto sale e capperi per essere poi conservati sott'olio.\nDiffusione.\nI peperoni ripieni sono diffusi in molti paesi, con varianti locali sulle modalit\u00e0 di cottura e sul tipo di ripieno. In Italia sono particolarmente apprezzati al sud, dove vengono consumati, a seconda della stagione, freddi o caldi. Tra le altre zone dove questa pietanza \u00e8 molto diffusa ci sono ad esempio i Balcani o l'America latina, dove si colloca la zona di origine del peperone. In varie ricette, come ad esempio quella della gemist\u00e0 (Grecia e paesi confinanti), al posto che i peperoni possono essere riempiti pomodori, zucchini o altre verdure."}
{"id": "1693945", "revid": "15166385", "url": "https://it.wikipedia.org/wiki?curid=1693945", "title": "Cicerchie", "text": ""}
{"id": "1693947", "revid": "2056951", "url": "https://it.wikipedia.org/wiki?curid=1693947", "title": "Zucchine alla scapece", "text": "Le zucchine alla scapece sono un piatto tipico della cucina napoletana.\nSebbene una vecchia paraetimologia faccia risalire il termine \"scapece\" al latino \"ex Apicio\", dal nome del presunto ideatore, in realt\u00e0 esso proviene dallo spagnolo escabeche, con cui ormai in diverse parti del mondo ci si riferisce al processo di marinatura nell'aceto.\nPreparazione.\nSi preparano friggendo zucchine piuttosto grandi tagliate a fette tonde e condendole con aceto, aglio e foglie di menta fresca.\nCuriosit\u00e0.\nIl piatto \u00e8 noto anche per essere citato in un film di Tot\u00f2: in \"Un turco napoletano\", infatti, il guappo Don Carluccio \"uomo di ferro\" (interpretato da Enzo Turco), stilando il contratto di nozze, elenca i \"piatti che non piacciono allo sposo\", tra cui appunto questo, che chiama col suo nome napoletano: \"cocozzielli alla scapece\"."}
{"id": "1693948", "revid": "1833487", "url": "https://it.wikipedia.org/wiki?curid=1693948", "title": "Delizia al limone", "text": " \nLa delizia al limone \u00e8 un dolce originario della pasticceria sorrentina, divenuto poi un dessert tipico della cucina napoletana.\nFu ideata dal pasticciere sorrentino Carmine Marzuillo nel 1978, ed \u00e8 una torta fatta con una base di pan di Spagna bagnato con uno sciroppo a base di limoncello, farcita e ricoperta di crema a base di limone.\nViene venduta in pasticceria sia come torta che in versioni monoporzione. La monoporzione ha spesso la forma di un seno (per esempio, a Procida): \u00e8 realizzata in coppe semisferiche; una volta riversata e ricoperta con la crema di limone, viene decorata con una fragolina di bosco posta in cima."}
{"id": "1693952", "revid": "120967297", "url": "https://it.wikipedia.org/wiki?curid=1693952", "title": "I Care 4 U (singolo)", "text": "I Care 4 U \u00e8 un brano R&amp;B della cantante statunitense Aaliyah, prodotto da Timbaland e scritto da Missy Elliott. Il brano \u00e8 stato composto ed inciso nel 1996 per l'album \"One in a Million\", ma non \u00e8 stato completato in tempo. \u00c8 stato quindi inserito 5 anni pi\u00f9 tardi nel terzo album della cantante, Aaliyah. Il brano \u00e8 stato pubblicato in Nord America come quarto e ultimo singolo tratto dall'album nel 2002, ed \u00e8 entrato nella top20 della Billboard Hot 100 e nella top5 della Billboard's Hot R&amp;B/Hip-Hop Songs.\nComposizione e testo.\nLa canzone \u00e8 stata prodotta da Timbaland e scritta da Missy Elliott, originariamente per il secondo album di Aaliyah, \"One In A Million\". Ma quando l'incisione della canzone \u00e8 stata completata, l'album ormai era stato masterizzato dall'etichetta, e non c'\u00e8 stata quindi possibilit\u00e0 di inserirlo nella track-listing. Ma il pezzo piaceva talmente alla cantante, che ha deciso di inserirlo cinque anni pi\u00f9 tardi nel suo terzo album, \"Aaliyah\". In un'intervista Aaliyah ha dichiarato che questa \u00e8 la sua canzone preferita tratta dall'album, per essere una ballata classica e senza tempo. Il sound classico del pezzo ha convinto molto positivamente la critica. Il testo \u00e8 narrato in prima persona da una donna che cerca di confortare l'uomo di cui \u00e8 innamorata, il quale ha appena subito una forte delusione d'amore con un'altra persona. La cantante si chiede se l'altra donna sia pazza a farlo soffrire in quella maniera, e gli dice di tenere duro e non mollare, e gli fa sapere che ci tiene immensamente a lui. Aaliyah ha particolarmente apprezzato il fatto che sia una donna a dire \"Non piangere. Asciugher\u00f2 le tue lacrime. Ti amo, dammi solo la possibilit\u00e0 di mostrartelo.\"\nVideo.\nQuesto \u00e8 il primo singolo della cantante a non avere un video in cui lei sia presente fisicamente. Il videoclip ufficiale del singolo \u00e8 stato diretto da Little X, il quale ha montato insieme delle scene di un anime giapponese, Macross Plus: la protagonista del video \u00e8 una sorta di spettro femminile, che si esibisce in'arena di fronte a una miriade di persone estasiate, e fluttua sopra di loro. Successivamente diviene un angelo luccicante che vola attraverso una citt\u00e0 lasciandosi dietro una scia di piccole piume.\nIl regista Little X \u00e8 apparso nel programma \"MuchVibe\" del canale musicale MuchMusic per lanciare in anteprima il video, il 21 dicembre 2002.\nRicezione.\nSenza l'aiuto di un video in cui fosse presente la cantante e di una forte promozione, il singolo \u00e8 diventata la terza hit postuma dell'artista. Il pezzo \u00e8 arrivato al numero 3 delle classifiche R&amp;B e al numero 16 della Hot 100, diventando la sua settima canzone in top20."}
{"id": "1693964", "revid": "180559", "url": "https://it.wikipedia.org/wiki?curid=1693964", "title": "Simeon Roksandi\u0107", "text": "\u00c8 ricordato come uno dei pi\u00f9 famosi scultori della Jugoslavia."}
{"id": "1693966", "revid": "599013", "url": "https://it.wikipedia.org/wiki?curid=1693966", "title": "Too Hood", "text": "Too Hood \u00e8 un brano R&amp;B della cantante statunitense Monica, scritto dall'artista insieme a Jermaine Dupri, Bryan Michael Cox e Harold Lilly e prodotto da Dupri e Cox. Il pezzo \u00e8 stato composto per l'album \"All Eyez on Me\" (uscito solo in Giappone) ed \u00e8 stato pubblicato nell'autunno del 2002 come promo-single dopo \"All Eyez on Me\". Successivamente \u00e8 stato inserito in una versione limitata con un CD bonus di \"After the Storm\". Non \u00e8 stato girato nessun videoclip per il brano.\nComposizione e testo.\nIl singolo \u00e8 un pezzo up-tempo che rispecchia le tipiche sonorit\u00e0 delle produzioni di Dupri. Nel testo della canzone Monica spiega a un ragazzo che cerca di corteggiarla che lei \u00e8 una ragazza troppo da ghetto per uno come lui, che \u00e8 troppo dolce e carino. La cantante si descrive come una ragazza tosta e autentica cresciuta nel ghetto, con i diamanti tra i denti e il fegato per camminare in quelle strade. Jermaine Dupri effettua una strofa rap in cui spiega come debba atteggiarsi un tipo da ghetto, e cita i marchi Prada, Gucci e Polo.\nRicezione.\nIl singolo \u00e8 stato pubblicato solo come download digitale e molto limitatamente come vinile, e non \u00e8 entrato in nessuna classifica principale di Billboard, diventando un insuccesso pi\u00f9 grande del singolo precedente e spingendo la cantante a tornare in studio per incidere nuove tracce per il suo terzo album.\nTracce.\nVinyl single"}
{"id": "1693985", "revid": "767487", "url": "https://it.wikipedia.org/wiki?curid=1693985", "title": "Wednesday Night Heroes", "text": "Wednesday Night Heroes \u00e8 una band hardcore punk proveniente da Edmonton, Canada. Il gruppo ha pubblicato il suo primo demo nel 1997 e nel 2001 il primo album \"The Wednesday Night Heroes\". Ad esso \u00e8 seguito, nel 2003, \"Superiority Complex\" anch'esso, come il precedente, con l'etichetta Longshot Music.\nIl 5 giugno del 2007 la band ha pubblicato il suo terzo lavoro, \"Guilty Pleasures\", che ha avuto un discreto successo sia dal punto di vista delle vendite che delle recensioni; \u00e8 stato infatti inserito al primo posto tra i migliori album punk rock del 2007 nella lista stilata dal sito punkmusic.about.com.\nConsiderati come una via di mezzo tra lo street punk e l'Oi! di band come Cockney Rejects, Sham 69 e Exploited e l'hardcore statunitense di Social Distortion, Minor Threat e Naked Raygun, gli Wednesday Night Heroes hanno ormai raggiunto una pi\u00f9 che discreta notoriet\u00e0."}
{"id": "1693987", "revid": "1494169", "url": "https://it.wikipedia.org/wiki?curid=1693987", "title": "Guilty Pleasures", "text": ""}
{"id": "1693988", "revid": "741864", "url": "https://it.wikipedia.org/wiki?curid=1693988", "title": "Ritmo di sant'Alessio", "text": "Il Ritmo di Sant'Alessio o Ritmo marchigiano su Sant'Alessio \u00e8 una vita agiografica in metrica del leggendario Sant'Alessio di Roma composta nel tardo XII secolo per la rappresentazione pubblica da un giullare anonimo. Costituisce una delle prime testimonianze della letteratura italiana.\nIl culto del santo fu principalmente promosso dai benedettini, a cominciare dall'Italia. Nel decimo secolo una vita greca fu adattata alla prosa latina. Nell'undicesimo secolo la sua leggenda, basata sulla versione latina, fu tradotta in francese antico come la \"Vie de Saint Alexis\". Pi\u00f9 tardi, nel XIII secolo, una seconda versione italiana, \"De vita Beati Alexii\", questa volta in dialetto lombardo, fu composta da Bonvesin de la Riva.\nIl Ritmo era conservato in un manoscritto del monastero benedettino di Santa Vittoria in Matenano, uno dei principali centri farfensi. Il codice \u00e8 ora nella Biblioteca Comunale di Ascoli Piceno, catalogato come XXV A. 51, c. 130 f. Secondo Bruno Migliorini \"\"Parecchi indizi confermano che l'autore del ritmo era della stessa regione da cui proviene la copia del poemetto, cio\u00e8 marchigiano\" e che \"le numerose oscillazioni di forma che si osservano nel testo del ritmo saranno in parte dovute alla copiatura, ma altre \u00e8 probabile siano mescidanze linguistiche dovute al giullare. Il quale di tanto in tanto adopera qualche verso intero o qualche parola in latino, parecchi latinismi e alcuni gallicismi\".\". Secondo il suo primo editore, Gianfranco Contini, il Ritmo \u00e8 composto in \"un koin\u00e9 dell'Italia centro-orientale, la cui capitale culturale era senza dubbio Montecassino\". Ha quindi molte affinit\u00e0 con il Ritmo cassinese: scritto nello stesso periodo nella stessa regione, metricamente e linguisticamente simile, di provenienza benedettina e giullaresco nello stile, progettato per un pubblico popolare e per delle rappresentazioni pubbliche.\nIl componimento, formato da 257 versi, ha uno schema metrico formato da lasse monorime composte da una serie di ottonari o novenari seguiti da una coppia di endecasillabi. Le discrepanze e le irregolarit\u00e0 nella prosodia possono essere attribuite al copista, ma anche ai numerosi latinismi e gallicismi. Cos\u00ec com'\u00e8, il Ritmo \u00e8 incompleto, fermandosi bruscamente nella narrazione, poco prima dell'arrivo dei servi di Euphemian a Edessa. Comprende la nascita, il matrimonio, le esortazioni di sua moglie, la fuga a Laodicea e gli inizi della sua vita da mendicante."}
{"id": "1693991", "revid": "1149807", "url": "https://it.wikipedia.org/wiki?curid=1693991", "title": "Gourry Gabriev", "text": " \u00e8 un personaggio della light novel, anime e manga \"Slayers\" di Hajime Kanzaka. Nel doppiaggio Mediaset viene chiamato Guido.\nPersonaggio.\nGourry Gabriev \u00e8 un abilissimo spadaccino. Dopo l'incontro con Lina si \u00e8 autoproclamato la sua guardia del corpo. Non ha una buona memoria e dimentica anche eventi di elevatissima importanza, proprio per questo Lina paragona il suo cervello a quello di una medusa.\nEgli ha ereditato la Spada di Luce dalla sua famiglia che si tramanda da generazione in generazione. Si dice che quell'arma abbia ucciso il demone Zanaffa. \u00c8 molto legato alla sua spada e non vuole cederla a Lina. Successivamente sacrifica la sua spada per farla tornare in vita. In seguito egli ottiene la Blast Sword.\nNella serie inizialmente accompagna Lina perch\u00e9 crede sia una bambina bisognosa di protezione. I due diventano molto amici e quando scopre che \u00e8 un'abilissima maga smette di trattarla da ragazzina.\nTra Gourry e Zelgadis vi \u00e8 una buona amicizia ed egli lo rispetta nonostante il suo aspetto da chimera.\nUno dei pochi personaggi di cui Gourry ricorda il nome \u00e8 Sylphiel, ma ci\u00f2 \u00e8 dovuto alla sua abilit\u00e0 in cucina, con lei ha un comportamento da fratello maggiore.\nZangulus diventa rivale dello spadaccino di luce dalla sua prima comparsa. Tra i due vi \u00e8 molto rispetto e alla fine di \"Slayers Next\" diventano grandi amici.\nPassato.\nGourry \u00e8 un mercenario e abilissimo spadaccino che all'inizio della serie televisiva ha circa 20 anni. Sebbene anch'egli sia molto presente (infatti lo troviamo nel manga, nei romanzi e nell'anime) di lui e del suo passato si sa ben poco: si vocifera che venga dall'impero di Elmekia da una famiglia benestante ma si pu\u00f2 presumere che fin da bambino abbia vissuto a Sairaag visto che proprio lui lo afferma in una puntata.\nSi sa che ha una nonna e un fratello. Nella sua famiglia ci furono delle dispute su chi dovesse ereditare la \"Spada di luce\" e ci\u00f2 non interessava a Gourry. Per fermare il conflitto scapp\u00f2 di casa con la spada e da allora divenne un mercenario.\nPresente.\nIl suo incontro con Lina Inverse \u00e8 del tutto casuale visto che la \"salva\" da una banda di briganti credendola una povera fanciulla indifesa e anche se successivamente si accorger\u00e0 che la ragazza non \u00e8 per niente una povera bambina come credeva, decider\u00e0 ugualmente di accompagnarla nelle sue avventure come guardia del corpo non retribuita.\nTecnica.\nGourry \u00e8 un abilissimo spadaccino, nonostante non sia in grado di utilizzare incantesimi, si dimostra ugualmente molto affidabile nei combattimenti, soprattutto grazie alla sua Spada di Luce (Hikari no Ken o Gorun Nova) che la sua famiglia si tramanda da generazioni. \u00c8 proprio perch\u00e9 Lina vuole la sua spada che se lo porta dietro anche se poi tra i due nascer\u00e0 una profonda amicizia che non si trasformer\u00e0 in amore.\nEgli non utilizza subito i poteri della propria spada, combattendo con una comune lama inserita nell'elsa. Tramite l'utilizzo di un ago, o semplicemente smontando la lama, Gourry risveglia il vero potere della sua arma, creando cos\u00ec la vera Spada di Luce.\nLa luce che fuoriesce dall'elsa prende forma di una lama, con i caratteristici suoni delle spade laser di \"Star Wars\".\nHajime Kanzaka ha dichiarato che Gourry possiede un'abilit\u00e0 magica e sarebbe quindi in grado di lanciare incantesimi dalla potenza distruttiva simile a quella di Lina. A causa della sua debole memoria tuttavia si rende inutile nel campo della magia, poich\u00e9 non in grado di memorizzare le formule.\nAccoglienza.\nGourry Gabriev ha ricevuto il premio Anime Grand Prix della rivista \"Animage\" come miglior eroe maschile del 1996 e 1997, classificandosi rispettivamente al decimo e all'ottavo posto. Nate Ming di Crunchyroll not\u00f2 Gourry per \"essere il personaggio pi\u00f9 stupido in assoluto di tutto \"Slayers\" (e forse di tutta la storia degli anime)\". Caitlin Donovan di \"The Mary Sue\" afferm\u00f2 Lina \"e il suo interesse amoroso Gourry sono piuttosto forti come inversione dei tipici tropi di genere sh\u014dnen, poich\u00e9 afferma apertamente che il suo unico obiettivo nella vita \u00e8 stare con lei e aiutarla mentre fa le sue cose\". Michael Toole di Anime News Network incluse \"la storia d'amore strana e imbarazzante tra Lina e Gourry\" tra i punti migliori della serie. Nel 2013, Chris Homer di The Fandom Post ha classificato la relazione tra Lina e \"un adorabile bue muto\" Gourry come la 35\u00aa coppia migliore di tutti gli anime."}
{"id": "1693994", "revid": "339392", "url": "https://it.wikipedia.org/wiki?curid=1693994", "title": "Zelgadis Greywords", "text": ""}
{"id": "1693997", "revid": "120636301", "url": "https://it.wikipedia.org/wiki?curid=1693997", "title": "Camaldoli (Campagna)", "text": "Camaldoli \u00e8 una frazione di Campagna in provincia di Salerno (Campania). Ha una popolazione di 258 abitanti secondo il censimento del 2011.\nGeografia fisica.\nSi sviluppa a 355 metri di altitudine, in zona collinare fra le propaggini meridionali del Monte Nero, il fiume Sele e il fiume Trigento. \u00c8 attraversata dalla Strada statale 91 della Valle del Sele e dalla SP153.\nStoria.\nDenominata in origine S. Abbondio, prende nome da un cenobio camaldolese ivi edificato. Sorta probabilmente nel XVI secolo si \u00e8 ulteriormente sviluppata con la costruzione della strada statale 91 della Valle del Sele, rendendola luogo di passaggio obbligatorio per i collegamenti fra Campagna e i comuni dell'alto Sele. A seguito del terremoto dell'Irpinia del 1980 ha subito una totale distruzione degli edifici civili e l'abbattimento della chiesa di Santa Maria Domenica edificata negli anni cinquanta.\nEconomia.\nLa principale risorsa \u00e8 la coltivazione e la produzione dell'olio di oliva Colline Salernitane (DOP).\nCentrali eoliche.\nNelle localit\u00e0 Piano del Cornale e Serra Lunga sono in fase di costruzione, tre centrali eoliche:"}
{"id": "1694001", "revid": "15756", "url": "https://it.wikipedia.org/wiki?curid=1694001", "title": "Galdo (Campagna)", "text": "Galdo \u00e8 una frazione di Campagna in provincia di Salerno.\nGeografia fisica.\nL'abitato si sviluppa in zona pianeggiante, fra il Quadrivio, le localit\u00e0 Pezzarotonda, Rufigliano e il fiume Tenza lungo la SP 38 e la SP 235.\nStoria.\nIl toponimo deriva dal termine germanico \"wald\" indicante la presenza di un bosco. L'abitato \u00e8 nato presumibilmente alla fine del 1800 a seguito dell'importanza della SP 38 che collega la Strada statale 91 della Valle del Sele con la Strada statale 19 delle Calabrie. Tale provinciale 38, ha collegato Campagna e tutte le sue frazioni allo svincolo autostradale sulla A3 Salerno-Reggio Calabria (posto in localit\u00e0 Rufigliano), alla zona di insediamenti artigianali e alla stazione di Campagna sulla linea Salerno-Potenza.\nMonumenti e luoghi d'interesse.\nNon presenta alcun luogo di interesse storico. Antiche fattorie presenti nelle vicinanze sono state demolite a seguito del terremoto dell'Irpinia del 1980.\nEconomia.\nLe principali risorse sono la coltivazione e la produzione dell'olio di oliva Colline Salernitane (DOP), l'allevamento bovino e la produzione casearia. Sono presenti diverse attivit\u00e0 di ristorazione."}
{"id": "1694006", "revid": "33689", "url": "https://it.wikipedia.org/wiki?curid=1694006", "title": "Lanfranco Cigala", "text": "Come molti italiani colti del suo tempo - varr\u00e0 la pena di ricordare il veneziano Bartolomeo Zorzi, il marchese Alberto Malaspina dei signori di Lunigiana e il pi\u00f9 famoso Sordello da Goito tanto ammirato da Dante -, Lanfranco scelse di comporre opere poetiche in occitano. Ci restano trentadue suoi componimenti, che hanno per tema le crociate, l'eresia, il potere temporale del Papato, la pace nella Cristianit\u00e0 e la fedelt\u00e0 in amore (tra i quali si ricorda un compianto per la morte di Berlenda, scritto \"in uno stile composto ed elegante\"). Lanfranco si ricollega ad una vasta tradizione di \"trovatori\" che esprimevano in versi la delusione dei cristiani per il modo in cui il Papato e i grandi signori di quel tempo conducevano le crociate in Oriente.\nTra le trentadue composizioni rimaste di Lanfranco si trovano:\nConosciamo anche nove \"tenzones\" composte insieme ad altri trovatori: quattro con Simone Doria e una con Jacme Grils, una con Guilleuma de Rosers, una con Lantelm, una con Rubaut e una con un altrimenti ignoto \"Guilhem\".\nBiografia.\nLanfranco viene per la prima volta menzionato nel 1235 come \"iudex\" (giudice). Nel 1241, lo troviamo nelle vesti di ambasciatore della Repubblica di Genova alla corte di Raimondo Berengario IV di Provenza, dove probabilmente incontra Bertran d'Alamanon. Nel 1248, \u00e8 a Ceuta per una spedizione mercantile. Lo troviamo menzionato per l'ultima volta in un documento datato 16 marzo 1257, mentre la sua morte viene registrata il 24 settembre del 1258. Contrariamente alla leggenda, non risulta che sia stato assassinato a Monaco nel 1278.\nPoesia religiosa.\nLanfranco si mostrava critico verso la politica del papato in merito alle crociate e sostenitore della crociata albigese. Facendo eco alla dichiarazione di papa Innocenzo III riguardo al fatto che i catari fossero peggiori dei saraceni (1208), nel suo componimento poetico \"Si mos chans fos de joi ni de solatz\" (diretto al Conte di Provenza, allora Carlo d'Angi\u00f2), Lanfranco scrive:\nQuesto componimento venne scritto immediatamente dopo la perdita di Gerusalemme da parte dei Mamelucchi nel 1244 e in concomitanza con l'ultimo sollevamento albigese. In modo pi\u00f9 sicuro, pu\u00f2 essere datato tra l'agosto del 1244 e il 17 luglio del 1245. Lanfranco d\u00e0 la colpa della perdita di Gerusalemme alla mancanza di convivenza pacifica tra gli stati cristiani, requistito fondamentale per ottenere successo in Oriente. Anche se rifiuta esplicitamente di far ricadere la colpa sull'imperatore (Federico II) o sul papa (Innocenzo IV), le sue ultime parole rappresentano un attacco alla politica papale in quanto rivolta a condurre una guerra per puro tornaconto.\nIn un altro componimento, \"Quan vei far bon fag plazentier\", scritto all'inizio del 1248, Lanfranco lamenta la imminente caduta del Cristianesimo proponendo la metafora del Sepolcro, che i saraceni, egli dice, hanno gi\u00e0 distrutto. Il Cristianesimo, dunque, era condannato senza possibilit\u00e0 di essere recuperato, poich\u00e9 esso \u00e8 gi\u00e0 stato abbattuto dagli infedeli. Questa metafora estrema faceva solo parte, tuttavia, del desiderio di Lanfranco di incoraggiare la pace tra i cristiani onde cercare di far sopravvivere la loro religione.\nTra le canzoni (\"cansos\") religiose di Lanfranco ve ne sono tre su temi mariani, la pi\u00f9 importante delle quali \u00e8 \"Gloriosa sainta Maria\".\nPoesia d'amore.\nSecondo alcuni critici, vi sarebbero nell'opera di Lanfranco elementi che lasciano presagire il \"dolce stil novo\", come quando scrive nella sua poesia \"Quant en bon luec\" oppure \"ques amors pren en lejal cor naissenza\" (l'amor prende in leal cor nascita). La sua poesia idealizza la donna ed enfatizza il bisogno di fedelt\u00e0. In un altro componimento poetico, Lanfranco commemora la contessa defunta di Este cos\u00ec:\nTra le signore (\"dompnas\") celebrate da Lanfranco nelle sue poesia c'\u00e8 una Berlenda e una \"de Villafranca\", soprannome con il quale il poeta compone molti giochi di parole, come in \"Tan franc cors de dompn'ai trobat\". Quest'ultima donna potrebbe essere stata Alasia, figlia di Guglielmo Malaspina. Il solo \"planh\" di Lanfranco, che lui definisce \"chan-plor\", viene composto per una signora chiamata Luresana e comincia con il verso \"Eu non chant ges per talan de chantar\".\nNei \"Flores novellarum\" di Francesco da Barberino, una raccolta di \" questioni d'amore\", si trova una breve biografia di Lanfranco in cui il trovatore \u00e8 sollevato dai \"doveri di ospitalit\u00e0\" e dalle \"richieste di prestare servizio a una signora\". Questa novella \u00e8 presa come un esempio della data precoce in cui la scena viene trasferita \"dalla strada all'anima umana.\"\nAltre composizioni.\nNel luglio del 1245 Lanfranco scrive un violento \"sirventes\" che inizia con il verso \"Estier mon grat mi fan dir vilanatge\" nel quale attacca Bonifacio II del Monferrato. Una composizione pi\u00f9 disimpegnata \u00e8 \"Escur prim chantar e sotil\", in cui viene difeso lo stile del trobar leu."}
{"id": "1694009", "revid": "287204", "url": "https://it.wikipedia.org/wiki?curid=1694009", "title": "Norma Barbolini", "text": "Biografia.\nFrequent\u00f2 la scuola elementare a Sassuolo e, alla morte del padre, per necessit\u00e0 economiche inizi\u00f2 a lavorare come operaia ceramista. Nell'ottobre 1941 partecip\u00f2 ad uno sciopero nella fabbrica dove lavorava (Ceramica Marazzi) per protestare contro le razioni di cibo ritenute insufficienti e, a causa di ci\u00f2, venne licenziata.\nQuando, il 7 novembre 1943, il fratello Giuseppe Barbolini si un\u00ec alla Resistenza in montagna con altri partigiani, lei lo segu\u00ec e partecip\u00f2 alla Resistenza prima come staffetta poi come partigiana combattente. Nel 1944, durante uno scontro con i nazifascisti a Cerr\u00e9 Sologno, Giuseppe Barbolini rimase ferito e lei lo sostitu\u00ec nel comando della I Divisione Partigiana \"Ciro Menotti\" (detta Brigata Barbolini) portando a termine la battaglia con successo. Su lei e suo fratello pendeva una taglia di 400.000 lire. \nNel dopoguerra torn\u00f2 al suo lavoro in fabbrica. Per il suo impegno nella Resistenza le fu riconosciuto il grado di capitano dell'esercito italiano e ricevette la medaglia d'argento al valor militare. Nel 1946 divent\u00f2 assessore del comune di Sassuolo. \u00c8 stata iscritta al Partito comunista italiano.\nTrasferitasi a Modena, fece parte del Comitato provinciale dell'ANPI, partecip\u00f2 attivamente all'Unione Donne Italiane e divenne funzionaria del Sindacato provinciale e nazionale ceramisti, affiliato alla Cgil.\nUna sua intervista \u00e8 disponibile all'interno del film documentario \"La donna nella Resistenza\" di Liliana Cavani del 1965.\nOnorificenze.\nRiconoscimenti.\nLe \u00e8 stato intitolato un parco a Sassuolo."}
{"id": "1694010", "revid": "28592", "url": "https://it.wikipedia.org/wiki?curid=1694010", "title": "Monticelli (Olevano sul Tusciano)", "text": ""}
{"id": "1694012", "revid": "28592", "url": "https://it.wikipedia.org/wiki?curid=1694012", "title": "Ariano (Olevano sul Tusciano)", "text": ""}
{"id": "1694014", "revid": "254059", "url": "https://it.wikipedia.org/wiki?curid=1694014", "title": "Bartolomeo Zorzi", "text": "Biografia.\nDi Zorzi si sa che svolse la sua attivit\u00e0 a Venezia fra il 1260 e il 1290. Era un mercante e durante un suo viaggio a Costantinopoli fin\u00ec in prigione a Genova, 1266 al 1273, dove compose opere usando lo stile tenzone.\nTrov\u00f2 la morte in Grecia quando era castellano della fortezza di Corone. Delle sue opere poetiche ci sono pervenute tredici canzoni di carattere amoroso, due canzoni dedicate alla Vergine, e tre sirventesi di argomento politico, tra i quali un compianto per la morte di Corradino di Svevia.\nEsempi della sua opera:"}
{"id": "1694019", "revid": "72396", "url": "https://it.wikipedia.org/wiki?curid=1694019", "title": "Protocollo informatico", "text": "Il legislatore definisce protocollo informatico come \"l'insieme delle risorse di calcolo, degli apparati, delle reti di comunicazione e delle procedure informatiche utilizzati dalle amministrazioni per la gestione dei documenti\", ovvero, tutte le risorse tecnologiche necessarie alla realizzazione di un sistema automatico per la gestione elettronica dei flussi documentali.\nOgni sistema di protocollo informatico, che si intenda adottare o realizzare, deve ottemperare a specifiche indicazioni riportate nel Testo unico in materia di documentazione amministrativa (DPR 28 dicembre 2000, n\u00ba 445), che inoltre individua nella figura del responsabile del servizio per la tenuta del protocollo informatico, della gestione dei flussi documentali e degli archivi il referente principale di ogni organizzazione della pubblica amministrazione.\nNell'ottobre 1998 il Capo dello Stato ha emanato un regolamento con le norme per la gestione del protocollo informatico da parte delle amministrazioni pubbliche, specificando che entro cinque anni, a partire dal primo gennaio 1999, le Pubbliche Amministrazioni avrebbero dovuto provvedere a realizzare o revisionare dei sistemi informativi automatizzati finalizzati alla gestione del protocollo informatico e dei procedimenti amministrativi in conformit\u00e0 al regolamento pubblicato sulla Gazzetta Ufficiale del 14 dicembre 1998 ed alle disposizioni della legge 31 dicembre 1996 numero 675, nonch\u00e9 dell'articolo 15 comma 2 della legge 15 marzo 1997 numero 59, e dei relativi regolamenti di attuazione.\nCon il protocollo informatico ci sono molte altre funzionalit\u00e0 connesse alla ricerca, all'identificazione dell'ufficio di assegnazione e all'ufficio che lavora il documento. C'\u00e8 inoltre la possibilit\u00e0 di accludere il fascicolo, virtuale, naturalmente e sono comprese tutte le funzioni di scambio delle informazioni e di ricerca che il protocollo cartaceo non consente.\nDal protocollo cartaceo si pu\u00f2 sapere quando un documento \u00e8 arrivato, chi l'ha spedito e viceversa quando \u00e8 stato inviato e a chi. Con il protocollo informatico sono invece previste anche le funzioni di classificazione, non solo in funzione all'oggetto, ed \u00e8 inoltre possibile ottenere la reportistica, per esempio sul tempo che intercorre tra la registrazione e la classificazione, sui segmenti procedurali in ritardo, pu\u00f2 essere individuata una sofferenza temporale e conoscere quanti sono gli atti elaborati dai singoli elementi dell'unit\u00e0 organizzativa, consentendo quindi di rimodulare i carichi di lavoro.\nLa protocollazione non \u00e8 una funzione a s\u00e9 stante e non \u00e8 la segnatura sul foglio con il numero progressivo, ma \u00e8 l'inizio di un procedimento amministrativo: si protocollano tutti i documenti che hanno un contenuto di procedimento e pertanto deve trattarsi di una funzione diffusa. Non ha senso l'esistenza di uffici di protocollo; si protocolla all'interno dell'unit\u00e0 organizzativa, magari affidando a una persona l'incarico di protocollare - questo non \u00e8 escluso - eliminando comunque i tempi di attesa che si avevano con il passaggio del documento bollato dall'ufficio di protocollo a quello di competenza.\nA livello attuativo, infine, si presentano alcuni fattori di criticit\u00e0, principalmente riassumibili in uno di carattere organizzativo, dove l'unica leva \u00e8 quella della sensibilizzazione del personale, perch\u00e9 questi progetti funzionano esclusivamente se c'\u00e8 accettazione e condivisione degli obiettivi, mentre l'altro \u00e8 inerente alle infrastrutture informatiche. Per ci\u00f2 che riguarda le infrastrutture \u00e8 essenziale un discorso di connettivit\u00e0 alla rete, considerando che un'installazione web non richiede molte risorse."}
{"id": "1694033", "revid": "119713063", "url": "https://it.wikipedia.org/wiki?curid=1694033", "title": "Non si sa come", "text": "Non si sa come \u00e8 un dramma in tre atti scritto da Luigi Pirandello nel 1934. Ispirato dalle novelle \"Nel gorgo\" (1913), \"Cinci\" (1932) e \"La realt\u00e0 del sogno\" (1914), ed ideato per essere interpretato dall'attore austriaco di origini italo-albanesi Alessandro Moissi, che per\u00f2 mor\u00ec il 23 marzo 1935, prima della messa in scena che avvenne con la Compagnia Ruggero Ruggeri il 13 dicembre 1935 al Teatro Argentina di Roma.\nTrama.\nQuello del Conte Daddi \u00e8 un \"delitto\" che tutti noi, in forma pi\u00f9 o meno grave abbiamo compiuto. Quante volte ci si \u00e8 rimproverati di un atto irriflesso, di cui percepivamo le conseguenze e che pure abbiamo compiuto? E da quell'atto, sul momento senza un preciso senso, ne sono venuti esiti che segnano la vita per sempre. Perch\u00e9 l'abbiamo fatto? Chi o cosa ci ha spinto a farlo? Non sono stato io a decidere con piena volont\u00e0 eppure io ne pago le conseguenze. Ci sono dunque due io dentro di noi ed uno \u00e8 nemico dell'altro.\nIl conte Romeo Daddi, personaggio serio e rispettabile, \u00e8 molto innamorato della moglie ed \u00e8 buon amico di Giorgio Vanzi, eppure gli accade di tradire l'amicizia e la moglie con Ginevra, amica di famiglia e moglie di Vanzi.\nNon \u00e8 stato, il suo, un innamoramento, di cui potrebbe anche giustificarsi, ma un atto istintivo che, \"non si sa come\", l'ha portato a fare quello che ha fatto.\nAvviene un doloroso chiarimento tra i protagonisti del dramma durante il quale Romeo Daddi ricorda un altro delitto, questo s\u00ec delitto, compiuto da ragazzo. Da una sciocca lite con un ragazzo, come tante ne avvengono per \"futili motivi\", come specifica quella legge che poi severamente ti condanna, lo aveva colpito con una pietra uccidendolo.\nIl racconto di Romeo \u00e8 allucinante: il ragazzo giaceva morto con la testa fracassata ai suoi piedi, eppure lui non si sentiva colpevole; tutto era avvenuto come in un incubo, in una specie di delirio dove il protagonista del fatto non era lui, che se ne era tornato tranquillamente a casa.\nAdesso, ripensandoci, anche quello che \u00e8 avvenuto con Ginevra \u00e8 stato come un sogno di cui si percepisce la realt\u00e0 solo quando si torna in se stessi.\nEd ora quella situazione si \u00e8 ripetuta: questo, come il primo, \u00e8 un delitto \"innocente\", compiuto per istinto eppure, se si vuole ricostruire qualcosa dalle macerie che si sono provocate, bisogna tuttavia assumersene la responsabilit\u00e0: si deve essere chiamati a rispondere anche delle azioni di quell'io che talora ci sovrasta e ci trascina.\nBisogna cercare la punizione anche se non ci si sente colpevoli: il conte far\u00e0 in modo che il suo amico Giorgio lo uccida, anche lui senza volerlo, \"non si sa come\"."}
{"id": "1694037", "revid": "121624262", "url": "https://it.wikipedia.org/wiki?curid=1694037", "title": "Lazzaro (Pirandello)", "text": "Lazzaro \u00e8 un'opera teatrale che fa parte dell'ultima produzione letteraria di Luigi Pirandello. Essa si rif\u00e0 al mito come ne \"La nuova colonia\" e ne \"I giganti della montagna\". La composizione del dramma risale al 1928. Fu rappresentata in Italia la prima volta a Torino nel dicembre del 1929 con la Compagnia di Marta Abba.\nTrama.\nPer la prima ed ultima volta Pirandello affronta l'argomento religioso esplicitamente e lo fa in un mito, inserito in un tema pi\u00f9 ampio, che si ritrova in tanti drammi precedenti: lo scontro di due culture, una materna, istintiva e vitalistica e l'altra paterna che in questo dramma assume il significato di trascendenza, di religione dogmatica e autoritaria.\nI contrasti tra Diego e Sara, marito e moglie, soprattutto per quanto riguarda l'educazione dei figli Lucio e Lia, portano inevitabilmente alla loro separazione.\nSara se ne va in una casa di campagna dove si innamora del fattore Arcadipane e inizia con lui una vita tutta spontanea e naturale senza remore sociali o religiose. Diego, portatore di una fede negativa, dogmatica e severa s'incarica della educazione dei figli mandando Lucio in seminario e Lia ad un convento di suore dove si ammala perdendo l'uso di una gamba.\nIl dramma si origina nel momento in cui Lucio si rifiuta di diventare prete, opponendosi al padre che per la violenta reazione che segue alla decisione del figlio, accidentalmente muore.\nUna miracolosa iniezione del dottore Gionni per\u00f2 lo riporta in vita. Novello Lazzaro, Diego scopre che nell'aldil\u00e0 c'\u00e8 il nulla: non sono previsti n\u00e9 compensi n\u00e9 punizioni, e tutte le rinunce che egli ha fatto per conquistarsi il Paradiso non servono a niente.\nSe prima del suo ritorno in vita aveva dunque sopportato il tradimento della moglie, ora potr\u00e0 finalmente sfogare la sua rabbia e vendicarsi ferendo Arcadipane.\nSar\u00e0 Lucio a fare da tramite tra la fede persa del padre e la vita tutta naturale della madre. Il Dio immanente di Pirandello, che eternamente vive nell'\u00abeterno presente della vita\u00bb fa infatti in modo che Lucio si dedichi alla vita religiosa, salvando il padre e guarendo miracolosamente la sorella."}
{"id": "1694043", "revid": "36426", "url": "https://it.wikipedia.org/wiki?curid=1694043", "title": "Arcivescovo di New York", "text": ""}
{"id": "1694047", "revid": "14691", "url": "https://it.wikipedia.org/wiki?curid=1694047", "title": "Priorit\u00e0 di diaframmi", "text": ""}
{"id": "1694049", "revid": "56620", "url": "https://it.wikipedia.org/wiki?curid=1694049", "title": "Bivio (Palomonte)", "text": ""}
{"id": "1694052", "revid": "729019", "url": "https://it.wikipedia.org/wiki?curid=1694052", "title": "Armenische Legion", "text": "Legione armena (tedesco: Armenische Legion) era il nome col quale era noto l'812\u00ba Battaglione Armeno, unit\u00e0 formata da effettivi stranieri e combattente a fianco dell'esercito tedesco durante la seconda guerra mondiale. Inquadrata nell'Ost-Bataillon, essa era composta interamente di volontari, per lo pi\u00f9 ex-prigionieri di guerra armeni provenienti dalle fila dell'Armata Rossa. Suo teatro di operazione fu prima la Polonia e poi da settembre 1943 Italia e Slovenia.\nIl suo comandante fu Drastamat Kanayan."}
{"id": "1694053", "revid": "729019", "url": "https://it.wikipedia.org/wiki?curid=1694053", "title": "Azerbajdzansche Legion", "text": "L'Aserbaidschanische Legion (in italiano \"Legione azera\") fu una delle unit\u00e0 straniere della Wehrmacht che combatterono a fianco dell'esercito tedesco nella seconda guerra mondiale inquadrata nell'Ost-Bataillon. Teatro di operazione della Legione azera fu prima la Polonia e poi, dal settembre 1943, l'Italia e la Slovenia.\nLa Legione azera venne formata nel dicembre 1941 come \"Kaukasische-Mohammedanische Legion\" (\"Legione Musulmana del Caucaso\") e fu riorganizzata nel 1942 in due legioni separate, la Legione del Caucaso settentrionale e la Legione azera. Fu costituita principalmente da ex prigionieri di guerra azeri, ma anche da volontari di altri popoli della zona. Fece parte della Ostlegionen e fu usata per formare la \"162\u00b0 (Turkistan) Infanterie-Division\" della Wehrmacht nel 1943. Pi\u00f9 tardi, alcuni azeri si arruolarono nelle formazioni volontari azere delle Waffen SS.\nFacevano parte dell'Azerbajdzansche Legion anche:\nMolti azeri si arruolarono nella legione nella speranza di liberare l'Azerbaijan dai sovietici. Un soldato azero che venne catturato disse ai tedeschi che era antinazista e antibolscevico, e che voleva solo un'opportunit\u00e0 di liberare la propria patria."}
{"id": "1694056", "revid": "339392", "url": "https://it.wikipedia.org/wiki?curid=1694056", "title": "Amelia Wil Tesla Saillune", "text": ""}
{"id": "1694058", "revid": "125652770", "url": "https://it.wikipedia.org/wiki?curid=1694058", "title": "Santa Cecilia (Eboli)", "text": "Santa Cecilia, comunemente chiamata Bivio Santa Cecilia, \u00e8 una frazione di Eboli, in provincia di Salerno.\nGeografia fisica.\nSi sviluppa a 17 metri di altitudine s.l.m., al centro della piana del Sele e all'intersezione della Strada statale 18 Tirrena Inferiore con la Strada Provinciale 30. Conta 1.580 abitanti secondo il censimento del 2001. \u00c8 attraversata dalla Ferrovia tirrenica Meridionale nel tratto Battipaglia Agropoli, il pi\u00f9 importante collegamento da nord a sud inaugurato il 4 giugno 1883.\nStoria.\nLa localit\u00e0 si trova presso l'innesto della strada Aversana con la Provinciale 30 nei pressi dell'Istituto Orientale di Napoli. L'urbanizzazione prende piede negli anni sessanta nei pressi dell'incrocio tra la Statale 18 e la Provinciale 30. Nel corso degli anni ha subito un notevole sviluppo, attirando popolazioni da comuni limitrofi data la strategica posizione.\nEconomia.\nL'agricoltura \u00e8 l'attivit\u00e0 principale: numerose sono le aziende di coltivazione ma anche di trasformazione (carciofi, fragole, frutta e ortaggi). Un peso rilevante ha il settore della produzione e della vendita della mozzarella di bufala campana. Lungo la Provinciale e la Statale sono presenti numerose attivit\u00e0 commerciali."}
{"id": "1694059", "revid": "729019", "url": "https://it.wikipedia.org/wiki?curid=1694059", "title": "Georgische Legion", "text": "La legione georgiana (in tedesco: Georgische Legion, in georgiano: \u10e5\u10d0\u10e0\u10d7\u10e3\u10da\u10d8 \u10da\u10d4\u10d2\u10d8\u10dd\u10dc\u10d8, k'artuli legioni) \u00e8 stata un'unit\u00e0 della Wehrmacht durante la seconda guerra mondiale, composta da soldati di etnia georgiana. Al suo interno erano presenti emigrati e prigionieri di guerra, il cui scopo era quello di far s\u00ec che la Georgia diventasse indipendente dall'Unione Sovietica. Alcuni componenti della legione finirono sotto il controllo delle Waffen-SS.\nRispetto agli appartenenti ad altre etnie presenti in Unione Sovietica, i georgiani inizialmente ebbero un trattamento di favore da parte dei tedeschi. Questo perch\u00e9 i georgiani erano classificati come ariani, ed anche perch\u00e9 diversi accademici georgiani, come Alexander Nikuradse e Michael Achmeteli, erano consulenti dei leader nazisti come Alfred Rosenberg.\nLa percezione dei georgiani, comunque, inizi\u00f2 a peggiorare alla luce di una serie di defezioni e della crescente paranoia di Hitler. Questi non aveva fiducia nei georgiani perch\u00e9: \"I georgiani non sono turchi, piuttosto una tipica trib\u00f9 caucasica, probabilmente con del sangue nordico al loro interno...Gli unici che considero essere affidabili sono i puri musulmani, il che significa le reali nazioni turche.\" Hitler presuppose che, essendo Stalin di etnia georgiana, ed essendo la RSS Georgiana autonoma, i georgiani sarebbero stati pi\u00f9 vicini all'Unione Sovietica che alla Germania nazista.\nVenendo messi davanti alla difficilissima scelta tra Hitler ed il brutale regime di Stalin, i membri della legione spesso subirono un destino terribile. \u00c8 noto infatti che durante la rivolta georgiana di Texel, centinaia di georgiani furono uccisi dai nazisti. Quelli che riuscirono a sopravvivere, furono fatti forzatamente rimpatriare in Unione Sovietica e condotti nei Gulag su ordine di Stalin.\nStoria.\nL'unit\u00e0 fu formata durante la seconda guerra mondiale da emigrati georgiani che si erano stabiliti in Europa occidentale dopo l'invasione sovietica della Georgia nel 1921 e dai prigionieri di guerra georgiani che preferirono combattere per la Germania piuttosto che perire nei campi di prigionia tedeschi.\nLa Germania nazista invase l'Unione Sovietica nel giugno del 1941, sebbene non avessero mai raggiunto la RSS Georgiana. La legione georgiana fu formata ufficialmente nel dicembre 1941. I georgiani furono addestrati in Ucraina occidentale e divennero operativi nell'autunno del 1942. Almeno 30.000 georgiani servirono nella legione durante la seconda guerra mondiale. I georgiani servirono in 13 battaglioni, ognuno composto da 800 uomini, a sua volta ciascuno diviso in 5 compagnie, tutte inquadrate nell'Ost-Bataillon. Le formazioni militari georgiane erano comandate da Shalva Maglakelidze, Michel-Fridon Zulukidze, Col. Solomon Nicholas Zaldastani e da altri ufficiali provenienti dalla vecchia Repubblica Democratica di Georgia. \nLa creazione dell'unit\u00e0 fu largamente ostacolata dall'intervento di Alfred Rosenberg. Hitler era molto sospettoso dei georgiani e di altri battaglioni di provenienza sovietica. Ci\u00f2 specialmente in seguito a diverse defezioni commesse da parte di soldati georgiani della Wehrmacht che si unirono a movimenti di resistenza di tutta Europa, specialmente in Italia e Francia. Nonostante questi sospetti, Alexander Nikuradze, Michael Achmeteli ed altri accademici georgiani, con un'ottima reputazione in Germania, riuscirono a garantire ai propri connazionali trattamenti di favore da parte del Reich.\nCome risultato della sfiducia di Hitler verso gli \"Ost-Bataillon\", alcuni battaglioni georgiani furono trasferiti sul fronte occidentale, pi\u00f9 precisamente nei territori occupati dei Paesi Bassi. A seguito dello sbarco in Normandia, con gli Alleati che si dirigevano verso la Germania, l'822 Battalion di stanza nell'isola olandese di Texel, s\u00ec ribell\u00f2 ai tedeschi. La battaglia che ne risult\u00f2, la rivolta georgiana di Texel, iniziata il 5 aprile 1945, si concluse solo il 20 maggio. Tale evento \u00e8 ricordato come l'ultima battaglia combattuta sul suolo europeo. \nIn base agli accordi stretti tra gli Alleati, tutti i cittadini sovietici furono fatti rimpatriare in Unione Sovietica. I sovietici trattarono tutti coloro che avevano indossato le uniformi della Wehrmacht come traditori. Furono puniti al loro ritorno in patria, con molti esiliati nei gulag in Siberia ed in Asia centrale."}
{"id": "1694063", "revid": "117472293", "url": "https://it.wikipedia.org/wiki?curid=1694063", "title": "Nordkaukasische Legion", "text": "La Nordkaukasische Legion (Legione Nordcaucasica in lingua italiana) era un'unit\u00e0 combattente a fianco dell'esercito tedesco nella seconda guerra mondiale. Composta interamente di volontari , venne costituita il 5 agosto 1942 a Radom. \nVenne sciolta nel 1943, ed i suoi effettivi contribuirono a costituire la 162. (Turkistan) Infanterie-Division."}
{"id": "1694065", "revid": "155634", "url": "https://it.wikipedia.org/wiki?curid=1694065", "title": "Judo ai Giochi della XXVIII Olimpiade - 66 kg maschile", "text": "La Categoria 66 kg (conosciuta anche come Pesi mezzo-leggeri) \u00e8 stata la seconda categoria di peso alle Olimpiadi di Atene 2004. Hanno partecipato 32 atleti. Le gare si sono svolte il 15 agosto.\nRipescaggi.\nGli atleti eliminati dai 4 semifinalisti nei primi rounds del tabellone principale sono passati ai ripescaggi: questi incontri hanno stabilito I vincitori delle medaglie di bronzo."}
{"id": "1694067", "revid": "1833487", "url": "https://it.wikipedia.org/wiki?curid=1694067", "title": "Gnocchi alla sorrentina", "text": "Gli gnocchi alla sorrentina sono un piatto tipico della cucina campana che ha origine nell'area di Sorrento.\nPreparazione e ingredienti.\nSono preparati con gnocchi fatti di patate, farina e acqua, cotti e conditi con salsa di pomodoro, fiordilatte, parmigiano e basilico. Quindi, sono infornati, in un piccolo tegame di coccio (\"pignatiello\"), nel quale vengono poi serviti, molto caldi.\nIn Campania gli gnocchi venivano detti \"strangulaprievete\" da cui l'impropria traduzione nell'odierno \"strangolapreti\"; tuttavia l'etimo, seppur suggestivo, non \u00e8 da ricondurre agli ordini religiosi, bens\u00ec a pi\u00f9 antiche radici greche."}
{"id": "1694073", "revid": "111319", "url": "https://it.wikipedia.org/wiki?curid=1694073", "title": "Nuoto ai Giochi della XXV Olimpiade - 100 metri stile libero femminili", "text": "Hanno partecipato alle batterie di qualificazione 48 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n26 luglio 1992"}
{"id": "1694074", "revid": "767487", "url": "https://it.wikipedia.org/wiki?curid=1694074", "title": "Canoa/kayak ai Giochi della XXVIII Olimpiade - C1 1000 metri maschile", "text": "Batterie.\nHanno partecipato alle batterie di qualificazione 19 atleti: i primi delle tre batterie si sono qualificati direttamente per la finale, mentre i restanti 16 hanno disputato le semifinali.\n23 agosto 2004\nSemifinali.\nI primi tre atleti di ogni semifinale si sono qualificati per la finale, raggiungendo i tre gi\u00e0 qualificati.\n25 agosto 2004\nFinale.\n27 agosto 2004"}
{"id": "1694075", "revid": "155634", "url": "https://it.wikipedia.org/wiki?curid=1694075", "title": "Pugilato ai Giochi della XXVIII Olimpiade - Pesi piuma", "text": "La categoria dei Pesi piuma \u00e8 stata la quarta categoria per peso ad Atene 2004, limitata agli atleti di peso inferiore a 57 kg.\nHanno partecipato 28 atleti."}
{"id": "1694076", "revid": "1833487", "url": "https://it.wikipedia.org/wiki?curid=1694076", "title": "Melanzane a barchetta", "text": "Le melanzane a barchetta sono un piatto tipico della cucina campana.\nPreparazione.\nSi preparano tagliando a met\u00e0 le melanzane, scavandone la parte centrale e riempiendola con un ripieno che pu\u00f2 essere diverso nelle molte varianti, ma che in genere \u00e8 fatto da:\nIngredienti.\nIl tutto viene cotto al forno o in padella, parzialmente coperto da un coperchio."}
{"id": "1694078", "revid": "1149807", "url": "https://it.wikipedia.org/wiki?curid=1694078", "title": "Xellos", "text": " \u00e8 un personaggio dell'anime, novels e manga \"Slayers\" di Hajime Kanzaka. Nella versione Mediaset del cartone \u00e8 stato ribattezzato Zeross, riprendendo in parte la pronuncia nipponica.\nTrama.\nUn \"Mazoku\" di alto livello, dell'et\u00e0 di 1075 anni circa; ha aiutato Hellmaster Phibrizzo (Il Principe degli Inferi) nei suoi diabolici piani. Il suo vero superiore \u00e8 Zellas-Metallium, uno dei 5 Dark Lord creati da Shabranigdu, racchiude in s\u00e9 sia i poteri di general sia di priest facendo di lui il pi\u00f9 forte dei subordinati dei 5 dark lord. Definito il \u00abprete ingannatore\u00bb da molti, compreso s\u00e9 stesso, \u00e8 spesso un ostacolo tanto quanto un aiuto a Lina ed ai suoi amici. Ottiene quello che desidera nella maniera pi\u00f9 facile, anche se significa attaccare i suoi amici. Ha una relazione di amore/odio con Filia Ul Copt che lo chiama \"Namagomi\"(letteralmente spazzatura fresca). Appare per la prima volta in \"Slayers Next\".\nLa sua forma Beast \u00e8 quella di un cono nero di tenebra.\nNella serie \"Next\" era sempre in compagnia di Martina Zoana Mel Navratilova, che era anche innamorata di lui prima di scoprire che fosse un demone.\nPiccola curiosit\u00e0: Xellos sembra sapere tutto vista la sua et\u00e0, una delle poche cose che lo stupiscono \u00e8 lo strano atteggiamento che ha il Re degli Incubi alla fine della seconda serie, \"Slayers Next\". Nelle puntate censurate dalla Mediaset egli afferma che il Re degli Incubi ha lasciato andare Lina per via della sua natura irruente e particolare. Questa frase \u00e8 stata sostituita dall'originale \"A quanto pare la madre di tutte le cose ha una natura capricciosa\". A tal punto sorge il dubbio sul sesso di questa entit\u00e0, visto che viene solitamente chiamata \"Re degli Incubi\" e solo in questo caso \"madre di tutte le cose\"; anche se probabilmente essendo una entit\u00e0 superiore ha poca rilevanza.\nCarattere.\nEsistono profonde differenze tra il personaggio dei romanzi e quello del cartone animato, tanto da aver diviso i fan in due fazioni che lo definiscono rispettivamente \"Il demone senza cuore\" o \"il prete imbroglione\" oppure \"il burlone benigno\".\nNei libri appare spesso indifferente e distaccato nei confronti degli altri personaggi e li segue per convenienza senza farsi coinvolgere dalle loro avventure. Non ha scrupoli ad usare sotterfugi anche dannosi per portare Lina a fare il suo gioco, per poi ammettere senza remore la sua colpevolezza. D'altro canto gli altri personaggi diffidano di lui, sapendo che \u00e8 un demone al di sopra delle loro possibilit\u00e0 combattive. Malgrado la sua apparenza quasi trascurabile e le sue maniere raffinate, quando combatte pu\u00f2 essere un avversario crudele e senza piet\u00e0.\nNegli anime il personaggio di Xellos sembra in parte alleggerirsi di questa maschera di freddezza diventando senza dubbio uno dei personaggi pi\u00f9 misteriosi e divertenti di \"Slayers\". Fondamentalmente come nei romanzi pensa prima di tutto a se stesso, pur seguendo con una scusa o con un'altra le impronte di Lina Inverse &amp; Co. ma la sua relazione con i personaggi diventa pi\u00f9 confidenziale, se non a volte amichevole, fino ad arrivare ad avere anche un gran senso dell'umorismo e a tirare brutti scherzi ai suoi compagni di viaggio, come a Filia nell'episodio 55 (numerazione italiana).\nTuttavia non \u00e8 mai un caso che la sua strada si incroci con quella del gruppo.\nLa prima apparizione di Xellos \u00e8 nel secondo episodio della serie \"Slayers Next\". Si presenta ai nostri eroi come un prete in cerca del sacro testo di magia ma non dice niente di pi\u00f9, e appena qualcuno tenta di avere ulteriori informazioni facendogli domande scompare nel nulla, rispondendo con una frase tipica: \"Sore wa Himitsu desu\" cio\u00e8 \"questo \u00e8 un segreto\". Questo perch\u00e9 di principio Xellos non mente mai: tutto ci\u00f2 che afferma ha almeno una parte di verit\u00e0. Solo Lina intuisce che Xellos \u00e8 un Mazoku e per di pi\u00f9 molto potente, e di ci\u00f2 ne avr\u00e0 la conferma solo quando Lina si scontrer\u00e0 con Garv, il quale le dice che solo Lui e gli altri Dark Lord possono sperare di sconfiggerlo. Si rivela dunque uno dei personaggi pi\u00f9 forti della serie, inferiore soltanto ai nemici principali. \u00c8 in grado di distruggere una quantit\u00e0 enorme di draghi col solo gesto delle mani, per questo tra la comunit\u00e0 dei draghi \u00e8 conosciuto come \"sterminatore di draghi\", titolo che lui detesta. La sua tattica preferita \u00e8 di viaggiare attraverso altre dimensioni, apparire alle spalle del nemico e coglierlo di sorpresa.\nAccoglienza.\nInizialmente Xellos era un personaggio che doveva apparire esclusivamente in un solo arco narrativo nella serie di romanzi originali, tuttavia la sua enorme popolarit\u00e0 tra i lettori (si classific\u00f2 al primo posto in uno dei sondaggi di popolarit\u00e0 della serie, superando la protagonista Lina Inverse), gli ha permesso di essere incluso nell'ultimo romanzo e in tutte le stagioni anime successive alla sua introduzione. Xellos si \u00e8 classificato quarto agli Anime Grand Prix nella categoria miglior personaggio maschile. Akemi's Anime World lo ha descritto come uno dei migliori personaggi presenti in \"Slayers\", mentre Tom Tonthat di \"The Escapist\" lo ha definito \"un'aggiunta chiave al cast di \"Slayers Next\" come la forza manipolatrice che guida Lina e compagnia\", e individuando le interazioni tra lui e Filia come \"le gemme comiche pi\u00f9 fresche\" di \"Slayers Try\"."}
{"id": "1694079", "revid": "123319692", "url": "https://it.wikipedia.org/wiki?curid=1694079", "title": "Frittura di paranza", "text": "La frittura di paranza \u00e8 una frittura di pesce di piccolo taglio diffusa in molte zone d'Italia.\nPrende il nome dalla paranza, che \u00e8 una tipica barca da pesca per la pesca a strascico comunemente impiegata dalle marinerie italiane.\n\u00c8 di solito fatta con calamari, gamberi, merluzzetti, triglie, sogliolette, suace, ma possono esservi anche altre variet\u00e0 di pesce di piccolo taglio, come alici, \"mazzoni\", \"retunni\" o \"vope\". \nLa frittura viene fatta passando il pesce nella farina, quindi friggendolo rapidamente nell'olio bollente e poi asciugandolo su carta assorbente. La frittura di pesce va mangiata caldissima. \nQuesta frittura, talvolta, viene accompagnata a tavola da spicchi di limone, il cui succo \u00e8 da alcuni apprezzato come condimento. In Campania e nel Livornese e Viareggino \u00e8 noto il cuoppo di paranza, una busta arrotolata a forma di cono, con il pesce fritto all'interno."}
{"id": "1694081", "revid": "125964068", "url": "https://it.wikipedia.org/wiki?curid=1694081", "title": "Polpi alla luc\u00ecana", "text": "I polpi alla , cos\u00ec detti dal popolare borgo di Santa Lucia, dove esisteva una comunit\u00e0 di pescatori, sono una ricetta tipica della cucina napoletana. \nI polpi sono cotti in una casseruola, tradizionalmente di terracotta, insieme a pomodoro, aglio, olive di Gaeta e capperi. Si condisce con pepe e, a fine cottura, si completa con prezzemolo tritato.\nNon va aggiunta acqua durante la cottura. Un detto napoletano, ispirandosi a quest'ultimo accorgimento culinario, dice:"}
{"id": "1694083", "revid": "6923", "url": "https://it.wikipedia.org/wiki?curid=1694083", "title": "Filippo Baudone Roero", "text": "\u00c8 stato vescovo di Asti dal 2 ottobre 1447 al 1469.\nBiografia.\nFilippo Baudone apparteneva ai Roero, o \"Rotari\" una delle maggiori famiglie della nobilt\u00e0 appartenente alle casane astigiane. Entr\u00f2 nell'Ordine dei Frati Predicatori\nDurante il suo episcopato, il vescovo volle accentuare l'autonomia dell'opera \"ospetaliera\" dai conventi e i monasteri.\nCon un decreto del 1455, un\u00ec alcuni ospedali presenti in citt\u00e0 (\"della Scala\", \"Sant'Evasio\", \"San Lazzaro\", \"Santa Maria Nuova\", \"Santa Caterina\", \"Sant'Alberto\" e \"SS. Apostoli\") nell'unico ospedale di \"Santa Marta\".\nRimasero autonomi l'ospedale di \"San Giuliano\", \"San Maurizio\", \"San Pietro in Consavia\" e \"Sant'Antonio\" oltre a quello dei SS. Apostoli a cui il proprio abate si oppose al decreto di congiunzione."}
{"id": "1694085", "revid": "2079236", "url": "https://it.wikipedia.org/wiki?curid=1694085", "title": "Spazio-tempo di Schwarzschild", "text": "Lo spazio-tempo di Schwarzschild \u00e8 una soluzione delle equazioni di campo di Einstein nel vuoto che descrive lo spazio-tempo attorno a una massa a simmetria sferica, non rotante e priva di carica elettrica. \u00c8 stata la prima soluzione esatta trovata per la relativit\u00e0 generale, pochi mesi dopo la sua pubblicazione.\nMatematicamente, rappresenta la geometria di uno spazio-tempo statico e a simmetria sferica. Anzi, come dimostrato dal teorema di Birkhoff, la staticit\u00e0 \u00e8 una conseguenza della simmetria sferica e quella di Schwarzschild \u00e8 la soluzione pi\u00f9 generale che soddisfa queste due richieste.\nBench\u00e9 sia un'approssimazione (praticamente tutti i corpi celesti ruotano, Sole compreso), trova vaste applicazioni. I moti planetari attorno al Sole, ad esempio, che nella teoria della gravitazione newtoniana erano descritti come moti in un campo di forze centrali, per cui erano valide le leggi di Keplero, sono descritti dalla relativit\u00e0 generale come moti di masse di prova (ossia moti geodetici) nello spazio-tempo di Schwarzschild. In particolare, se nella teoria kepleriana le orbite dei pianeti erano ellissi, in quella relativistica sono \"rosette\" (per approfondire si veda oltre) ed esibiscono una precessione dell'asse dell'orbita, che era stata osservata gi\u00e0 tra il '700 e l '800 e non era spiegabile nel quadro newtoniano. In particolare i calcoli di Le Verrier, lo scopritore teorico, insieme con Adams, del pianeta Nettuno, sfruttando la teoria delle perturbazioni secolari, riuscivano a spiegare quasi tutta la precessione osservata, tranne un residuo di meno di 50 secondi d'arco per secolo per il pianeta Mercurio. Il calcolo esatto permesso dalla soluzione di Schwarzschild per l'angolo di precessione di Mercurio rafforz\u00f2 la prima prima prova a sostegno della teoria della relativit\u00e0 costituita dal calcolo approssimato ad opera dello stesso Einstein.\nLa soluzione di Schwarzschild \u00e8 anche all'origine di una delle idee della fisica che pi\u00f9 fortemente hanno stimolato l'immaginario collettivo, prestandosi spesso a speculazioni fantascientifiche: il buco nero. Come sar\u00e0 mostrato meglio in seguito, se il corpo sorgente del campo gravitazionale \u00e8 abbastanza denso, la soluzione di Schwarzschild prevede che attorno alla sorgente, a una distanza nota come raggio di Schwarzschild, esista una superficie ideale, detta orizzonte degli eventi che divide lo spazio-tempo in due regioni non connesse causalmente, e che funziona come una membrana unidirezionale: tutto pu\u00f2 entrare ma niente pu\u00f2 uscire.\nIn particolare neppure la luce, una volta entrata nel volume racchiuso dall'orizzonte degli eventi, non potr\u00e0 pi\u00f9 allontanarsene, e continuer\u00e0 inesorabilmente a orbitare, inanellando giri attorno alla massa centrale. Poich\u00e9 la luce non riesce a sfuggire dall'oggetto, John Archibald Wheeler, in un'intervista del 1968, per farsi capire dal giornalista, si espresse con un paragone: se l'oggetto si trovasse a passare davanti allo sfondo pieno di stelle della nostra galassia, l'osservatore sulla Terra non potrebbe vedere l'astro, ma vedrebbe nella sua posizione un \"buco nero\" rispetto allo sfondo luminoso. Da allora venne adottato questo termine, mentre il termine preciso \u00e8 singolarit\u00e0 gravitazionale.\nGeneralit\u00e0.\nSe si introducono coordinate locali sferiche, e una coordinata temporale, la metrica si scrive (si usa qui una metrica di segnatura -2):\nove con formula_2 si indica la massa della sorgente, con formula_3 la costante di gravitazione universale e con formula_4 la velocit\u00e0 della luce. Si noti che per formula_2 tendente a zero, ritroviamo lo spaziotempo di Minkowski; stesso tipo di metrica si ottiene per formula_6 tendente a infinito, propriet\u00e0 nota come \"stabilit\u00e0 asintotica\".\nSi noti che per la sorgente si \u00e8 unicamente imposto che sia una sfera simmetrica, ma non che sia statica: perci\u00f2, ci si pu\u00f2 attendere una radiazione gravitazionale (piccola rispetto all'energia emessa in altre forme) anche dall'esplosione di una supernova, che (muovendosi ad alta velocit\u00e0) \u00e8 ancora assimilabile ad una sfera simmetrica. Il medesimo risultato si ottiene nell'elettromagnetismo, in cui il campo elettromagnetico intorno ad una distribuzione di cariche-sorgenti di forma sferica non dipende dalla distribuzione radiale delle cariche.\nLa scelta delle coordinate sferiche appare la pi\u00f9 naturale, viste le simmetrie del problema, ma non \u00e8 la migliore per esplorare le caratteristiche dello spazio-tempo. Inoltre, il Teorema di Birkhoff (relativit\u00e0) ci mostra che, per quanto non buona, \u00e8 pure l'unica soluzione a simmetria sferica disponibile. Per questo motivo nel corso degli anni sono stati introdotti differenti sistemi di coordinate locali, per mettere in mostra questa o quella caratteristica della geometria dello spazio-tempo. Di questo diremo dopo.\nLa metrica espressa in coordinate sferiche, come l'abbiamo data, \u00e8 indipendente dalle coordinate formula_7 e formula_8; questo comporta l'esistenza di due campi vettoriali, detti di Killing che corrispondono ad altrettante simmetrie dello spazio-tempo e quantit\u00e0 conservate.\nPer la precisione la t-invarianza comporta un'invarianza per traslazioni temporali, e la quantit\u00e0 conservata \u00e8 l'energia; la \u03c6-invarianza comporta invece l'invarianza per rotazioni rispetto all'asse formula_9, e la quantit\u00e0 conservata \u00e8 il momento angolare rispetto a tale asse.\n\u00c8 possibile scrivere la metrica in forma matriciale:\nEssa \u00e8 singolare nei punti ove \u00e8 singolare la matrice formula_11. Per la metrica di Schwarzschild ci\u00f2 avviene quando\nNel primo caso la singolarit\u00e0 \u00e8 \"eliminabile\" cambiando coordinate (passando ad esempio alle coordinate di Kruskal, si veda oltre). Il valore formula_14 \u00e8 noto come raggio di Schwarzschild (ovvero la distanza dal centro della stella a cui si forma l'orizzonte degli eventi). Il fatto che tale singolarit\u00e0 sia dovuta solo a una cattiva scelta delle coordinate \u00e8 verificato facilmente sapendo ad esempio che gli invarianti di curvatura non sono ivi divergenti, notando che le geodetiche possono essere prolungate attraverso l'orizzonte degli eventi, oppure considerando che il determinante della matrice formula_11 non \u00e8 divergente nel punto specificato. Nel secondo caso, viceversa, si tratta di una singolarit\u00e0 \"non eliminabile\" e corrisponde a una curvatura infinita dello spazio-tempo (gli invarianti di curvatura sono ivi divergenti), spesso raffigurata come un imbuto nel tessuto spazio-temporale.\nSoluzione.\nLa soluzione dell'equazione di campo di Einstein nel vuoto formula_16 per la metrica, nelle sue componenti formula_17, parte sfruttando le condizioni poste sul problema. Consideriamo di poter scegliere un sistema di coordinate formula_18 in cui la coordinata formula_19 corrisponda alla coordinata temporale formula_20, mentre le coordinate formula_21 siano le coordinate spaziali cartesiane. A questo punto sfruttando la simmetria sferica del problema le coordinate spaziali soddisfano l'invarianza rotazionale:\nformula_22\nPer mezzo della scelta di un sistema di coordinate sferico formula_23 l'invarianza rotazionale permette di scrivere la metrica in linea generale come:\nformula_24\ndove formula_25 sono funzioni arbitrarie della sola coordinata radiale. \nIl termine formula_26 (equivalente a formula_27 per la simmetrica del tensore metrico) non \u00e8 invariante sotto un'inversione temporale formula_28 allora si pu\u00f2 riscalare la coordinata temporale in modo da eliminare tale termine della metrica:\nformula_29 \ndove la funzione formula_30 \u00e8 arbitrariamente scelta per, come detto, eliminare il termine della metrica richiesto. Introducendo la funzione formula_31 la metrica diventa:\nformula_32\nIntroduco anche per la coordinata radiale una riscalatura per mezzo del cambio di coordinate:\nformula_33\nche permette di scrivere la metrica in forma diagonale:\nformula_34\nPer semplicit\u00e0 di notazione chiamo le coordinate barrate senza la barra sopra e definisco una funzione incognita che racchiude il termine formula_35 della metrica, allora:\nformula_36\nLa metrica trovata da considerazioni geometriche sul problema va risolta calcolando esplicitamente le funzioni incognite formula_37 e formula_38; ci\u00f2 \u00e8 fatto risolvendo l'equazione di campo di Einstein partendo dal calcolarsi i coefficienti della connessione di Levi-Civita (i simboli di Christoffel):\ndove i termini riportati sono solo quelli non nulli.\nNoti i coefficienti formula_43, calcolo i termini del tensore di Riemann per mezzo dei quali ottengo i termini del tensore di Ricci. Volendo risolvere l'equazione di campo nel vuoto allora i termini del tensore di Ricci vanno eguagliati a zero ottenendo cos\u00ec le quattro equazioni che ci permettono di poter determinare le funzioni incognite nella metrica: \nformula_44\nDivido per formula_45 l'equazione formula_46 e analogamente per formula_47 l'equazione formula_48 e sommando le due equazioni ottenuto trovo la relazione:\nformula_49\nA questo punto sfrutto l'ultima condizione sul problema, ossia che nel limite di distanze molto grandi dalla distribuzione delle sorgenti di massa la metrica tenda alla metrica di Minkowski. La condizione al bordo sulla metrica si esprime come formula_50 che permette di trovare il valore della costante nella precedente relazione tra le funzioni:\nformula_51\nEssendo, per quanto emerso, le due funzioni una l'inverso dell'altra \u00e8 possibile esprimere i termini del tensore di Ricci nei soli contributi di una funzione (per esempio formula_45), da cui allora sfruttando l'equazione formula_53 ottengo:\nformula_54\nInfine chiamo il valore della costante come formula_55 che posso determinare nel limite di campo debole posto che il valore del termine della metrica formula_56 sia:\nformula_57\nquindi formula_58.\nLo spazio-tempo per sorgenti non troppo dense.\nSi \u00e8 detto che la soluzione di Schwarzschild assume la sfericit\u00e0 e stazionariet\u00e0 della massa sorgente. Tale situazione non \u00e8 molto realistica, visto che praticamente tutti i corpi celesti ruotano, tuttavia lo spazio-tempo di Schwarzschild \u00e8 un'ottima prima approssimazione (\u00e8 possibile vedere che il campo gravitazionale prodotto da qualunque sorgente si confonde con quello di Schwarzschild ponendosi abbastanza lontano dal corpo). Essa \u00e8 adeguata per descrivere lo spazio-tempo attorno a corpi celesti non troppo densi, e permette di spiegare il comportamento di tutti i pianeti attorno al Sole, e dei satelliti attorno ai pianeti; ha consentito di stimare il corretto angolo di deflessione dei raggi luminosi attorno a un corpo celeste, e il ritardo temporale dei segnali che passano in prossimit\u00e0 del sole (effetto Shapiro). La prima verifica sperimentale della bont\u00e0 della teoria si ebbe con la corretta predizione dell'anomalia sull'angolo di precessione di Mercurio. A questo proposito \u00e8 possibile con poca matematica derivare questo risultato fondamentale, come segue.\nCome gi\u00e0 detto, lo spazio-tempo di Schwarzschild possiede due campi vettoriali di Killing, a causa dell'indipendenza della metrica rispetto al tempo formula_20 e all'angolo \u03c6. Indichiamo tali vettori, in notazione di Cartan, come\n\u00c8 noto che dato un campo di Killing formula_62, la quantit\u00e0 fisica conservata a esso associato \u00e8 data da formula_63 ove formula_64 \u00e8 la quadrivelocit\u00e0 lungo una geodetica, parametrizzata in modo affine da \u03bb. Qui e nel seguito gli indici greci vanno da 0 a 3 e si usa la convenzione di Einstein sugli indici ripetuti;\nNel caso di Schwarzschild si hanno le due grandezze conservate:\ne possono essere interpretate come l'energia e il momento angolare lungo la geodetica. Notiamo inoltre che, vista la simmetria dello spazio, una particella la cui orbita (cio\u00e8 la proiezione spaziale della geodetica) si trovasse a un dato istante in un piano, continuera a muoversi nello stesso piano. Ci\u00f2 equivale alla possibilit\u00e0 di considerare, per chiarezza e una volta per tutte, un moto sul piano equatoriale, fissando quindi\nPossiamo dire qualcosa sull'evoluzione della coordinata radiale ricordando la relazione valida sempre per la quadrivelocit\u00e0 lungo una geodetica:\nin cui la costante vale 1 per geodetiche di tipo tempo (particelle materiali), e zero per geodetiche di tipo luce (fotoni). Sviluppando questa equazione tenendo conto delle componenti della metrica di Schwarzschild, e delle quantit\u00e0 conservate, si ha:\nche si pu\u00f2 scrivere ordinando i termini:\nSi noti che, seguendo l'approccio classico per cercare le traiettorie nello spazio-tempo, si sarebbe dovuto risolvere l'equazione della geodetica:\nper arrivare alle stesso conclusioni, ma con un numero maggiore di calcoli.\nCombinando le equazioni per formula_72 e formula_73 si ottiene l'equazione inversa per un'orbita chiusa\nSviluppando l'integrando in serie di formula_75 supposto piccolo (il che \u00e8 lecito per tutti i pianeti del sistema solare), e con un po' di algebra \u00e8 possibile calcolare la precessione su una rivoluzione come il doppio della precessione che si ha fra il perielio formula_76 e l'afelio formula_77 (vista la simmetria dell'orbita rispetto all'asse maggiore):\nove formula_79 \u00e8 il semilato retto dell'orbita (si veda ellisse). Inserendo i dati numerici si ottiene per il contributo alla precessione di Mercurio di origine puramente relativistica il valore:\nL'ottimo accordo col valore sperimentale, misurato nuovamente negli anni quaranta, e pari a 43,11 secondi d'arco/secolo contribu\u00ec a dare peso e credibilit\u00e0 alla teoria Einstaniana della gravitazione.\nLo spazio tempo per sorgenti estremamente dense - Buchi neri.\nSi \u00e8 detto prima che la metrica di Schwarzschild presenta due singolarit\u00e0, per formula_81 e formula_14.\nLa presenza della singolarit\u00e0 nell'origine delle coordinate non stupisce, in quanto la si ritrova anche nella teoria newtoniana della gravitazione.\nPi\u00f9 sorprendente \u00e8 invece l'altra singolarit\u00e0, visto che classicamente non se ne ha alcuna traccia; in particolare ci si pu\u00f2 chiedere cosa avviene se la sorgente del campo \u00e8 un corpo cos\u00ec denso, che la sua superficie \u00e8 all'interno della sfera di raggio 2M, per cui tale distanza \u00e8 accessibile a corpi esterni (massivi o meno).\nPer dare un'idea, il raggio di Schwarzschild per il Sole \u00e8 di poco meno di 3\u00a0km a fronte di un raggio \"fisico\" di quasi 700\u00a0000\u00a0km, si intuisce dunque facilmente come siano richieste densit\u00e0 altissime perch\u00e9 il raggio fisico sia minore del raggio di Schwarzschild, e si abbia un buco nero. Per maggiori informazioni sulle caratteristiche generali si veda la voce buco nero.\n\u00c8 stato gi\u00e0 anticipato che questa singolarit\u00e0 non \u00e8 intrinseca dello spazio tempo, ma dovuta al particolare sistema di coordinate usato (singolarit\u00e0 coordinata).\nPer capire meglio il comportamento dello spazio-tempo converr\u00e0 quindi cambiare sistema di coordinate (operazione sempre consentita essendo le identit\u00e0 tensoriali soddisfatte in ogni sistema di riferimento)\nCoordinate entranti di Eddington-Finkelstein.\nSi rivela pratico scegliere coordinate per cui le geodetiche \"radiali\" di tipo luce siano rappresentabili come rette inclinate di 45\u00b0 in un diagramma spazio-tempo.\nPer il fotone si ha formula_83 per cui l'equazione per le geodetiche radiali \u00e8:\nove abbiamo introdotto la \"coordinata radiale di Regge-Wheeler\" formula_85:\nusando questa coordinata radiale la metrica si scrive:\nIntroducendo infine la \"coordinata entrante nulla di Eddington-Finkelstein\"\nSi noti che formula_89 \u00e8 inizialmente definita solo per formula_90 ma pu\u00f2 essere analiticamente estesa per tutti i valori di formula_6. Possiamo scrivere la metrica espressa nelle coordinate entranti di Eddington-Finkelstein formula_92:\nA causa del termine misto, \u00e8 immediato verificare come la metrica sia regolare per formula_14, per cui la singolarit\u00e0 di Schwarzschild \u00e8 effettivamente di tipo coordinato.\nOltre a dimostrare la non singolarit\u00e0 \"fisica\" dell'orizzonte degli eventi, la metrica di Eddington-Finkelstein \u00e8 molto adatta per capire come mai niente possa allontanarsi dal campo gravitazionale della sorgente una volta passato l'orizzonte degli eventi. Consideriamo per semplicit\u00e0 una geodetica radiale, per cui formula_95; \u00e8 possibile riarrangiare i termini della metrica in questo modo:\nTrattiamo separatamente il caso di una particella massiva e di un fotone.\nPer la particella massiva che si muove su una geodetica di tipo tempo, con la nostra convenzione sui segni, si ha formula_97,inoltre per i punti all'interno dell'orizzonte degli eventi il coefficiente di formula_98 \u00e8 negativo. Riassumendo:\nIl segno di formula_100 non pu\u00f2 essere arbitrario, poich\u00e9 se consideriamo il moto \"dal passato verso il futuro\" si ha formula_101, in quanto v era stata definita come formula_102, per cui se il tempo formula_20 aumenta anche il \"tempo\" formula_89 deve aumentare. Per rendere negativo il prodotto formula_105 si deve quindi avere\nil che vuol dire che la distanza della particella dal centro dalla singolarit\u00e0 centrale pu\u00f2 solo diminuire al trascorrere del tempo: la particella non pu\u00f2 in nessun modo evitare la collisione con la massa centrale. Se si fosse considerato un fotone, al posto di una particella, l'unica differenza sostanziale sarebbe stato il porre formula_83, arrivando alle stesse conclusioni. Quindi neppure le onde elettromagnetiche possono allontanarsi dal campo gravitazionale della sorgente una volta che abbiano passato l'orizzonte degli eventi.\nQuesta caratteristica giustifica appieno il nome assegnato a questi corpi celesti: buchi neri, tale oggetto non permetter\u00e0 infatti alla luce di lasciare il suo campo gravitazionale, e risulter\u00e0 completamente invisibile a un osservatore esterno. \nPer tale motivo un'osservazione diretta \u00e8 impossibile, e le sole possibilit\u00e0 di rilevare la presenza di un buco nero, sono legate agli effetti che il suo campo gravitazionale intenso ha sui corpi celesti che eventualmente gli sono vicini. Si veda ad esempio l'immagine qui di lato che rappresenta il sistema stellare binario GRO J1655-40. Una delle componenti \u00e8 supposta essere un buco nero: il suo campo gravitazionale \u00e8 cos\u00ec intenso da sottrarre alla partner (in primo piano) la materia degli strati esterni, formando un caratteristico disco di accrescimento (disco blu in secondo piano).\nCoordinate uscenti di Eddington-Finkelstein.\nSi noti come \u00e8 possibile, partendo dalla metrica in coordinate sferiche, introdurre al posto della coordinata formula_89, vista prima, la \"coordinata uscente di Eddington-Finkelsteins\" formula_64, definita come:\nNella regione all'interno dell'orizzonte degli eventi, tale metrica descrive un comportamento esattamente opposto a quello visto prima. \u00c8 facile infatti notare, seguendo lo stesso procedimento, che in questo caso la distanza di una particella (o fotone) dalla singolarit\u00e0 centrale, pu\u00f2 \"solo aumentare\" col tempo.\nA questa particolare soluzione viene dato il nome di soluzione di buco bianco. La presenza (a livello matematico) della soluzione di buco bianco era prevedile, essendo le equazioni di Einstein invarianti rispetto alla riflessione temporale; si deve tuttavia notare che a differenza della soluzione di buco nero, che vede la sua realizzazione fisica possibile a seguito del collasso stellare di una stella abbastanza massiva, senza particolari altre richieste, la formazione di un buco bianco prevede delle condizioni iniziali estremamente improbabili, ed \u00e8 praticamente esclusa dalla Congettura di Weyl, per cui essi non sono stati presi in considerazione seriamente dalla comunit\u00e0 scientifica, se non per un breve periodo, rimanendo oggetto solo di speculazione fantascientifica.\nCoordinate di Kruskal.\n\u00c8 stato detto che le coordinate uscenti ed entranti di Eddington-Finkelstein descrivono comportamenti diversi all'interno dell'orizzonte degli eventi.\n\u00c8 possibile introdurre un altro sistema di coordinate, quelle di Kruskal-Szekeres, per avere una visione unitaria delle differenti possibili configurazioni per uno spazio-tempo di Schwarzschild.\nIn queste coordinate la metrica si scrive (con segnatura +2 per ragioni di comodit\u00e0):\nove le coordinate formula_113 e formula_114 sono definite al di fuori dell'orizzonte degli eventi, e sono legate alle coordinate entranti e uscenti dalle seguenti relazioni:\nLa vecchia coordinata radiale formula_6 va intesa adesso come funzione di formula_113 e formula_114, e definita implicitamente dalla relazione\nLa metrica di Kruskal \u00e8 inizialmente definita per formula_121 e formula_122, ma pu\u00f2 essere estesa analiticamente per ogni valore delle due variabili; essa non presenta alcun comportamento particolare per formula_14.\nIn queste coordinate la singolarit\u00e0 centrale si ha per\nper cui essa non sar\u00e0 un punto, ma due archi di iperbole. L'orizzonte degli eventi \u00e8 invece dato da:\ncio\u00e8 lungo gli assi formula_126.\nSi noti che formula_113 e formula_114 sono coordinate radiali nulle, per cui i coni di luce avranno i lati lungo queste direzioni. Nell'immagine a lato \u00e8 disegnato un tipico diagramma di Kruskal, gli assi formula_113 e formula_114 sono inclinati, in modo che nel grafico i coni di luce appaiano coi lati inclinati a 45\u00b0, e si considerano fissati i valori di formula_131 e formula_132. Lo spazio tempo risulta in tal modo diviso in quattro regioni, corrispondenti ai quattro quadranti, e indicate nel disegno con numeri romani.\nLe regioni corrispondenti alla soluzione di buco nero sono I (spazio-tempo fuori dall'orizzonte degli eventi) e II (interno dell'orizzonte), mentre le regioni III e IV corrispondono alla soluzione di buco bianco. \u00c8 possibile vedere come i moti a distanza costante dalla singolarit\u00e0 siano archi di iperbole nella regione I (rappresentati da punti dorati). La linea di punti blu rappresenta il moto di una particella materiale che oltrepassa l'orizzonte degli eventi e va a collidere con la singolarit\u00e0 centrale.\nCon l'aiuto del grafico a lato, si vede facilmente del perch\u00e9 qualunque segnale fisico non possa, una volta superato l'orizzonte degli eventi, tornare nella regione I, o comunicare con essa.\nConsiderando ad esempio il moto della massa (punti blu) ci si concentri nel punto \"P\" all'interno dell'orizzonte degli eventi, indicato in figura. Dal punto \"P\" essa potr\u00e0 proseguire il suo moto solo in direzioni che sono all'interno del suo cono di luce futuro, andando quindi prima o poi a collidere contro l'arco di iperbole corrispondente a formula_81 nella regione II. Se la massa fosse luminosa, essa potrebbe dal punto \"P\", inviare segnali luminosi lungo i lati del suo cono: anch'essi finirebbero contro la singolarit\u00e0 centrale, e all'esterno dell'orizzonte degli eventi non si vedrebbe niente. Per quanto detto la regione I non pu\u00f2 seguire causalmente la regione II.\nMassima estensione analitica.\nRicapitolando un po', si \u00e8 visto come nella metrica di Schwarzschild, in coordinate sferiche, si incontrino \"problemi\" per formula_14. Le geodetiche (ad esempio radiali entranti) incontreranno l'orizzonte degli eventi per un valore finito del parametro affine (tempo proprio per particelle materiali). Tali geodetiche potranno essere prolungate, all'interno dell'orizzonte degli eventi, eventualmente con un opportuno cambio di coordinate (passando alle coordinate di Eddington-Finkelstein entranti, ad esempio), e andranno a interrompersi nella singolarit\u00e0 centrale (formula_81). \u00c8 possibile definire come \"singolare\" uno spazio-tempo per cui esistono geodetiche che non possono essere prolungate per valori arbitrari del parametro affine, o, detto altrimenti, che si interrompono da qualche parte.\nProcedendo in tal modo per tutte le geodetiche dello spazio, cambiando coordinate se necessario, \u00e8 possibile dimostrare che la metrica di Kruskal realizza la massima estensione analitica dello spazio-tempo di Schwarzschild, intendendo con ci\u00f2 che tutte le geodetiche possono essere prolungate per valori arbitrari del parametro affine o terminano nella (provengono dalla, nel caso di buco bianco) singolarit\u00e0 centrale.\nSoluzione interna.\nLa soluzione di Schwarzschild si estende anche all'interno del corpo massiccio, che per ipotesi \u00e8 sferico e di raggio formula_136 dove vale l'equazione di Einstein \"completa\":\ndove formula_138 \u00e8 il tensore di Einstein, formula_139 e formula_140 sono rispettivamente il tensore di Ricci e lo scalare di curvatura ottenuti a partire dal tensore di Riemann e formula_141 \u00e8 il tensore energia-impulso.\nLa metrica, date le ipotesi iniziali di stazionariet\u00e0 e simmetria sferica \u00e8 del tipo.:\ndove formula_143 e formula_37 sono due funzioni della sola variabile formula_6.\n\u00c8 possibile riscrivere l'equazione di Einstein per ottenere la seguente equazione equivalente:\ndove formula_147 \u00e8 la traccia di formula_141 che si ottiene calcolando:\nSupponendo che l'interno della stella sia un fluido perfetto (che soddisfa l'equazione di Eulero), con densit\u00e0 formula_150 e pressione formula_151 si ha che il tensore energia-impulso \u00e8 dato da:\ndove formula_153 sono vettori tali che formula_154.\nSi ricava che formula_155 e quindi si ottengono le seguenti equazioni in componenti formula_156:\nsi pu\u00f2 calcolare la somma formula_158, in modo da eliminare la pressione formula_151 al secondo membro, ottenendo:\nda cui si ricava:\nsi pu\u00f2 riscrivere il primo membro come:\nQuindi integrando entrambi i membri rispetto a formula_163 tra formula_164 e formula_6 si ha:\nIl termine a secondo membro pu\u00f2 essere chiamato:\nda cui si ricava infine:\nLa funzione formula_169 si deve raccordare con la soluzione di Schwarzschild nel vuoto (ovvero per formula_170) quando formula_171, quindi:\ndove formula_2 \u00e8 la massa della stella (che compare anche nella metrica di Schawrzschild nel vuoto).\nSe integrata in un intervallo formula_174 con formula_175 non rappresenta la massa della porzione di stella considerata infatti la massa dovrebbe essere data dall'integrale:\ndove formula_178 indica l'elemento di volume 3-dimensionale, formula_179 la restrizione a tre dimensioni del determinante della metrica, per cui vale la relazione formula_180. Nell'ultimo passaggio il fattore formula_181 deriva dall'integrale sulla parte angolare.\nDato che il fattore nell'ultimo integrale vale formula_182 si ricava che formula_183, inoltre dato che formula_184 abbiamo che formula_185. Infine chiamiamo:\ndove formula_187 \u00e8 la massa propria e, per la diseguaglianza mostrata prima vale formula_188.\nPer ottenere la funzione formula_143 possiamo sfruttare la legge di conservazione su formula_141 espressa come formula_191 e ricordando la forma di formula_141 si ha:\nSi arriva infine a ottenere l'equazione\nche per le componenti formula_195 diventa formula_196, indicando che la pressione non dipende da formula_197 e per la componente formula_198 diventa\nBibliografia ragionata.\nLibri per cominciare, che danno per scontata solo una buona preparazione fisico-matematica:\nLibri di approfondimento, per cui una preparazione \u00e8 auspicabile:\nLibri altamente tecnici, richiedono un background elevato:"}
{"id": "1694087", "revid": "1833487", "url": "https://it.wikipedia.org/wiki?curid=1694087", "title": "Melanzane a funghetti", "text": "Le melanzane a funghetto (\"mulignane a fungetiello\" in Napoletano ) sono un contorno tipico della cucina napoletana.\nSi preparano in due varianti, con e senza pomodoro, cuocendo le melanzane a tocchetti in tegame con aglio e olio.\nIl nome deriva dalla forma dei tocchetti di melanzane che ricordano dei piccoli funghi."}
{"id": "1694088", "revid": "327094", "url": "https://it.wikipedia.org/wiki?curid=1694088", "title": "Araripina", "text": "Araripina \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina.\n\u00c8 il centro pi\u00f9 importante del \"P\u00f3lo Gesseiro de Pernambuco\", l'area del Pernambuco dalla quale si estrae il 95% del gesso brasiliano."}
{"id": "1694089", "revid": "197467", "url": "https://it.wikipedia.org/wiki?curid=1694089", "title": "Metrica di Schwarzschild", "text": ""}
{"id": "1694090", "revid": "297059", "url": "https://it.wikipedia.org/wiki?curid=1694090", "title": "Chiesa evangelico-luterana indipendente", "text": "La Chiesa evangelico-luterana indipendente ( \"Selbst\u00e4ndige Evangelisch-Lutherische Kirche\" o SELK) \u00e8 una Chiesa luterana della Germania. Il Vescovo \u00e8 Hans-J\u00f6rg Voigt.\nNel 1817 in tutta la Prussia le comunit\u00e0 luterane e quelle riformate furono unificate. In seguito tutte le comunit\u00e0 di Germania appartennero alla chiesa evangelica in Prussia (\"Evangelischen Kirche in Preu\u00dfen\"), il cui capo era il re di Prussia in qualit\u00e0 di summus episcopus. In reazione a questa unione forzata nacque la chiesa evangelico-luterana (luterana antica) di Prussia (\"Evangelisch-Lutherische (altlutherische) Kirche Preu\u00dfens\"). I luterani antichi non rinunciarono alla loro libert\u00e0 religiosa, celebrando messe luterane senza restrizioni. Dopo lunghe persecuzioni da parte dello Stato, con l'appoggio della chiesa evangelica ufficiale, essi furono riconosciuti nel 1841 dal re Federico Guglielmo IV. Dal 1972 il nome ufficiale \u00e8 Chiesa evangelico-luterana indipendente.\nLa Chiesa evangelico-luterana indipendente \u00e8 in piena comunione con la Chiesa evangelico-luterana nel Baden, la Chiesa luterana - Sinodo del Missouri, la Chiesa luterana del Canada, la Chiesa evangelica luterana del Brasile, il Libero sinodo evangelico-luterano in Sudafrica, la Chiesa evangelico-luterana del Belgio, la Chiesa evangelico-luterana - Sinodo di Francia e Belgio, la Libera Chiesa evangelico-luterana di Danimarca, la Chiesa luterana dell'Africa meridionale e la Chiesa luterana evangelica in Inghilterra; fa inoltre parte del Consiglio luterano internazionale.\nCollegamenti esterni.\nChiesa evangelico-luterana indipendente"}
{"id": "1694091", "revid": "767487", "url": "https://it.wikipedia.org/wiki?curid=1694091", "title": "Bodoc\u00f3", "text": "Bodoc\u00f3 \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694093", "revid": "110157", "url": "https://it.wikipedia.org/wiki?curid=1694093", "title": "Exu", "text": "Exu \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694094", "revid": "197467", "url": "https://it.wikipedia.org/wiki?curid=1694094", "title": "Soluzione di Schwarzschild", "text": ""}
{"id": "1694098", "revid": "767487", "url": "https://it.wikipedia.org/wiki?curid=1694098", "title": "Granito (Brasile)", "text": "Granito \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694099", "revid": "767487", "url": "https://it.wikipedia.org/wiki?curid=1694099", "title": "Ipubi", "text": "Ipubi \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694100", "revid": "6923", "url": "https://it.wikipedia.org/wiki?curid=1694100", "title": "Turbocity", "text": ""}
{"id": "1694102", "revid": "1318658", "url": "https://it.wikipedia.org/wiki?curid=1694102", "title": "X25", "text": ""}
{"id": "1694103", "revid": "108717095", "url": "https://it.wikipedia.org/wiki?curid=1694103", "title": "Moreil\u00e2ndia", "text": "Moreil\u00e2ndia \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694104", "revid": "1318658", "url": "https://it.wikipedia.org/wiki?curid=1694104", "title": "X26", "text": ""}
{"id": "1694105", "revid": "1318658", "url": "https://it.wikipedia.org/wiki?curid=1694105", "title": "X27", "text": ""}
{"id": "1694106", "revid": "1318658", "url": "https://it.wikipedia.org/wiki?curid=1694106", "title": "X28", "text": ""}
{"id": "1694107", "revid": "1305772", "url": "https://it.wikipedia.org/wiki?curid=1694107", "title": "Ouricuri", "text": "Ouricuri \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694108", "revid": "1318658", "url": "https://it.wikipedia.org/wiki?curid=1694108", "title": "X29", "text": ""}
{"id": "1694109", "revid": "142504", "url": "https://it.wikipedia.org/wiki?curid=1694109", "title": "Grignano nel Polesine", "text": ""}
{"id": "1694110", "revid": "142504", "url": "https://it.wikipedia.org/wiki?curid=1694110", "title": "Grignano di Polesine", "text": ""}
{"id": "1694111", "revid": "1318658", "url": "https://it.wikipedia.org/wiki?curid=1694111", "title": "X30", "text": ""}
{"id": "1694112", "revid": "327094", "url": "https://it.wikipedia.org/wiki?curid=1694112", "title": "Santa Cruz (Pernambuco)", "text": "Santa Cruz \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694113", "revid": "6923", "url": "https://it.wikipedia.org/wiki?curid=1694113", "title": "Iveco TurboCity", "text": ""}
{"id": "1694114", "revid": "1318658", "url": "https://it.wikipedia.org/wiki?curid=1694114", "title": "X31", "text": ""}
{"id": "1694116", "revid": "1318658", "url": "https://it.wikipedia.org/wiki?curid=1694116", "title": "X32", "text": ""}
{"id": "1694117", "revid": "1318658", "url": "https://it.wikipedia.org/wiki?curid=1694117", "title": "X34", "text": ""}
{"id": "1694119", "revid": "1318658", "url": "https://it.wikipedia.org/wiki?curid=1694119", "title": "X35", "text": ""}
{"id": "1694120", "revid": "1318658", "url": "https://it.wikipedia.org/wiki?curid=1694120", "title": "X36", "text": ""}
{"id": "1694121", "revid": "72396", "url": "https://it.wikipedia.org/wiki?curid=1694121", "title": "Colatura di alici", "text": ""}
{"id": "1694122", "revid": "121543933", "url": "https://it.wikipedia.org/wiki?curid=1694122", "title": "Santa Filomena", "text": "Localit\u00e0.\nSanta Filomena pu\u00f2 riferirsi a diverse localit\u00e0:"}
{"id": "1694123", "revid": "110157", "url": "https://it.wikipedia.org/wiki?curid=1694123", "title": "Museo diocesano (San Severo)", "text": "Importante contenitore d'arte sacra, il Museo diocesano di San Severo \u00e8 allestito nei locali ipogeici del secentesco Palazzo del Seminario. Conserva argenti sacri, gioielli di oreficeria profana (ex voto), statuaria lignea e lapidea, ricchi paramenti sacerdotali e dipinti di diversa epoca.\nTra i manufatti pi\u00f9 significativi spiccano un reliquiario in pietra e onice del 1045, una collezione di piatti da colletta medievali in rame sbalzato, alcune notevoli statue lignee policrome medievali e rinascimentali e preziosi ostensori argentei barocchi.\nUn piccolo lapidario conserva epigrafi del V-III secolo a.C. provenienti da Teanum Apulum e da Sant'Agata di Tremiti."}
{"id": "1694124", "revid": "88740", "url": "https://it.wikipedia.org/wiki?curid=1694124", "title": "Koch", "text": ""}
{"id": "1694126", "revid": "767487", "url": "https://it.wikipedia.org/wiki?curid=1694126", "title": "Santa Filomena (Pernambuco)", "text": "Santa Filomena \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694128", "revid": "110157", "url": "https://it.wikipedia.org/wiki?curid=1694128", "title": "Trindade (Pernambuco)", "text": "Trindade \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione di Araripina."}
{"id": "1694130", "revid": "6923", "url": "https://it.wikipedia.org/wiki?curid=1694130", "title": "Pietro Damiano", "text": "\u00c8 stato vescovo di Asti dal 23 agosto 1475 alla morte.\nBiografia.\nDella nobile famiglia astigiana dei Damiano, Pietro divenne il primo commendatario dell'abbazia dei SS.Apostoli, quando questa con un decreto del 1466, da abbazia pass\u00f2 a commenda.\nIl vescovo Pietro venne chiamato a redimere alcune diatribe tra i Domenicani ed i Frati Minori Osservanti che si erano insediati in Asti intorno al 1470 - 1473, nel convento di San Bernardino oltre Borbore.\nAgli Osservanti buoni predicatori e benvoluti dalla popolazione, vennero affidate tutte le prediche ed i sermoni pi\u00f9 importanti, compresi i \"quaresimali\" sia del Duomo che della Collegiata creando non pochi malumori tra gli altri ordini religiosi.\nA quel punto il vescovo permise la predicazione ai religiosi che avessero avuto le bolle di riconoscimento pontificie e della famiglia Osservante in genere o in particolare quella di San Bernardino in Asti.\nLa questione venne probabilmente risolta a favore degli Osservanti perch\u00e9 l'anno seguente (1481), troviamo il Guardiano di San Bernardino come predicatore ai sermoni tenuti nella Collegiata di San Secondo.\nSinodi diocesani.\nIl vescovo Pietro, influenzato dai principi dei nuovi ordini dei Barnabiti e Teatini, cerc\u00f2 di applicare delle norme di comportamento per i religiosi, semplici e concrete, tipiche degli ordini spirituali dei chierici regolari.\nVenne da pi\u00f9 parti considerato un vescovo corretto e zelante."}
{"id": "1694131", "revid": "729019", "url": "https://it.wikipedia.org/wiki?curid=1694131", "title": "Shock spinale", "text": "Lo shock spinale \u00e8 una forma di shock per la prima volta descritta da Whytt nel 1750 come perdita di sensibilit\u00e0 accompagnata da paralisi motoria e dalla completa perdita di riflessi mediati dal midollo spinale; talora si ha recupero totale o parziale in capo ad alcune ore, giorni o addirittura mesi. La sua manifestazione ricorda lo shock neurogeno.\nSintomatologia.\nI sintomi e i segni clinici presentano ipotensione, bradicardia, lesioni del midollo.\nEziologia.\nLa causa \u00e8 una lesione del midollo spinale.\nFasi.\nStudi hanno dimostrato che consta di quattro fasi diverse, collegate all'andamento dei riflessi nell'individuo, che comprendono un lasso di tempo che varia da tre a 6 settimane:\nIn alcuni casi la durata complessiva di tali fasi \u00e8 stata di alcuni mesi.\nIn ostetricia.\nLo shock spinale risulta conseguente ad un'anomalia che pu\u00f2 manifestarsi dopo il parto per eventi di stress correlati."}
{"id": "1694132", "revid": "6923", "url": "https://it.wikipedia.org/wiki?curid=1694132", "title": "Iveco TurboCity R", "text": ""}
{"id": "1694137", "revid": "154893", "url": "https://it.wikipedia.org/wiki?curid=1694137", "title": "Penna USB", "text": ""}
{"id": "1694138", "revid": "125114710", "url": "https://it.wikipedia.org/wiki?curid=1694138", "title": "Alfredo Primavera", "text": "Noto come costruttore e restauratore di violini, viole e violoncelli, attivo a Cremona, proviene da una rinomata famiglia di liutai. Il nonno Giuseppe emigr\u00f2, ai primi del '900 dall'Abruzzo agli Stati Uniti, dove, a Filadelfia, fond\u00f2 la nota \"Casa Musicale Primavera\". Il padre Adolfo (nato a Filadelfia nel 1930) approd\u00f2 a Cremona nel 1947, dove nel 1951 si diplom\u00f2 alla \"Scuola Internazionale di Liuteria\"; nel 1967 torn\u00f2 a Filadelfia per diventare, alla morte del padre, titolare della \"Casa Musicale Primavera\", fino alla sua morte avvenuta nel 1996.\nAlfredo fin da bambino aveva frequentato il laboratorio del nonno; ha iniziato poi, a soli tredici anni, sotto la guida del padre, ad apprendere l'arte liutaria, dedicandosi in particolare al restauro degli strumenti antichi. Nel 1972 si trasfer\u00ec a Cremona per frequentare la \"Scuola Internazionale di Liuteria\", dove fu allievo dei maestri liutai Pietro Sgarabotto e Gio Batta Morassi. Diplomatosi nel 1975, dopo due anni di lavoro presso il laboratorio del maestro liutaio Virgilio Capellini, ha aperto nel 1977 un proprio laboratorio in Cremona che si trova di fronte alla scuola di liuteria.\nI suoi strumenti, caratterizzati da una finitura molto accurata e da eccellenti doti acustiche, sono molto richiesti da musicisti professionisti e trovano largo mercato negli Stati Uniti d'America, in Gran Bretagna e in Giappone. Inoltre, il maestro liutaio Alfredo Primavera \u00e8 un grande conoscitore ed esperto della liuteria italiana con una lunga esperienza nella vendita, nell'acquisto e nella certificazione. Oltre a costruire violini e viole di ottima fattura si \u00e8 specializzato anche nella produzione di violoncelli; costruisce i suoi strumenti seguendo fedelmente i modelli di Stradivari e Montagnana."}
{"id": "1694139", "revid": "14691", "url": "https://it.wikipedia.org/wiki?curid=1694139", "title": "Pugu Hills Forest Reserve", "text": ""}
{"id": "1694141", "revid": "14691", "url": "https://it.wikipedia.org/wiki?curid=1694141", "title": "Pugu Forest Reserve", "text": ""}
{"id": "1694142", "revid": "14691", "url": "https://it.wikipedia.org/wiki?curid=1694142", "title": "Foresta di Pugu", "text": ""}
{"id": "1694143", "revid": "400694", "url": "https://it.wikipedia.org/wiki?curid=1694143", "title": "Mogo", "text": ""}
{"id": "1694147", "revid": "79968", "url": "https://it.wikipedia.org/wiki?curid=1694147", "title": "Consorzio di bonifica Pedemontano Sinistra Piave", "text": "Il consorzio di bonifica Pedemontano Sinistra Piave era un consorzio di bonifica che opera in un'area della provincia di Treviso a sinistra del fiume Piave.\nIl territorio interessato si estendeva per 71.700 ettari, coinvolgendo settanta comuni. I principali bacini idrografici della zona sono quello del Piave, della Livenza e del Monticano.\nIl consorzio fu istituito con la L.R. 3/1976 che univa i preesistenti consorzi \"Sinistra Piave di Conegliano\", \"Bidoggia-Grassaga di Oderzo\" e \"Pal\u00f9 di Orsago\", oltre ad altre porzioni di territorio. Nel 2010 \u00e8 stato assorbito a sua volta dal consorzio di bonifica Piave assieme al consorzio di bonifica Pedemontano Brentella di Pederobba e al consorzio di bonifica Destra Piave."}
{"id": "1694150", "revid": "154893", "url": "https://it.wikipedia.org/wiki?curid=1694150", "title": "F.I.A.S.", "text": ""}
{"id": "1694152", "revid": "1149807", "url": "https://it.wikipedia.org/wiki?curid=1694152", "title": "Haruhi Suzumiya", "text": " \u00e8 un personaggio principale della serie di light novel \"La malinconia di Haruhi Suzumiya\" di Nagaru Tanigawa e del manga e dell'anime da essa tratti. \u00c8 doppiata in originale da Aya Hirano, mentre la voce italiana \u00e8 di Domitilla D'Amico.\nBiografia.\nHaruhi Suzumiya \u00e8 una studentessa al primo anno delle scuole superiori, che si \u00e8 presentata al resto della classe dichiarando il suo interesse negli alieni, nella percezione extrasensoriale e per i viaggi nel tempo, nonch\u00e9 il suo totale disinteresse per tutto ci\u00f2 che \u00e8 normale, e quindi \"noioso\", cosa che l'ha spinta ardentemente a ricercare fenomeni paranormali e di conseguenza ad essere evitata dal resto dei compagni di classe. Kyon, che ha il banco davanti al suo in classe, \u00e8 il primo personaggio ad approcciare Haruhi in una conversazione \"seria\". Haruhi, grazie a Kyon, comincia gradualmente ad aprirsi agli altri e ad assomigliare ad una ragazza \"normale\". In seguito Haruhi, col proprio carattere esplosivo e prepotente, costringer\u00e0 Kyon, ed altri tre personaggi a fondare la \"Brigata SOS\".\nHaruhi \u00e8 nota per essere una ragazza sveglia, atletica e portata naturalmente per ogni attivit\u00e0 extrascolastica. Prima di fondare le \"Brigata SOS\" ha fatto parte di quasi tutti i club scolastici, lasciandoli perch\u00e9 ritenuti \"noiosi\", nonostante il talento mostrato nei vari campi, compresa la musica. Il suo interesse per il paranormale deriva da una strana esperienza fatta da bambina, quando durante una partita di baseball che stava guardando allo stadio con la sua famiglia, Haruhi vedendo l'enorme quantit\u00e0 di gente, realizz\u00f2 di non essere una persona in qualche modo \"speciale\" come credeva ma solo una fra tutte quelle persone conducevano una vita normale, e decise che lei si sarebbe distinta. In seguito divent\u00f2 celebre durante le scuole medie, frequentate nello stesso istituto di Taniguchi, per i suoi comportamenti stravaganti, e per il fatto di accettare le dichiarazioni d'amore di qualunque ragazzo per poi lasciarlo dopo pochissimo tempo.\nCaratteristiche soprannaturali.\nHaruhi si pu\u00f2 qualificare sia come una \"rottura\" nel continuum dello spazio-tempo, sia come la prima singolarit\u00e0 tecnologica ad avere avuto forma spontaneamente nell'universo, sia come una divinit\u00e0, a seconda del punto di vista. Questa particolare condizione ha creato una serie di eventi nell'universo, cominciati tre anni prima che Haruhi incontrasse Kyon, che hanno destato l'attenzione e le preoccupazioni di tre gruppi in particolare fra le numerose fazioni che la stanno sorvegliando in segreto: le forme di vita non organica dette \"Entit\u00e0 Senziente di Dati Integrali\", i viaggiatori del tempo e gli esper. I poteri della ragazza, che sono in grado di alterare, creare e distruggere gli universi sono mossi esclusivamente dai suoi desideri e dalle sue emozioni, e lei oltre a non averne alcun controllo, non \u00e8 neppure cosciente di averli. Non solo: allo stato dei fatti, Haruhi \u00e8 anche all'oscuro dell'esistenza di esper, alieni e viaggi nel tempo. Nella serie viene teorizzato dagli esper che l'universo attuale potrebbe essere semplicemente uno dei tanti che Haruhi ha inconsciamente creato. Per evitare che eventuali \"capricci\" oppure lo \"stress\" della ragazza possano avere effetti devastanti sull'universo, al suo fianco si sono aggregati un esper (Itsuki Koizumi), una entit\u00e0 aliena (Yuki Nagato) e una viaggiatrice del tempo (Mikuru Asahina), il cui ruolo \u00e8 quello di controllare lo stato emotivo della ragazza.\nQuando Haruhi si annoia o prova frustrazioni, forma uno \"spazio chiuso\", cio\u00e8 un altro universo simile ad una parte di quello in cui viviamo, con un muro invisibile oltre il quale non si pu\u00f2 andare, anche se si vede quello che c'\u00e8 al di l\u00e0. Esso rappresenta la parte della sua mente in cui \"rinchiude\" questi pensieri, che nello \"spazio chiuso\" prendono la forma di \"Celestiali\", dei giganti azzurri. Se questo stato d'animo proseguisse, lo \"spazio chiuso\" finirebbe per sostituirsi al nostro universo, quindi gli altri membri della \"Brigata SOS\" devono tentare di evitarlo rendendo felice Haruhi.\nKoizumi suggerisce che sia stata la stessa Haruhi a creare gli alieni, i viaggiatori del tempo e gli esper ed a fare in modo di non essere a conoscenza della loro esistenza: la sua emotivit\u00e0, che porta Haruhi a desiderare che queste realt\u00e0 esistano, e la sua razionalit\u00e0, che la porta ad accettare che queste realt\u00e0 non possano esistere, formano cos\u00ec un contrastante equilibrio.\nAccoglienza.\nHaruhi Suzumiya ha ricevuto il premio Anime Grand Prix della rivista \"Animage\" come miglior personaggio femminile del 2006 e 2009, classificandosi rispettivamente al primo e al sesto posto."}
{"id": "1694153", "revid": "399", "url": "https://it.wikipedia.org/wiki?curid=1694153", "title": "Pietro Damiano (vescovo)", "text": ""}
{"id": "1694154", "revid": "1226", "url": "https://it.wikipedia.org/wiki?curid=1694154", "title": "James Moriarty", "text": ""}
{"id": "1694155", "revid": "107816171", "url": "https://it.wikipedia.org/wiki?curid=1694155", "title": "Franz d'Epinay", "text": "Franze d'Epinay \u00e8 un personaggio dell'anime \"Il conte di Montecristo \" di 'Mahiro Maeda. Franz \u00e8 il migliore amico di Albert de Morcerf, lo accompagna sin dalla prima puntata.\nStoria.\nPassato.\nIl suo passato rimane sconosciuto per l'intera serie. Si sa che perse il padre quando era un bambino e durante il funerale conobbe Albert, diventando amici inseparabili.\nPresente.\nLo ritroviamo sulla Luna a far compagnia al suo amico Albert. Quest'ultimo pi\u00f9 di una volta deve la vita al barone d'Epinay: questi, infatti, non solo lo salva da un gruppo di briganti senza scrupoli nel secondo episodio, ma lo sostituisce anche nel duello finale con Il conte di Montecristo. Infatti nessuno era a conoscenza che nel robot da combattimento utilizzato nella sfida ci fosse lui e non Albert. Qui Dant\u00e8s libera la sua furia massacrando il ragazzo convinto che in realt\u00e0 fosse un altro. Prima di morire rivedr\u00e0 un'ultima volta il suo caro amico.\nCarattere.\nModerato, non si lascia mai ingannare dal conte, come invece succede per tutti i vari protagonisti dell'anime. Ha una forte amicizia con Eug\u00e9nie de Danglars, da cui sembra essere anche attratto fisicamente, mentre per la sua vera fidanzata, Valentine de Villefort non mostra alcun interesse. La lascer\u00e0 a chi la ama davvero, Maximilien Morrel. Il legame che univa i tre amici di infanzia ricorda molto il legame che intercorreva fra Fernand de Morcerf, Merc\u00e9d\u00e8s e il conte prima dell'inizio della storia"}
{"id": "1694158", "revid": "1714743", "url": "https://it.wikipedia.org/wiki?curid=1694158", "title": "Piazza della Vittoria (Palermo)", "text": "Piazza Vittoria \u00e8 un'antica piazza di Palermo. \nStruttura.\nLa piazza ha una forma quasi perfettamente quadrata, delimitata dal Corso Vittorio Emanuele da una parte, via del Bastione dell'altra, dal terzo lato da piazza del Parlamento, mentre l'ultimo lato \u00e8 delimitato da palazzi. All'interno della piazza \u00e8 presente un ampio giardino chiamato Villa Bonanno.\nPosizione.\nLa piazza si trova all'interno del centro storico cittadino nel quartiere denominato Albergheria o mandamento Palazzo Reale prospiciente alla strada pi\u00f9 antica della citt\u00e0, il Cassaro.\nAdiacente \u00e8 la piazza di San Giovanni decollato su cui affaccia Palazzo Sclafani.\nMonumenti.\nAttorno alla piazza e all'interno di essa troviamo molti monumenti, in particolare:\nAttigua alla piazza vi \u00e8 piazza del Parlamento con Palazzo dei Normanni, Porta Nuova il Gruppo marmoreo con Filippo V dei primi anni del XVII secolo e l'ex ospedale di San Giacomo dei Militari, oggi parte delle Caserme Dalla Chiesa-Calatafimi."}
{"id": "1694162", "revid": "767487", "url": "https://it.wikipedia.org/wiki?curid=1694162", "title": "Friedrich Freiherr Kress von Kressenstein", "text": "Biografia.\nComand\u00f2 le armate turche sul fronte del Caucaso nel novembre-dicembre 1914; in quel luogo si scontr\u00f2 verbalmente con un comandante turco e venne \"promosso\" al comando della 4\u00aa Divisione (nominalmente una promozione ma nei fatti una degradazione); viste le difficolt\u00e0 militari turche venne promosso a capo della IV Armata sul fronte del Sinai da cui elabor\u00f2 un'offensiva per raggiungere il Canale di Suez (\"offensiva Rex III\"); questa, a differenza delle altre offensive turche, era molto ben preparata e accuratamente studiata che per\u00f2 si blocc\u00f2 a Romila. Nel maggio del 1918 guid\u00f2 la forza da sbarco partita da Costanza (sotto occupazione bulgara) con navi requisite ai russi a Sebastopoli per occupare la Repubblica Democratica di Georgia.\nFinita la guerra torn\u00f2 in Germania dove mor\u00ec nel 1948."}
{"id": "1694167", "revid": "2039709", "url": "https://it.wikipedia.org/wiki?curid=1694167", "title": "Brava (Somalia)", "text": "Brava (in somalo \"Baraawe\") \u00e8 una citt\u00e0 portuale della costa sudorientale della Somalia di circa 32.800 abitanti, appartenente alla regione del Basso Scebeli e capoluogo della provincia omonima. La popolazione tradizionale costituisce un gruppo etnico a s\u00e9, noto come etnia bravanese, e parla un dialetto dello swahili.\nStoria.\nLa citt\u00e0 fu fondata nel IX secolo a.C.; secondo la tradizione orale, il fondatore era un omanita che si insedi\u00f2 nella zona, e ordin\u00f2 ai suoi servitori (probabilmente indigeni dell'area) di spianare un vasto tratto di foresta per costruire la citt\u00e0.\nParte dello Stato Ajuuraan, nel XVI secolo Brava fu saccheggiata dai Portoghesi, ma presto si riprese da questo attacco. Nel 1840 soldati provenienti da Bardera assediarono la citt\u00e0 per aprirsi un accesso pi\u00f9 diretto al mare, e la citt\u00e0 sub\u00ec notevoli danni. Gli abitanti chiesero protezione al sultano Yusuf Mahamud Ibrahim del Sultanato di Geledi. Le truppe del sultano invasero Bardera e la rasero al suolo. In seguito la popolazione locale chiese protezione al sultano di Zanzibar; nel 1889 Zanzibar cedette la citt\u00e0 agli Italiani. La popolazione per\u00f2 si oppose a questo passaggio, e l'Italia riusc\u00ec ad annettere ufficialmente Brava ai propri possedimenti coloniali solo nel 1905. Nei primi anni dopo l'annessione Brava fu teatro di una rivolta (nota come rivolta di Benadir), che fu repressa nel 1908; il leader del movimento Sheikh Uways al-Barawi fu ucciso nel 1909. Nel 1947 Brava divenne il quartier generale del partito politico Hizbiya Digil-Mirifle (HDM), che in seguito divenne il Partito Costituzionale Indipendente Somalo.\nDopo l'indipendenza Brava perse gradualmente importanza come porto, e conobbe un periodo di crescente degrado. Nel 1991 fu quasi distrutta durante la guerra civile. Oggi sta gradualmente tornando a crescere e svilupparsi.\nDal 2009 la citt\u00e0 \u00e8 controllata dall'organizzazione terroristica islamica Al-Shabaab. Nel settembre 2009, un attacco militare statunitense ha ucciso nei dintorni di Brava Saleh Ali Saleh Nabhan, capo di Al Qaeda in Somalia. Il 3 ottobre 2014, la citt\u00e0 venne abbandonata dagli Al-Shabaab a seguito dell'avanzata dell'esercito somalo e delle forze dell'AMISOM nel corso dell'operazione \"Oceano Indiano\" lanciata in agosto. Gli Shabaab avevano gi\u00e0 perso Chisimaio nel 2012, e pertanto Brava costituiva per loro un'importante fonte di reddito nonch\u00e9 punto di accesso ai commerci marittimi."}
{"id": "1694170", "revid": "117865241", "url": "https://it.wikipedia.org/wiki?curid=1694170", "title": "Hayd\u00e9e", "text": "Hayd\u00e9e \u00e8 un personaggio dell'anime \"Il conte di Montecristo \" di Mahiro Maeda. Hayd\u00e9e \u00e8 la principessa del pianeta Janina, un lontano regno sperduto nella galassia.\nStoria.\nPassato.\nLa ragazza viveva tranquillamente nel suo regno finch\u00e9 questi non si ritrov\u00f2 coinvolto in una guerra tra due potenze aliene provenienti da pianeti vicini, costringendo la sua gente ad affidarsi a degli alleati giunti dalla Terra. Le loro speranze si infransero quando Fernand de Morcerf, allora comandante di uno squadrone dell'esercito terrestre ed inizialmente alleato politico del Pasci\u00e0 Al\u00ec-Tebelen (Padre di Hayd\u00e9e e sovrano di Janina), trad\u00ec per ragioni segrete il popolo che avrebbe dovuto proteggereale. Il giovane, ancora sotto il nome di Fernand Mondego, uccise il Pasci\u00e0 trafiggendolo con la propria spada, mentre la piccola Hayd\u00e9e (all'epoca dei fatti aveva appena quattro anni) e la madre vennero vendute come schiave dai soldati francesi. Fernard fu premiato per quella guerra diventando generale, accolto in patria come un eroe e ricevendo la Legion d'Onore, e successivamente presentandosi all'alta societ\u00e0 di Parigi come il Conte di Morcerf. La bambina viene poi acquistata al mercato di schiavi da Il conte di montecristo durante uno dei suoi viaggi nello spazio, e insieme i due meditano vendetta contro coloro che hanno rovinato le loro vite.\nPresente.\nLo ritroviamo per la prima volta nel sottosuolo di Parigi, in quella che sembra essere una caverna enorme, intenta a suonare l'arpa. La ragazza viene quasi non notata perch\u00e9 si confonde con l'ambiente. Albert de Morcerf rimane incantato al suono della sua melodia. Nel corso della serie la vediamo seguire scrupolosamente il copione del conte, infatti anche se alla prima vista di Fernand sverr\u00e0, successivamente sar\u00e0 lei a screditarlo agli occhi di chiunque volesse votarlo (nel frattempo Morcerf si sta candidando come presidente), accusandolo di tutte le atrocit\u00e0 che effettivamente commise anni prima.\nCarattere.\nIl suo carattere lo scopriamo negli ultimi episodi, dopo aver accusato Morcerf alla camera del Parlamento per i suoi crimini di guerra davanti all'intera corte e persino davanti alla moglie dell'uomo, in preda a forti sentimenti contrastanti, rendendosi conto che la vendetta non \u00e8 stata dolce come lei aveva creduto; e dalla sua premura verso il conte, per il quale nutre profondi sentimenti. Alla fine della serie, reclutati i vecchi servitori ed amici del conte, ritorna di nuovo come principessa nel suo regno, riacquistando il suo diritto al trono e venendo incoronata imperatrice di Janina."}
{"id": "1694176", "revid": "1833487", "url": "https://it.wikipedia.org/wiki?curid=1694176", "title": "Pizza di scarola", "text": "La pizza di scarola \u00e8 un rustico tipico della cucina napoletana.\nPreparazione e ingredienti.\nViene preparato con un ripieno di scarola soffritta in olio con aglio, \nolive nere di Gaeta, capperi, pinoli, uva passa, acciughe sotto sale, il tutto\nin una pasta salata semplicemente fatta di farina, acqua e lievito.\nViene cotta a forno e servita sia calda che fredda. Tradizionalmente preparata durante le feste di Natale, \u00e8 possibile trovarla durante tutto il periodo di raccolta della scarola."}
{"id": "1694177", "revid": "6923", "url": "https://it.wikipedia.org/wiki?curid=1694177", "title": "Fabio dal Zotto", "text": ""}
{"id": "1694187", "revid": "101175", "url": "https://it.wikipedia.org/wiki?curid=1694187", "title": "Motomondiale 1979", "text": "La stagione 1979 \u00e8 stata la trentunesima del Motomondiale; i gran premi furono 13, gli stessi dell'anno precedente. Solo la classe 125 gareggi\u00f2 in tutte le occasioni.\nIl contesto.\nSe, per quanto riguarda le classi singole \"storiche\", non ci furono n\u00e9 modifiche regolamentari, n\u00e9 modifiche sui punteggi, le novit\u00e0 riguardarono i sidecar e la Formula 750.\nLa categoria delle motocarrozzette venne \"sdoppiata\" in seguito alle contestazioni seguenti l'arrivo dell'anticonvenzionale BEO Imagine 77A nella stagione precedente: furono infatti create due categorie, una per i tre ruote \"tradizionali\", siglata \"B2A\", e una per i sidecar \"moderni\" (con due ruote motrici o direttrici), la \"B2B\". Il calendario di gare venne un po' complicato da questa decisione, con alcune prove abbinate ai gran premi storici e altre che si svolsero in abbinata a quelle della Formula 750.\nPer quanto riguarda la Formula 750, le cui prove continuarono ad essere separate dal resto del calendario, le novit\u00e0 introdotte riguardarono il sistema di punteggio: non venivano pi\u00f9 assegnati i punti ad ogni prova, bens\u00ec ad ogni singola manche di cui la prova era composta, con il risultato che a fronte di 10 prove vennero assegnati 20 punteggi.\nAl termine della stagione vi fu il secondo titolo in 500 per Kenny Roberts e la Yamaha, accoppiata che riusc\u00ec a sconfiggere la concorrenza dei piloti Suzuki (l'italiano Virginio Ferrari, Barry Sheene e l'olandese Wil Hartog); Suzuki dovette accontentarsi del titolo iridato relativo ai costruttori.\nNelle classi minori, seconda doppietta consecutiva per Kork Ballington e la Kawasaki KR in 250 e 350, contrastato nella quarto di litro dalla Morbidelli di Graziano Rossi (padre, a inizio anno, di Valentino) e in 350 dal francese Patrick Fernandez.\nLa 125 fu dominata da \u00c1ngel Nieto su Minarelli mentre il classe 50 si impose Eugenio Lazzarini su Kreidler. La Formula 750, giunta alla sua ultima stagione (fu abolita poich\u00e9 divenuta un \"monomarca\" Yamaha) vide il primo titolo di Campione del Mondo assegnato a un pilota francese (Patrick Pons).\nPer quanto riguarda le tre ruote, nella B2A Rolf Biland si riconferm\u00f2 iridato, mentre in B2B il titolo fu conquistato (a suon di piazzamenti) dall'equipaggio svizzero Holzer-Meierhans, davanti a Biland.\nL'annata viene anche ricordata per alcune polemiche: i piloti ufficiali boicottarono il GP del Belgio per le scarse condizioni di sicurezza del circuito di Spa-Francorchamps, da poco ricostruito, mostrando anche la loro crescente insofferenza per le modalit\u00e0 di gestione del Mondiale da parte della FIM. Questa ondata di protesta crebbe fino al punto che alcuni di essi (tra cui Roberts e Sheene) promossero la creazione di un campionato alternativo, chiamato \"World Series\". Il progetto rest\u00f2 tale, ma dimostr\u00f2 la forza dei piloti e forz\u00f2 la Federazione Internazionale a migliorare i premi e l'organizzazione.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nNuove modifiche nell'organizzazione di case e team: la Yamaha non present\u00f2 pi\u00f9 un suo team interno ma affid\u00f2 le sue moto ufficiali ai team gestiti dall'importatore statunitense, da quello francese e da quello venezuelano che schierarono, rispettivamente, Kenny Roberts, Christian Sarron e Johnny Cecotto. Dall'altra parte la Suzuki che stava affidando da anni le sue moto al team gestito dall'importatore britannico, da quest'anno decise di fornire delle moto strettamente ufficiali anche ad un team olandese e ad uno italiano che schierarono Wil Hartog e Virginio Ferrari. L'unica casa motociclistica che all'inizio della stagione risultava iscritta con un proprio team diretto era la Morbidelli che schierava Graziano Rossi.\nIl vincitore del titolo iridato fu Kenny Roberts su Yamaha che si aggiudic\u00f2 5 gran premi sulle 12 prove disputate (la 500 non corse in Cecoslovacchia) e precedette in classifica 9 piloti tutti equipaggiati con moto Suzuki.\nPer quanto non dall'inizio, la stagione vide anche il ritorno della Honda nel Motomondiale (era assente dalla stagione '67), con l'esotica NR500 a pistoni ovali. La mezzo litro della Casa dell'Ala d'Oro venne schierata al GP di Gran Bretagna ed a quello di Francia. I piloti sono l'inglese Mick Grant (pupillo del direttore sportivo della Honda Uk, Gerald Davison) ed il giapponese ex campione del Mondo della 350 Takazumi Katayama, che port\u00f2 in dote alla squadra anche il suo sponsor personale Sarome.\nLa sofisticata moto giapponese non brill\u00f2: a Silverstone i due piloti Honda partirono grazie alla sportivit\u00e0 dei piloti (inglesi) qualificatisi in ultima fila (tutti e 5 rinunciarono allo start pur di fare debuttare la nuova Honda), ma non fecero molta strada (Katayama ritirato dopo quattro giri, Grant caduto alla prima curva). A Le Mans, invece, nessuna delle NR si qualific\u00f2 (i due piloti Honda provarono a intrufolarsi in griglia, ma vennero cacciati in malo modo).\nIl GP del Belgio fu caratterizzato dal boicottaggio della maggior parte dei piloti a causa delle scarse misure di sicurezza, partirono solamente 10 piloti che vennero tutti classificati; la classifica riporta perci\u00f2 nelle prime posizioni anche nomi di piloti che non erano solitamente presenti.\nDurante l'anno si registr\u00f2 anche la morte, nella North West 200 gara non di campionato, del pilota nordirlandese Tom Herron che figur\u00f2 peraltro al decimo posto della classifica stagionale.\nNel Tourist Trophy, gara non pi\u00f9 nel calendario iridato, Mike Hailwood vinse il Senior TT riservato alle 500, facendo registrare la sua 14a vittoria tra tutte le classi.\nClasse 350.\nIn 350 si ripet\u00e9 quasi integralmente la classifica dell'anno precedente con le due Kawasaki di Kork Ballington e Gregg Hansford al primo e terzo posto generale; cambi\u00f2 solo il pilota che, in sella ad una Yamaha, ottenne la seconda posizione: in questo caso fu Patrick Fernandez.\nLa classe fu presente in 11 occasioni su 13 e il pilota vincitore se ne aggiudic\u00f2 5.\nClasse 250.\nPer il secondo anno consecutivo a Kork Ballington riusc\u00ec l'impresa di aggiudicarsi il titolo iridato in due categorie: dopo aver ottenuto quella della 350 ottenne anche quello della quarto di litro, sempre su Kawasaki e sempre precedendo come nel 1978 il compagno di squadra Gregg Hansford.\nIl campionato si svilupp\u00f2 su 12 prove (non fu presente in Austria) ma, come per le altre classi in gara, i piloti pi\u00f9 importanti della classe 250 decisero di boicottare il Gran Premio motociclistico del Belgio.\nClasse 125.\n\u00c1ngel Nieto in sella alla Minarelli e vincitore dei primi 7 GP (la 125 fu presente in tutte le occasioni), si impose piuttosto facilmente, ottenendo in questo modo l'ennesimo titolo iridato della carriera. Dietro di lui, si fecero notare le Motob\u00e9cane di Thierry Espi\u00e9 e Guy Bertin, vincitore quest'ultimo degli ultimi due GP.\nPier Paolo Bianchi, ancora segnato dall'incidente della stagione precedente in cui era giunto terzo, fin\u00ec quest'anno decimo mentre il detentore del titolo Eugenio Lazzarini si piazz\u00f2 ancor pi\u00f9 lontano, al quindicesimo posto.\nClasse 50.\nIn 50 il titolo and\u00f2 a Eugenio Lazzarini su Kreidler che si rifece degli scarsi risultati ottenuti nella categoria superiore e miglior\u00f2 il secondo posto gi\u00e0 ottenuto nella stagione '78.\nCome in occasioni precedenti la classe di minor cilindrata fu, tra le categorie corse in singolo, quella presente nel minor numero di occasioni, solo 7 su 13 gran premi.\nIl detentore del titolo, Ricardo Tormo su Bultaco, fin\u00ec quest'anno solo al diciassettesimo posto.\nI sidecar.\nLa classe sidecar era stata rivoluzionata l'anno precedente da Rolf Biland e dal suo innovativo BEO Imagine 77A, il cui impiego in gara fu oggetto di contestazione da parte degli altri concorrenti per tutta la stagione 1978, tanto da chiedere lumi alla federazione sull'ammissibilit\u00e0 del mezzo, la cui regolarit\u00e0 venne confermata al GP d'Olanda tenutosi a giugno, ma permise allo svizzero di laurearsi campione.\nSull'onda delle contestazioni, la FIM cre\u00f2 due diverse classi sidecar per la stagione '79: una classe per i sidecar tradizionali (la B2A) e una per quelli innovativi a due ruote motrici o direzionali (la B2B), una scelta che provoc\u00f2 un impoverimento delle rispettive griglie di partenza, con molti dei partecipanti che scelsero di schierarsi solo in una delle due classi. Rolf Biland si present\u00f2 in entrambe le classi, vincendo il titolo in B2A e arrivando secondo in B2B, in entrambi i casi con Kurt Waltisperg come suo passeggero, dopo che il precedente \"co-equiper\" Kenny Williams aveva lasciato la squadra scontento del suo ruolo di passeggero \"inattivo\" sul BEO. I campioni svizzeri, che nella B2B avevano lasciato il loro BEO per diventare clienti della LCR, si confrontarono in questa classe con i regolarissimi connazionali Bruno Holzer/Karl Meierhans dotati dello stesso mezzo e persero il titolo nonostante le quattro vittorie conseguite.\nClassifica finale sidecar B2B.\nIl campionato \u00e8 caratterizzato soprattutto dalla lotta tra i due equipaggi svizzeri Bruno Holzer-Karl Meierhans e Rolf Biland-Kurt Waltisperg. All'ultimo GP ad Assen arrivano appaiati in classifica, ma durante le prove Biland \u00e8 protagonista di un incidente a 200\u00a0km/h in cui riporta la frattura del braccio sinistro (Waltisperg esce invece illeso); Holzer ha cos\u00ec bisogno di un solo punto per diventare campione e in gara non corre rischi concludendo al 2\u00ba posto per la sesta volta su 6.\nFormula 750.\nLa stagione della Formula 750.\nDa notare la presenza nel calendario di un \"GP di Svizzera\", disputato anche dai sidecar B2B; si svolge in realt\u00e0 sul circuito francese di Le Castellet, del resto nel paese elvetico le gare su circuito sono vietate in seguito all'incidente alla 24 Ore di Le Mans del 1955.\nClassifica finale Formula 750.\n1\u00aa m.= prima manche; 2\u00aa m.= seconda manche."}
{"id": "1694188", "revid": "6923", "url": "https://it.wikipedia.org/wiki?curid=1694188", "title": "Raffaele di Ceva", "text": "\u00c8 stato vescovo di Asti dal 16 novembre 1496 al 26 luglio 1499, in seguito trasferito alla diocesi di Melfi.\nBiografia.\nFiglio di Giovanni marchese di Ceva, una delle famiglie marchionali di discendenza Aleramica, Raffaele, francescano, fu arciprete della collegiata di Ceva.\nVescovo di Asti per tre anni, venne poi trasferito a Melfi.\nRinunci\u00f2 alla sede di Melfi nel 1513."}
{"id": "1694189", "revid": "2128848", "url": "https://it.wikipedia.org/wiki?curid=1694189", "title": "Susamielli", "text": "I susamielli sono dei dolci a forma di \"S\" della cucina napoletana tipici del periodo di Natale.\nSi preparano con farina, zucchero, mandorle e miele, e sono aromatizzati con cannella, pepe, noce moscata.\nUna variante, di forma ellittica, sono le sapienze che venivano preparate dalle suore clarisse nel convento di Santa Maria della Sapienza a Sorrento.\nOriginariamente venivano chiamati sesamelli perch\u00e9 ricoperti da semi di sesamo.\nI susamielli sono spesso venduti insieme a raffiuoli, mustaccioli e i pi\u00f9 popolari roccoc\u00f2, che insieme agli struffoli sono i dolci tipici del Natale napoletano."}
{"id": "1694190", "revid": "33921", "url": "https://it.wikipedia.org/wiki?curid=1694190", "title": "Rugby a 15 nel 1997", "text": "Riepilogo tornei.\nQualificazioni Mondiali.\nProseguono lungo tutto l'anno le qualificazioni mondiali, iniziate nel 1996 e terminate nella primavera del 1999.\nI Barbarians.\nIl nuovo corso del rugby professionistico sembra mettere in crisi questo club ad inviti: la tourn\u00e9e di Pasqua \u00e8 sostituita da due match in tardo inverno.\nMa il match di Leicester spazza via i dubbi: esiste ancora lo spazio per una selezione come quella dei Barbarians, sia dal punto di vista tecnico, sia da quello dell'interesse del pubblico (14.000 spettatori al Welford Road)\nSi inaugura infine la tradizione del match con i Combined Services (in pratica la nazionale militare britannica) nel giorno del Memorial Day.\nLa Nazionale italiana: prima vittoria contro la Francia.\nIl 1997 segna il massimo risultato fino ad allora conseguito dalla Nazionale italiana e di Georges Coste.\nFinalmente i successi diventano definitivi e clamorosi."}
{"id": "1694191", "revid": "111006826", "url": "https://it.wikipedia.org/wiki?curid=1694191", "title": "Camillo Cortellini", "text": "Vissuto a cavallo tra Rinascimento e Barocco, fu attivo come compositore, cantore, trombonista.\nBiografia.\nCamillo Cortellini nasce a Bologna il 24 gennaio del 1561, figlio del musicista Gaspare detto \u201cil viola\u201d erediter\u00e0 dal padre il mestiere ed il soprannome venendo appellato fin dalla giovinezza \u201cil violino\u201d. A Gaspare Cortellini, gi\u00e0 impiegato presso il Concerto Palatino della Signoria di Bologna nei primi anni di vita di Camillo, si deve l'avviamento del figlio alla musica sia, com'\u00e8 probabile, per proprio insegnamento sia per l'affidamento di questi alle cure di Alfonso Ganassi, all'epoca anch'egli impiegato nel Concerto Palatino.\nLa prima data certa in cui abbiamo notizia dell'attivit\u00e0 professionale del giovane Cortellini \u00e8 il 26 febbraio 1577, data in cui entr\u00f2 a far parte del Concerto della Signoria in sostituzione del padre. Da l\u00ec in poi, a parte una parentesi mantovana di cui non sappiamo quasi nulla, Cortellini pubblicher\u00e0 3 libri di madrigali tra il 1583 e il 1586, per poi trovare la sua vera vocazione \u2013 o forse scelta consapevole dettata da considerazioni di ordine economico \u2013 nella musica sacra pubblicando tra il 1595 e il 1627 tre raccolte di messe, due di salmi, una di magnificat, una di litanie.\nNel 1593 viene eletto cantore nella prestigiosa cappella di San Petronio, dove prester\u00e0 la sua opera fino alla morte, avvenuta nel 1630, con una interruzione tra il 1608 e il 1610. L'ultimo avvenimento di rilievo nella sua vita \u00e8 l'adesione in data posteriore al 1622 all'Accademia dei Filomusi, prestigiosa istituzione cittadina di cui era principe Adriano Banchieri e che vantava tra gli accademici stranieri anche Claudio Monteverdi.\nL'importanza di Camillo Cortellini nella storia della musica \u00e8 ancora tutta da valutare, la sua figura rientra ad oggi tra quelle minori e non ancora studiate approfonditamente, notizie certe che lo riguardano inducono a pensare che valga la pena conoscerne meglio l'opera e le vicende biografiche.\nCortellini fu autore della prima opera stampata a Bologna, si tratta del secondo libro dei madrigali del 1584 per i tipi dello stampatore Giovanni Rossi. Cortellini \u00e8 stato anche il primo a stampare una quello che rappresenta il primo esempio di Messe concertate a Bologna con la raccolta del Secondo Libro di Messe del 1617, raccolta dal valore storico oltre che artistico in quanto riporta una pagina di avvertenze in cui vengono riportate chiaramente le modalit\u00e0 di esecuzione."}
{"id": "1694198", "revid": "1312934", "url": "https://it.wikipedia.org/wiki?curid=1694198", "title": "Vito Elio Petrucci", "text": "Ha scritto diverse pubblicazioni sulla lingua e la cultura genovese, di cui era un appassionato sostenitore e divulgatore. Era membro dell\"'Association Internationale pour l'Utilisation des Langues R\u00e9gionales\" di Liegi e della \"Acad\u00e9mie des Langues Dialectales\" del Principato di Monaco.\nTra le sue pubblicazioni, 12 raccolte di poesie dialettali, 21 libri su cultura e tradizioni genovesi, diverse commedie in genovese e scritti in collaborazione con altri autori. Le sue opere sono presenti in antologie di poesia dialettale quali ad esempio \"Le parole di legno\" e \"Le parole perdute\". Tra le sue raccolte ricordiamo \"Bansigh\u00e6 da l'\u00e6xia\" (1970), \"Un vento d\u00f6\u00e7e\" (1972), \"O quadrifeuggio\" (1980), \"Ci\u00f9 in l\u00e0 de parolle\" (1990).\nPer lunghi anni \u00e8 stato divulgatore della Lingua ligure, del dialetto genovese e della storia di Genova in una trasmissione televisiva di TeleGenova insieme a Maria Vietz.\n\u00c8 sepolto nel Famedio del Cimitero monumentale di Staglieno a Genova."}
{"id": "1694200", "revid": "1714743", "url": "https://it.wikipedia.org/wiki?curid=1694200", "title": "Ermanno I di Turingia", "text": "Biografia.\nErmanno era il figlio pi\u00f9 giovane di Ludovico II e di Jutta/Giuditta di Svevia, figlia di Federico II duca di Svevia e appartenente dunque alla dinastia Hohenstaufen. Ermanno faceva dunque parte della dinastia Ludovingia. Nel 1180 partecip\u00f2 alla coalizione contro Enrico il Leone, insieme al fratello Ludovico, subendo una breve prigionia dopo la sconfitta perpetrata da Enrico a Weissensee. L'anno successivo i fratelli furono liberati. Ludovico venne elevato a conte palatino di Sassonia come ricompensa per i suoi servizi all'imperatore, ma trasfer\u00ec successivamente la dignit\u00e0 a Ermanno. Rafforz\u00f2 la sua autorit\u00e0 sulla contea palatina sposando Sofia, figlia di Liutgarda di Stade e di Federico II di Sommerschenburg, ex conte palatino.\nAlla morte del fratello, nel 1190, l'imperatore Enrico VI cerc\u00f2 di far rimanere la Turingia come feudo vacante del Sacro Romano Impero. Il piano fall\u00ec in quanto Ermanno si impose come langravio della Turingia.\nErmanno partecip\u00f2 alla crociata tedesca del 1197 in Terra Santa. Nel 1198, alla morte di Enrico VI, appoggi\u00f2 la causa del duca Filippo di Svevia. Ben presto per\u00f2 cambi\u00f2 schieramento, appoggiando Ottone IV. Filippo di Svevia, per questa ragione, invase la Turingia ed Ermanno fu costretto ad abbandonare alcuni territori. Dopo l'assassinio di Filippo ed il definitivo riconoscimento come re di Ottone IV, fu tra coloro che invitarono Federico II in Germania per assumere la corona del Sacro Romano Impero. Come conseguenza di tale decisione, i Sassoni invasero la Turingia. Ermanno venne salvato dall'arrivo in Germania di Federico II nel 1212.\nEgli commission\u00f2 ad Alberto di Halberstadt la traduzione di Ovidio dal latino al tedesco, i cui scritti dovevano essere diffusi tra i suoi cavalieri.\nErmanno mor\u00ec a Gotha il 25 aprile 1217. Venne sepolto a Reinhardsbrunn.\nDiscendenza.\nErmanno si spos\u00f2 due volte. La prima volta, nel 1182, con Sofia di Sommerschenburg, figlia di Federico II di Sommerschenburg e di Liutgarda di Stade, quest'ultima appartenente alla dinastia Odoniana. Essi ebbero due figlie:\nNel 1196 spos\u00f2 Sofia, figlia di Ottone I di Baviera, dalla quale ebbe 6 figli:"}
{"id": "1694202", "revid": "92723", "url": "https://it.wikipedia.org/wiki?curid=1694202", "title": "Genesio di Arles", "text": "Agiografia.\nLa stesura degli Atti del martirio di Genesio \u00e8 attribuita ad un certo vescovo Paolino, a volte identificato con Paolino di Nola o con Paolino, vescovo di B\u00e9ziers (circa 400-419). Interessante notare \u00e8 che l'agiografo dichiara di aver trascritto una tradizione orale e di averla riprodotta fedelmente.\nSecondo la versione pi\u00f9 antica degli Atti del suo martirio, Genesio entr\u00f2 molto giovane nell'esercito imperiale romano, dove esercitava la mansione di \"notarius\" o stenografo. A seguito della persecuzione contro i cristiani, abbandon\u00f2 l'esercito e disert\u00f2, nascondendosi ai persecutori. Chiese al vescovo di essere battezzato, ma non ottenne il sacramento per la calamit\u00e0 dei tempi e per la sua troppo giovane et\u00e0. Genesio fu rintracciato presso il Rodano; attravers\u00f2 quindi il fiume, ma sull'altra sponda fu catturato e ucciso. Il martirio occorse nell'anno 303 circa, durante la persecuzione degli imperatori Massimiano e Diocleziano. Una data alternativa \u00e8 il 308. Si conserv\u00f2 memoria del luogo del martirio e le sue spoglie furono trasportate sull'altra sponda.\nCulto.\nAccanto a questa scarna tradizione abbiamo anche le testimonianze del culto del martire da parte di Prudenzio e di Venanzio Fortunato.\nLa diffusione del culto nella Gallia e in Europa (soprattutto Iberia e Italia), ha comportato diverse moltiplicazioni della figura del martire di Arles. Genesio di Alvernia, Genesio di B\u00e9ziers, Genesio martire con Anastasio prete e Placido, Genesio di Barcellona, Genesio di Cordova, Genesio de la Jara a Cartagena, il mimo Genesio di Roma, furono molto probabilmente la stessa persona di cui scrisse Paolino oppure si tratta di culti gemmati da uno preesistente e sviluppatisi indipendentemente.\nSan Genesio \u00e8 patrono della diocesi di San Miniato e dei notai.\nLa memoria liturgica ricorre il 25 agosto."}
{"id": "1694209", "revid": "767487", "url": "https://it.wikipedia.org/wiki?curid=1694209", "title": "Steeler (gruppo musicale tedesco)", "text": "Gli Steeler furono un gruppo heavy metal tedesco fondato a Bochum nel 1981. Il gruppo fu noto per aver avuto in formazione il noto guitar hero Axel Rudi Pell.\nStoria.\nLa prima incarnazione di ci\u00f2 che sarebbe diventato il gruppo viene a formarsi alla fine del 1978 a Bochum, Germania. Gli Steelers esordirono sotto il nome di Sinner, ma nel novembre del 1981, decidono di ribattezzarsi Steeler dopo aver scoperto l'esistenza di un altro gruppo dal nome omonimo. Circa un anno e mezzo dopo la band entra in contatto con Axel Thubeauville, intenzionato a fondare una propria casa discografica. Nel gennaio 1984 il gruppo si trover\u00e0 quindi in studio con Thubeauville nel ruolo di produttore: il risultato sar\u00e0 l'omonimo \"Steeler\", un heavy metal roccioso tipicamente tedesco, penalizzato per\u00f2 da una produzione mediocre e da un altrettanto deludente prova vocale del cantante.\nDopo il secondo album la popolarit\u00e0 degli Steeler raggiunse livelli cos\u00ec elevati che la piccola etichetta Earthshaker non fu pi\u00f9 in grado di trattenerli. La SPV GmbH/Steamhammer scrittura la band e nel gennaio 1986 pubblica \"Strike Back\", che mette in evidenza gli enormi progressi del gruppo.\nCon il quarto disco \"Undercover Animal\" gli Steeler migliorano oltre alla composizione, anche la produzione ed anche Burtz ottenne un miglioramento vocale. Nel frattempo Axel Rudi Pell e Jan Yildiral abbandonarono la formazione negli ultimi mesi del 1988, decretando cos\u00ec lo scioglimento del gruppo."}
{"id": "1694214", "revid": "1932958", "url": "https://it.wikipedia.org/wiki?curid=1694214", "title": "Castelpetroso", "text": "Castelpetroso (\"Casti\u00e8ll\u00eb\" in molisano) \u00e8 un comune italiano di abitanti della provincia di Isernia in Molise.\nStoria.\nIl borgo medievale \u00e8 sorto circa in epoca normanna (XI secolo). Del vecchio castello non rimane nulla, tranne parti di muratura a scarpa attorno al borgo medievale. Nel XIII secolo \u00e8 citato nel \"Catalogus Baronum\".\nLa chiesa parrocchiale era quella di San Martino, che sub\u00ec influssi barocchi nel XVII secolo.\nApparizioni mariane del 1888.\nIl comune \u00e8 noto per alcune presunte apparizioni mariane avvenute nel 1888 in localit\u00e0 \"Cesa tra Santi\".\nLa popolazione si impegn\u00f2 anche con la raccolta dei fondi necessari per la costruzione di un santuario che infine venne consacrato nel 1975.\nGeografia antropica.\nFrazioni.\nLa maggioranza degli abitanti vive nelle 5 frazioni: Indiprete, Guasto, Pastena, Camere e Casale. Il nucleo centrale di Castelpetroso \u00e8 costituito da un borgo medievale ancora intatto ma abitato solo da poche decine di persone.\nLa frazione pi\u00f9 popolosa \u00e8 Indiprete che dista circa 2\u00a0km da Castelpetroso (oltre 900 abitanti), \u00e8 in essa che hanno sede le principali attivit\u00e0 economiche del paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1694223", "revid": "80339", "url": "https://it.wikipedia.org/wiki?curid=1694223", "title": "Mozzarella", "text": "La mozzarella \u00e8 un latticino a pasta filata originario dell'Italia meridionale e prodotta da secoli anche in Italia centrale; oggi la sua produzione \u00e8 diffusa in tutta Italia e in vari paesi del mondo.\nViene preparata con latte bufalino oppure con latte vaccino, assumendo per legge le seguenti denominazioni.\n\"Mozzarella di bufala\" e \"Mozzarella bufalina\" sono denominazioni non consentite dalla legge.\nLa mozzarella deve il suo nome all'operazione di \"mozzatura\" compiuta per separare dall'impasto i singoli pezzi durante la lavorazione artigianale, come testimonia anche la sua antica denominazione: \"mozza\".\nCon 100 000 tonnellate esportate, la mozzarella \u00e8 il terzo formaggio italiano pi\u00f9 apprezzato all'estero, dopo il Grana Padano e il Parmigiano Reggiano.\nStoria.\nLe origini della mozzarella si perdono nel tempo e gli autori non sono d'accordo sull'epoca in cui fu inventato questo latticinio (pi\u00f9 comunemente, ma meno correttamente, detto latticino); certamente esso ha una lunga storia. La mozzarella, a causa della necessit\u00e0 di essere consumata freschissima, sino all'avvento delle ferrovie era prodotta in piccole quantit\u00e0 ed era consumata esclusivamente nei pressi dei luoghi di produzione. Nei ricettari di epoca medioevale, tra i latticini pi\u00f9 citati ci sono invece le provature, maggiormente conservabili della mozzarella, e dunque pi\u00f9 facilmente commerciabili.\nRiportiamo di seguito le ipotesi e le tappe principali della storia della mozzarella.\nPrime testimonianze scritte: Capua - XII secolo.\nLa prima testimonianza storica sulla vocazione casearia dell'Italia meridionale ci viene da Plinio il Vecchio il quale, nella Naturalis Historia, cita il \"laudatissimum caseum del Campo Cedicidio\", oggi identificabile con la Piana dei Mazzoni che si estende fra Mondragone, Castel Volturno ed altre zone del Volturno ; comunque doveva trattarsi quasi certamente di formaggi ottenuti da latte vaccino.\nQuesta stessa vocazione trova successivamente riscontro in un documento conservato presso l'Archivio Episcopale di Capua, e risalente al XII secolo, nel quale, come ci spiega monsignor Alicandri autore dello studio, compare per la prima volta il termine \"mozza\" in riferimento all'usanza dei monaci del monastero di S. Lorenzo in Capua, di rifocillare i pellegrini con pane e mozza o provatura.\nLa mozzarella in Italia centrale: XV e XVI secolo.\nAlle soglie del Rinascimento, nel XV secolo nelle Marche la produzione e l'uso della \"mozza\" \u00e8 molto comune, come si apprende da un documento del 1496 che la cita tra gli alimenti normalmente presenti sulle tavole dei nobili anconitani. Un importante documento scritto del XVI secolo (1570) testimonia l'uso della mozzarella anche a Roma, nella mensa del papa: un cuoco della corte, Bartolomeo Scappi, la cita (per la prima volta con il termine ancor oggi usato) nell'elenco dei formaggi comunemente serviti. Con l\"'Opera\" di Bartolomeo Scappi la mozzarella fa la sua prima comparsa in un ricettario.\nNei primi anni del Novecento oramai l'uso della mozzarella \u00e8 cos\u00ec diffuso che, in Italia centrale, la si produce anche nelle piccole latterie cittadine e poi consegnata porta a porta insieme al latte fresco.\nCitazione in un ricettario.\nNel XVII secolo, Gian Battista Crisci, nella \"Lucerna de Corteggiani\" illustra le peculiari qualit\u00e0 gastronomiche della mozzarella.\nTipi e forme.\nOltre che da solo latte di bufala o solo latte vaccino, questo latticinio si pu\u00f2 ricavare anche da latte misto ossia miscelato: in questo caso, i produttori sono tenuti a specificare le varie percentuali di latte bufalino e vaccino contenute adeguandosi alla legge che impone di apporre sull'etichetta il solo nome generico \"mozzarella\", seguito dalla lista degli ingredienti.\nAltre qualit\u00e0 sono quelle di solo latte pecorino e solo latte caprino: la variante pecorina \u00e8 tradizionalmente preparata in certe zone, mentre quella caprina \u00e8 di origine recente.\nEsiste anche la variante definita da pizza, che \u00e8 riconosciuta da una norma legale; deve contenere meno acqua e grasso: 15-20% contro il 20-25% di quella da tavola..\nLa mozzarella \u00e8 prodotta nelle tipiche forme tonde e sferoidali pi\u00f9 o meno appiattite, in varie pezzature, ossia dal bocconcino di 80-100 grammi alle forme da mezzo chilogrammo e pi\u00f9: certi \"pezzi\" da latte bufalino arrivano a 5 chilogrammi; altre forme sono quella a treccia e, recentemente, a rotolo; esiste anche in versione affumicata. Di produzione esclusivamente industriale, \u00e8 la pezzatura a \"ciliegina\". In Molise (in particolare a Bojano) e in Puglia viene prodotta anche nelle tipiche forme a fiaschetto.\nBufalina.\nLa produzione di mozzarella bufalina \u00e8 tutelata dal marchio DOP in Campania (nel casertano, specie nella Terra di Lavoro e nel salernitano, particolarmente nella Piana del Sele e nell'Agro Nocerino Sarnese), nella zona meridionale del Lazio (province di Latina, Frosinone e Roma), in Puglia (provincia di Foggia) e nel Molise (a Venafro).\nPer la produzione si usa esclusivamente latte bufalino di bestiame allevato in zona e un particolare procedimento di lavorazione.\nOltre che nelle zone citate, la mozzarella bufalina \u00e8 lavorata in quasi tutto il territorio italiano, anche fuori dall'area di produzione DOP; gli allevamenti di bufale sono ovunque in costante aumento.\nLa mozzarella bufalina \u00e8 preparata in molti paesi, dove quasi sempre operano o hanno iniziato l'attivit\u00e0 imprenditori o allevatori italiani; tra gli altri, si citano i seguenti paesi.\nTutti i produttori usano latte di bufale locali. Alcuni importanti studiosi ritengono che Italia e Bulgaria abbiano le migliori bufale da latte.\nValori nutrizionali della mozzarella di bufala.\nApporta 288 kcal ogni 100 g. Il colesterolo \u00e8 contenuto in minime quantit\u00e0\u02d0 56\u00a0mg ogni 100 g. La composizione percentuale \u00e8 la seguente\n- acqua\u02d0 55,5%\n- proteine\u02d0 16,7%\n- carboidrati\u02d0 0,7%\n- grassi saturi\u02d0 24,4%.\nMicronutrienti (per 100 g)\n- calcio\u02d0 210\u00a0mg\n- fosforo: 195\u00a0mg\nVaccina.\nLa mozzarella vaccina \u00e8 detta anche fior di latte e, in Italia, \u00e8 prodotta soprattutto in Abruzzo, Basilicata, Calabria, Campania, Lazio meridionale, Marche, Molise, Puglia e nel ragusano, in Sicilia.\nLa sua produzione \u00e8 tutelata dal marchio STG (Specialit\u00e0 tradizionale garantita).\nValori nutrizionali della mozzarella di latte vaccino.\n\u00c8 un po' meno calorica rispetto a quella di bufala e apporta 253 kcal ogni 100 g. Il colesterolo \u00e8 contenuto in minime quantit\u00e0\u02d0 46\u00a0mg ogni 100 g. La composizione percentuale \u00e8 la seguente\n- acqua\u02d0 58,8%\n- proteine\u02d0 18,7%\n- carboidrati\u02d0 0,7%\n- grassi saturi\u02d0 19,5%.\nMicronutrienti (per 100 g)\n- calcio\u02d0 350\u00a0mg\n- fosforo: 350\u00a0mg (43% della dose giornaliera consigliata)\n- sodio\u02d0 200\u00a0mg\n- potassio\u02d0 145\u00a0mg\n- magnesio\u02d0 10\u00a0mg\n- zinco\u02d0 2,6\u00a0mg\n- selenio\u02d0 2,5\u00a0mg\nPecorina.\nLa mozzarella pecorina, detta a volte \"mozzarellapecorella\", \u00e8 tipica di Sardegna, Abruzzo e Lazio, dove \u00e8 chiamata anche \"mozzapecora\". \u00c8 lavorata con aggiunta del caglio di agnello.\nCaprina.\nLa mozzarella caprina \u00e8 di origine recente e i produttori sono ancora pochi; tra i motivi di questa nuova produzione c'\u00e8 l'esigenza di offrire un tipo di mozzarella a chi non digerisce il latte vaccino, perch\u00e9 il latte di capra risulta pi\u00f9 digeribile.\nNodino.\nTrattasi di piccoli bocconcini di mozzarella annodati.\nSono fatti con pezzi di pasta filata annodati a mano.\nI pezzi di questo tipo di mozzarella hanno una pasta pi\u00f9 tenace ma, allo stesso tempo elastica.\nPreparazione.\nCome per altri formaggi a pasta filata, nella produzione della mozzarella si utilizza un notevole riscaldamento. Estratta la cagliata, si scalda una parte del siero a 50\u00a0\u00b0C e lo si versa sulla cagliata. Questa operazione si ripete dopo 15\u00a0minuti alla temperatura di 60\u00a0\u00b0C, quindi si lascia riposare per favorire l'acidificazione. La cagliata viene poi \"filata\", ovvero tagliata a fette lunghe e sottili, le quali sono immesse in acqua a 90\u00a0\u00b0C. Quindi si procede alla lavorazione a mano per ottenere le forme desiderate. Ci vogliono dieci litri di latte per produrre un chilo di mozzarella.\nRiconoscimenti e normative.\nDiverse varianti di questo latticino sono inserite nella lista dei prodotti agroalimentari tradizionali italiani (PAT) del Ministero delle politiche agricole alimentari e forestali (Mipaaf), con le seguenti denominazioni:\nNel 1996, su richiesta dell'Associazione italiana lattiero-casearia (nota come Assolatte), la produzione della \"mozzarella di tipologia tradizionale\" \u00e8 stata riconosciuta dall'Unione europea quale specialit\u00e0 tradizionale garantita, con la denominazione \"mozzarella STG\". Peraltro, la denominazione STG tutela unicamente la tecnica di produzione tradizionale e, contrariamente agli altri marchi europei di tutela agroalimentare (DOP e IGP), non \u00e8 legata a una specifica zona di origine: ci\u00f2 significa che la \"mozzarella STG\" pu\u00f2 essere prodotta in qualsiasi parte dell'Unione europea, a patto che l'organismo di controllo accreditato certifichi il rispetto del disciplinare depositato presso la Commissione europea. Peraltro, nel caso in cui la tecnica di produzione sia invece differente dal disciplinare protetto, il prodotto pu\u00f2 comunque essere commercializzato con la denominazione \"mozzarella\", senza poter tuttavia inserire sull'etichettatura il logo STG e la menzione comunitaria.\nNello stesso anno la mozzarella di bufala campana ha conseguito la denominazione di origine protetta La zona di produzione della DOP comprende vaste zone della Campania, ma anche del Lazio, della Puglia e un comune del Molise\nNel luglio 1999 il Ministero delle politiche agricole e forestali deposit\u00f2 la domanda di registrazione del \"Fior di latte DOP\" presso la Commissione europea, la quale tuttavia obiett\u00f2 l'eccessiva estensione dell'area di produzione e la carenza dei requisiti in specificit\u00e0, trattandosi di un prodotto generico. Per tale motivo, nel marzo 2002 venne ritrasmessa alla Commissione europea la domanda modificata di riconoscimento del \"Fior di latte Appennino meridionale\" DOP, a cui era stata concessa la protezione transitoria accordata a livello nazionale. Non essendo per\u00f2 state risolte del tutto le obiezioni riscontrate, nel 2009 la domanda \u00e8 stata definitivamente revocata.\nNel gennaio 2018 \u00e8 stata depositata presso la Commissione europea la domanda di riconoscimento DOP della Mozzarella di Gioia del Colle (prodotta con latte vaccino nella forme di treccia e provolina), attualmente in attesa di registrazione.\nCucina.\nLa mozzarella viene consumata soprattutto al naturale; a volte \u00e8 accompagnata da prosciutto crudo, altre volte condita con olio o utilizzata in insalate: tipica la caprese, con pomodori, origano, basilico e un filo di olio extravergine d'oliva. La mozzarella \u00e8 inoltre molto usata su pizze, calzoni, panzerotti, cresce e in moltissime altre ricette, tradizionali come le melanzane alla parmigiana e la mozzarella in carrozza, o anche innovative, come le mozzarelline impanate e fritte.\nPer produrre la tradizionale pizza napoletana STG bisogna utilizzare, secondo il disciplinare, esclusivamente la mozzarella STG o il fior di latte Appennino meridionale (per la \"pizza napoletana Margherita\" STG) oppure la mozzarella di bufala campana DOP (per la \"pizza napoletana Margherita Extra\" STG) tagliata a listelli."}
{"id": "1694227", "revid": "92920", "url": "https://it.wikipedia.org/wiki?curid=1694227", "title": "Smobilizzo crediti", "text": "Lo smobilizzo crediti indica quelle operazioni attraverso le quali le imprese cedono alla banca o ad altre imprese di finanziamento (imprese di \"factoring)\", i crediti vantati verso la clientela e sorti in seguito ad operazioni di vendita con pagamento dilazionato, e ne ricevono il valore attuale. \nIn altre parole, consente di ottenere dei finanziamenti nel periodo della dilazione concessa, e di delegare a terzi (di solito le banche stesse) la gestione degli incassi dei crediti. \u00c8 un modo per ottenere liquidit\u00e0 e fare una migliore programmazione aziendale. \nLo smobilizzo crediti pu\u00f2 configurarsi come anticipo di portafoglio o come anticipo su fatture. Con l'anticipo di portafoglio la banca permette a coloro che sono in attesa di riscuotere delle somme certe a scadenza, di ottenerne subito l'accredito con un tasso di smobilizzo inferiore rispetto al fido in conto corrente bancario. Con l'anticipo su fatture viene concesso un anticipo su importi dovuti come da fatture emesse o contratti tra imprese. "}
{"id": "1694230", "revid": "765341", "url": "https://it.wikipedia.org/wiki?curid=1694230", "title": "Gianni Ambrosio", "text": "Biografia.\nNasce a Santhi\u00e0, provincia ed arcidiocesi di Vercelli, il 23 dicembre 1943.\nFormazione e ministero sacerdotale.\nCompie gli studi di teologia nel seminario minore e poi in quello maggiore di Vercelli.\nIl 7 luglio 1968 \u00e8 ordinato presbitero dall'arcivescovo Albino Mensa per l'arcidiocesi di Vercelli.\nA Parigi nel 1970, presso l'Institut catholique, consegue la licenza in scienze sociali, e nel 1972 presso l'\u00e9cole pratique des hautes \u00e9tudes della Sorbona ottiene il diploma di specializzazione in sociologia della religione. Nel 1995 consegue la laurea in sacra teologia a Roma, corrispondente ad un dottorato di Ricerca, presso la Pontificia Universit\u00e0 Lateranense.\nTornato nella sua arcidiocesi, \u00e8 assistente spirituale delle ACLI, della FUCI e dell'AGESCI vercellesi. Dal 1974 al 1988 \u00e8 insegnante di religione e vicario parrocchiale nelle parrocchie di Santhi\u00e0 e di Moncrivello e dal 1974 \u00e8 professore ordinario di teologia pastorale e sociologia presso la Facolt\u00e0 teologica dell'Italia settentrionale di Milano.\nDal 1988 al 2001 \u00e8 parroco della parrocchia di San Paolo in Vercelli e in contemporanea \u00e8 direttore del Corriere Eusebiano, il settimanale diocesano di Vercelli, dal 1993 al 2001. Durante questi incarichi, nel 1996, \u00e8 nominato prelato d'onore di Sua Santit\u00e0.\nNel gennaio 2001 il Consiglio Permanente della Conferenza Episcopale Italiana lo nomina assistente ecclesiastico generale dell'Universit\u00e0 Cattolica del Sacro Cuore, incarico confermato \"ad quinquennium\" nel gennaio 2006.\nAl momento della nomina episcopale \u00e8 consulente dell'Ufficio nazionale del progetto culturale orientato in senso cristiano e consulente ecclesiastico dell'Unione editori e librai cattolici italiani. \u00c8 consigliere nazionale del Gruppo di ricerca e informazione socio-religiosa (GRIS), membro del comitato scientifico internazionale del Centro studi sulle nuove religioni (CESNUR), del comitato scientifico del bimestrale \"Vita e pensiero\" e del comitato direzionale della Rivista del clero italiano. \u00c8 autore di molte opere, tra cui numerose voci della \"Enciclopedia del Cristianesimo. Storia e attualit\u00e0 di 2000 anni di speranza\", un'opera che ha riunito circa novanta esperti tra cui i cardinali Carlo Maria Martini, Camillo Ruini e Joseph Ratzinger. Nel corso degli anni si \u00e8 espresso pi\u00f9 volte riguardo alla modernit\u00e0 e allo stato del cristianesimo, alle sette religiose, all'anima religiosa dell'Europa, al ruolo dell'universit\u00e0, al tema dell'integrazione ed al Concilio Vaticano II.\nMinistero episcopale.\nIl 22 dicembre 2007 papa Benedetto XVI lo nomina vescovo di Piacenza-Bobbio; succede a Luciano Monari, precedentemente nominato vescovo di Brescia. Il 16 febbraio 2008 riceve l'ordinazione episcopale, nella cattedrale di Piacenza, dal cardinale Tarcisio Bertone, coconsacranti l'arcivescovo Enrico Masseroni ed il vescovo Luciano Monari. Durante la stessa celebrazione prende possesso della diocesi, mentre il 24 febbraio successivo fa il suo ingresso nella concattedrale di Bobbio.\nDal 22 marzo 2012 all'8 marzo 2018 ricopre il ruolo di vicepresidente della Commissione delle conferenze episcopali della Comunit\u00e0 Europea.\nPresso la conferenza episcopale dell'Emilia-Romagna \u00e8 delegato per l'educazione cattolica, cultura, scuola ed universit\u00e0.\nL'11 febbraio 2018, in occasione del decimo anniversario dell'ordinazione episcopale, dedica il nuovo altare maggiore e inaugura la nuova cattedra episcopale nel duomo di Piacenza.\nIl 22 novembre seguente comunica al consiglio presbiterale diocesano di aver presentato a papa Francesco la lettera di dimissioni, in vista del compimento del 75\u00ba anno di et\u00e0, ma il 9 gennaio 2019 il nunzio apostolico in Italia Emil Paul Tscherrig gli comunica l'intenzione del papa di confermarlo alla guida della diocesi \"donec aliter provideatur\" per almeno un anno.\nIl 23 novembre 2018, in concomitanza con le celebrazioni in onore di san Colombano, annuncia la conferma dell'uso del titolo di abate di San Colombano per i vescovi di Piacenza-Bobbio, dopo che l'iter iniziato il 1\u00ba marzo 2018 presso la Congregazione per i vescovi, previo il parere della Segreteria di Stato della Santa Sede, ha dato esito favorevole il 24 settembre dello stesso anno.\nIl 16 luglio 2020 papa Francesco accoglie la sua rinuncia, presentata per raggiunti limiti di et\u00e0; gli succede Adriano Cevolotto, fino ad allora vicario generale di Treviso. Rimane amministratore apostolico della diocesi fino all'ingresso del successore, avvenuto l'11 ottobre seguente. Da vescovo emerito risiede in un appartamento della curia di Piacenza.\nIl 15 gennaio 2021 \u00e8 nominato amministratore apostolico di Massa Carrara-Pontremoli, dopo le dimissioni per motivi di salute del vescovo Giovanni Santucci.\nGenealogia episcopale.\nLa genealogia episcopale \u00e8:"}
{"id": "1694234", "revid": "767487", "url": "https://it.wikipedia.org/wiki?curid=1694234", "title": "Aldo Barbieri", "text": "Prima di carriera calcistica, lavorava nell'azienda di famiglia che produce a Ferrara organetti a cilindro, comunemente detti \"Organetti di Barberia\" per il cognome dal suo antenato Giovanni Barbieri che li invent\u00f2.\nCarriera.\nCrebbe calcisticamente nella SPAL, ovvero la squadra della sua citt\u00e0, dove disput\u00f2 il campionato 1925-1926 in Seconda Divisione e dal 1926 al 1933 ne disput\u00f2 ben sette di Prima Divisione imponendosi a suon di gol (ne segn\u00f2 quasi 100) e vincendo la classifica dei cannonieri nel campionato 1932-33 con 26 centri in 28 partite.\nAl termine di quel campionato passa al Milan raggiungendo il suo ex compagno di squadra Mario Romani, esordendo in Serie A il 10 settembre 1933 a Firenze contro la Fiorentina. Proprio quell'esordio, avvenuto a 26 anni, anzich\u00e9 rappresentare la consacrazione definitiva di Barbieri, si rivel\u00f2 l'inizio del suo declino, perch\u00e9 in quell'incontro il ferrarese si infortun\u00f2 al menisco che per l'epoca rappresentava una seria minaccia per il prosieguo della carriera. In dicembre torn\u00f2 in campo a Torino contro la Juventus di Combi, Rosetta e Caligaris e poi successivamente contro il Palermo. In tutto 3 partite di campionato e Barbieri dovette dire addio a quella che poteva essere la sua grande occasione per imporsi nel grande giro del calcio nazionale.\nRiprova nel 1934 a calcare i campi di calcio con la maglia della Cremonese in Serie B ma ormai la sua carriera volge ad un amaro tramonto e nel 1935 chiude con il calcio tornando a Ferrara dove riprese l'antico mestiere convertendosi per\u00f2 in accordatore di pianoforti.\nVerso la fine degli anni sessanta, per la sua attivit\u00e0 di artigiano, venne insignito della Croce di Cavaliere al merito della Repubblica e nel 1946 pubblic\u00f2 un opuscolo dal titolo \"Osservazioni sui sistemi del gioco del calcio\" (S.A.T.E. edizioni)."}
{"id": "1694235", "revid": "281901", "url": "https://it.wikipedia.org/wiki?curid=1694235", "title": "Gobius cobitis", "text": "Il Ghiozzo testone (Gobius cobitis), \u00e8 un pesce della famiglia Gobiidae.\nHabitat e distribuzione.\nDiffuso nell'Oceano Atlantico orientale, dall'Inghilterra meridionale al Marocco, nel Mar Mediterraneo e nel Mar Nero.\nPopola fondali rocciosi ricchi di vegetazione e di anfratti, dove l'idrodinamismo sia ridotto. Si rinviene spesso assieme al ghiozzo paganello.\nDescrizione.\nQuesto pesce \u00e8 reso inconfondibile dalla testa, massiccia e di grosse dimensioni, da cui il nome di \"testone\", on una bocca di grandi dimensioni e una dentatura che lo rende un temibile predatore. I raggi superiori delle pinne pettorali sono liberi come in \"Gobius paganellus\". Pinne ventrali di grandi dimensioni.\nCorpo di colore marrone scuro tendente al nero a tratti marmorizzato in nero con spesso in et\u00e0 adulta strisce bianche tendenti al celeste sull apice delle pinne dorsali.\nMisura da 20-30 centimetri \nAlimentazione.\nSi nutre di policheti, crostacei, molluschi e altri invertebrati, di piccoli pesci e avannotti anche della stessa specie e in pratica ogni animale capace di passare dalla sua grande bocca. Ingoia anche detriti vegetali.\nPesca.\nPrivo di interesse commerciale.\nSi pu\u00f2 catturare con le tipiche tecniche a fondo utilizzate per altri pesci innescando esche naturali, ma data la sua voracit\u00e0 \u00e8 possibile pescarlo anche con piccole esche artificiali.\nLe carni sono discrete, apprezzate in frittura o per la preparazione di zuppe e fumetto."}
{"id": "1694237", "revid": "400518", "url": "https://it.wikipedia.org/wiki?curid=1694237", "title": "Grande Tokyo", "text": ""}
{"id": "1694240", "revid": "29244", "url": "https://it.wikipedia.org/wiki?curid=1694240", "title": "Ghiozzo testone", "text": ""}
{"id": "1694244", "revid": "287204", "url": "https://it.wikipedia.org/wiki?curid=1694244", "title": "Tour della Nazionale di rugby a 15 delle Tonga 1998", "text": "Tra il 1997 e il 1999, la nazionale di Tonga di \"rugby a 15\" si reca varie volte in tour per preparsi al Coppa del mondo del 1999"}
{"id": "1694249", "revid": "125319656", "url": "https://it.wikipedia.org/wiki?curid=1694249", "title": "Le inchieste del commissario Maigret", "text": "Le inchieste del commissario Maigret \u00e8 una serie di sedici sceneggiati, tratti da altrettanti romanzi e racconti di Georges Simenon che hanno per protagonista il Commissario Maigret.\nGli episodi furono divisi in quattro stagioni, per un totale di trentacinque puntate, andate in onda sul Programma Nazionale dal 1964 al 1972 per la regia di Mario Landi, con Gino Cervi nel ruolo di Maigret.\nFu Diego Fabbri a proporre la serie alla Rai e per la realizzazione venne incaricato Andrea Camilleri, all'epoca delegato di produzione; quest'ultimo chiam\u00f2 per la regia Mario Landi che, a sua volta, scelse Gino Cervi come protagonista .\nFotografata in bianco e nero, la serie ebbe molto successo: l'ultima stagione riusc\u00ec a incollare davanti alla televisione diciotto milioni e mezzo di telespettatori.\nLe serie.\nLa prima serie, andata in onda fra il dicembre 1964 e il febbraio 1965 ebbe un immediato successo, che spinse la Rai a programmare una nuova serie gi\u00e0 per l'anno successivo, con lo stesso cast di attori. La seconda serie infatti and\u00f2 in onda, con il titolo \"\"Le nuove inchieste del commissario Maigret\", fra il febbraio e l'aprile del 1966, seguita poi da una terza serie, che sar\u00e0 la pi\u00f9 lunga delle quattro, con cinque episodi per un totale di 11 puntate, trasmesse fra il maggio e l'agosto del 1968.\nInfine, quattro anni dopo, venne realizzata la quarta serie, che and\u00f2 in onda nel settembre 1972. Il protagonista Gino Cervi all'epoca aveva ormai superato i settanta anni (e poco meno ne aveva Andreina Pagnani, che interpretava la signora Maigret) e ci\u00f2 indusse gli autori e i responsabili di produzione a ritenere che quella dovesse essere necessariamente l\u2019ultima serie. Nonostante i possibili espedienti per farlo apparire pi\u00f9 giovane, in una ipotetica quinta serie da presentare qualche anno dopo, Cervi sarebbe infatti risultato ormai sempre meno plausibile nella parte di un poliziotto ancora in servizio. Da ci\u00f2 deriv\u00f2 anche la scelta degli episodi: nei primi due infatti Maigret \u00e8 ancora in servizio ma ormai prossimo alla pensione, mentre nel terzo e ultimo (\"Maigret in pensione\") il commissario, gi\u00e0 a riposo, \u00e8 costretto a tornare momentaneamente a Parigi per tirare fuori dai guai il nipote poliziotto accusato di omicidio. Nell'ultima sequenza, che chiude l'episodio e con esso l'intera serie, si vede Maigret che, dopo aver brillantemente risolto anche l'ultima imprevista inchiesta, si gode la nuova vita da pensionato nella sua casa di campagna stappando una bottiglia di vino di sua produzione.\nPer le prime due serie, del 1965 e del 1966, attenendosi pi\u00f9 strettamente all'epoca nella quale erano ambientati e pubblicati gran parte dei romanzi originali di Simenon, fu scelto di ambientare gli episodi negli anni trenta-quaranta (si vedano infatti gli arredi e gli abiti indossati, gli apparecchi telefonici e i modelli di automobile). A partire dalla serie del 1968, invece, l'ambientazione fu riportata al contesto contemporaneo, vale a dire agli anni sessanta per la terza serie, e ai primi anni settanta per la quarta e ultima serie.\nTutti gli episodi delle varie serie figurarono tra i dieci programmi pi\u00f9 visti dell'anno. La seconda serie, \"Le nuove inchieste del commissario Maigret\", ebbe un ascolto medio di 13,5 milioni; la terza, \"Le inchieste del commissario Maigret\", nel 1968, un indice di ascolto di 14 milioni, mentre l'episodio finale \"Maigret va in pensione\" registra il record d'ascolti per la serie: 18,5 milioni di telespettatori.\nSull'onda del successo televisivo, nel 1967 fu realizzato un film a colori firmato dallo stesso regista: \"Maigret a Pigalle\", una produzione italo-francese sempre con Gino Cervi nel ruolo del protagonista, con un cast formato da alcuni attori comparsi anche nella serie RAI (Mario Feliciani, Antonio Battistella, Diego Michelotti, Elena de Merik) e da attori francesi.\nPer una singolare coincidenza, nello stesso anno 1972 in cui venne mandato in onda l'ultimo episodio della serie tv, che, come visto, \u00e8 proprio quello nel quale Maigret va in pensione, si assistette anche al ritiro dalle scene di Gino Cervi e alla pubblicazione dell'ultimo romanzo con Maigret protagonista (\"Maigret e il signor Charles\").\nCast.\nA proposito dell'interpretazione di Cervi, Simenon dichiar\u00f2 che secondo lui \"andava molto bene\" nel ruolo del commissario. In seguito conferm\u00f2 che Cervi era l'interprete che pi\u00f9 si era avvicinato alla sua idea di Maigret.\nOltre all'attore bolognese e ad Andreina Pagnani, sempre presente nel ruolo della signora Maigret, fecero parte del cast, in quasi tutte le serie:\nSono apparsi in singoli episodi altri noti attori, come:\nSergio Tofano (L'affare Picpus, Il cadavere scomparso), Gian Maria Volont\u00e9 (Una vita in gioco), \nMarisa Merlini (Il pazzo di Bergerac), Arnoldo Fo\u00e0 (La chiusa), Ugo Pagliai (Una vita in gioco, La vecchia signora di Bayeux), Andrea Checchi (Un Natale di Maigret, La chiusa), Marina Malfatti (L'ombra cinese), Giuseppe Pambieri (Maigret in pensione), Loretta Goggi (Non si uccidono i poveri diavoli), Leopoldo Trieste (Maigret e i diamanti).\nHa inoltre partecipato uno stuolo di bravissimi attori per lo pi\u00f9 di estrazione teatrale, tra cui (in ordine alfabetico):\nLidia Alfonsi (L'ombra cinese), Carlo Alighiero (La vecchia signora di Bayeux, Maigret sotto inchiesta), Irene Aloisi (Non si uccidono i poveri diavoli), Gabriella Andreini (Un'ombra su Maigret, L'ombra cinese, Maigret e l'ispettore sfortunato, Maigret in pensione), Lia Angeleri (Un Natale di Maigret), Ennio Balbo (Un'ombra su Maigret), Aldo Barberito (La vecchia signora di Bayeux, Il ladro solitario), Mario Bardella (L'ombra cinese), Cesco Baseggio (Maigret sotto inchiesta), Antonio Battistella (L'ombra cinese, Maigret e l'ispettore sfortunato), Marco Bonetti (Maigret in pensione), Andrea Bosic (Non si uccidono i poveri diavoli), Mariolina Bovo (L'affare Picpus, Maigret e i diamanti), Mercedes Brignone (L'affare Picpus), Pier Paola Bucchi (Maigret sotto inchiesta), Paolo Carlini (Il pazzo di Bergerac), Antonio Casagrande (L'affare Picpus), Luigi Casellato (Un'ombra su Maigret), Franco Castellani (La vecchia signora di Bayeux), Andrea Checchi (Un Natale di Maigret), Vittorio Congia (Maigret in pensione), Mico Cundari (Il ladro solitario, Maigret in pensione), Umberto D'Orsi (L'innamorato della signora Maigret), Nino Dal Fabbro (Maigret sotto inchiesta), Elena de Merik (Un Natale di Maigret, Maigret e i diamanti, Il ladro solitario), Antonella Della Porta (La chiusa, Il ladro solitario), Vittoria Di Silverio (La vecchia signora di Bayeux), Mirko Ellis (Un'ombra su Maigret), Mario Feliciani (La vecchia signora di Bayeux, Maigret e i diamanti), Jole Fierro (L'affare Picpus, Maigret sotto inchiesta), Corrado Gaipa (Maigret in pensione), Giovanna Galletti (Il ladro solitario), Gianni Garko (L'ombra cinese), Ileana Ghione (Maigret e l'ispettore sfortunato), Gabriella Giacobbe (L'affare Picpus), Giulio Girola (Non si uccidono i poveri diavoli, Il pazzo di Bergerac), Carlo Hintermann (L'innamorato della signora Maigret), Gino Lavagetto (Una vita in gioco, Il ladro solitario), Loris Loddi (L'innamorato della signora Maigret, Il cadavere scomparso), Angela Luce (Il pazzo di Bergerac), Renato Lupi (Un'ombra su Maigret, Maigret sotto inchiesta, Maigret in pensione), Walter Maestosi (Una vita in gioco), Michele Malaspina (Non si uccidono i poveri diavoli), Evi Maltagliati (L'affare Picpus), Augusto Mastrantoni (Non si uccidono i poveri diavoli), Anna Mazzamauro (La vecchia signora di Bayeux), Gilberto Mazzi (L'affare Picpus), Franca Mazzoni (Un'ombra su Maigret, Non si uccidono i poveri diavoli), Adriano Micantoni (Maigret e i diamanti), Diego Michelotti (Un'ombra su Maigret, Il pazzo di Bergerac), Anna Miserocchi (L'ombra cinese), Luigi Montini (Maigret e l'ispettore sfortunato), Marina Morgan (L'ombra cinese), Corrado Olmi (Il ladro solitario), Orazio Orlando (Un'ombra su Maigret), Giuseppe Pagliarini (La vecchia signora di Bayeux), Quinto Parmeggiani (Un'ombra su Maigret, Maigret e i diamanti), Nino Pavese (L'affare Picpus), Didi Perego (L'innamorato della signora Maigret), Gino Pernice (L'ombra cinese, Non si uccidono i poveri diavoli, L'innamorato della Signora Maigret), Giuseppe Pertile (L'affare Picpus, Il cadavere scomparso), Antonio Pierfederici (Maigret sotto inchiesta), Giusi Raspani Dandolo (Un'ombra su Maigret), Sergio Reggi (Maigret in pensione), Luisa Rivelli (Una vita in gioco), Valeria Sabel (Il cadavere scomparso), Gina Sammarco (L'ombra cinese), Vittorio Sanipoli (Maigret sotto inchiesta), Loredana Savelli (L'affare Picpus), Franco Scandurra (Un'ombra su Maigret, L'ombra cinese, Maigret e i diamanti, Il pazzo di Bergerac), Carmen Scarpitta (La vecchia signora di Bayeux), Tino Schirinzi (La vecchia signora di Bayeux), Leonardo Severini (L'ombra cinese), Stefano Sibaldi (Non si uccidono i poveri diavoli), Franco Silva (La vecchia signora di Bayeux, Il ladro solitario), Gianni Solaro (Maigret e l'ispettore sfortunato), Edda Soligo (L'affare Picpus, Il cadavere scomparso), Ivano Staccioli (L'affare Picpus), Silvano Tranquilli (L'innamorato della signora Maigret), Lino Troisi (Il cadavere scomparso), Mila Vannucci (Un'ombra su Maigret, Maigret e i diamanti), Jolanda Verdirosi (Non si uccidono i poveri diavoli), Nietta Zocchi (L'affare Picpus).\nNel \"cast\" tecnico spiccano i nomi dello scrittore e drammaturgo Diego Fabbri e di Andrea Camilleri, che \u00e8 stato delegato di produzione in tutte le serie.\nLe apparizioni del regista Mario Landi.\nIn diversi episodi delle quattro serie vi sono brevi apparizioni dello stesso regista Mario Landi (per i dettagli si veda la seguente sezione \"Esterni\"): si tratta di passaggi di pochi secondi inseriti quasi sempre nelle sequenze delle sigle iniziali come una sorta di \"firma\" del regista, ad imitazione di quanto faceva Alfred Hitchcock nei suoi film.\nEsterni.\nPer le prime due serie, andate in onda fra il 1964 e il 1966, gran parte delle sequenze, persino per alcune ambientazioni da esterno, erano girate in interni, nei teatri di posa e studi televisivi della RAI (ad esempio: la finta Rue des Acacias ricostruita in studio in \"Maigret sotto inchiesta\", o l'intero giardino pubblico ricostruito in interno nell'episodio \"L'innamorato della signora Maigret\"). Solo poche sequenze, fra le quali quelle delle sigle iniziali, venivano filmate a Parigi in esterno, per assicurare maggiore autenticit\u00e0 all'ambientazione.\nNegli anni successivi, per la terza e quarta serie, andate in onda fra il 1968 e il 1972, potendo contare su una tecnologia televisiva pi\u00f9 evoluta, pot\u00e9 essere inserito un maggior numero di sequenze girate in esterni.\nSono comunque riconoscibili diversi luoghi nelle sequenze esterne, filmate per lo pi\u00f9 a Parigi e in poche eccezioni in altre localit\u00e0 francesi:\nSigle.\nNella prima stagione la sigla fu la canzone \"La mal de Paris\", del cantautore francese Marcel Mouloudji. Nella seconda, la sigla era il brano del cantautore Luigi Tenco \"Un giorno dopo l'altro\", cantato nella versione in francese (\"Le temps file ses jours\") per la sigla di apertura, e nella versione in italiano per la sigla di chiusura. Per la terza stagione venne utilizzata \"Frin Frin Frin\" di Tony Renis (in versione strumentale, eseguita dal complesso \"Talent Sound\" diretto da Antonio Coggio, per la sigla iniziale e nella versione cantata per la sigla finale), mentre per la quarta stagione furono scelti due brani interpretati dalla cantante marchigiana Amanda: \"Il respiro di Parigi\" per la sigla iniziale e \"Se non ci sei tu\" per quella finale."}
{"id": "1694253", "revid": "61051", "url": "https://it.wikipedia.org/wiki?curid=1694253", "title": "Chiesa di San Cristoforo (Bobbio)", "text": "La chiesa di San Cristoforo di Bobbio \u00e8 una chiesa parrocchiale del vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio, situata nella frazione di San Cristoforo di Bobbio in provincia di Piacenza.\nVi \u00e8 la testimonianza di due chiese erette come luoghi di culto della cella monastica di Viulio o Ugullio (ant. \"Vidulium\"), fondata nel VII secolo e dipendente dal monastero di Bobbio, come testimoniano due diplomi imperiali: Ottone I, datato 30 luglio 972 e Corrado II del 1027 (quest'ultimo conservato negli archivi storici bobiensi) Nell'XI secolo il territorio, la cella monastica e le chiese passarono alle dipendenza della Diocesi di Bobbio e del Vescovo.\nLa chiesa pi\u00f9 antica dedicata a San Giacomo sorse nel paese accanto alla struttura monastica di cui rimane traccia nell'attuale \"Casa fortificata\", successivamente abbandonata nel XVII secolo, venne modificata e trasformata in edificio agricolo e cantina; l'antica struttura \u00e8 ben visibile nella parte absidale costruita su roccia. L'altro luogo di culto dedicato a San Cristoforo era posto su di un colle fuori dal paese a circa 1\u00a0km e vicino all'odierno cimitero (in zona Chiesa Vecchia).\nLa Chiesa di San Cristoforo divenne in seguito la sede parrocchiale fino a dare il nome alla frazione attorno al XIX secolo, l'antica struttura rimase pressoch\u00e9 inalterata fino alla distruzione in epoca napoleonica, ricostruita in parte venne definitivamente abbandonata e demolita nella parte superiore nel 1910 quando sorse il nuovo edificio. Di essa ne rimangono solo i ruderi. Fino al 1500 anche la Chiesa di Dezza dipese da S. Cristoforo finch\u00e9 divenne parrocchia. Nel XV secolo per un lungo periodo la parrocchia era amministrata assieme alle parrocchie di Dezza e Ceci da un unico parroco, che spost\u00f2 la sede da San Cristoforo a Dezza, perch\u00e9 pi\u00f9 centrale rispetto alle tre chiese. Venne eretta a parrocchia autonoma con decreto del vescovo di Bobbio mons. Birago del 24 ottobre 1759.\nL'attuale chiesa parrocchiale venne costruita nella nuova sede nel 1910 dal parroco Mons. \"Carlo Muzio\" e dal costruttore Giovanni Galli, in stile romanico lombardo, in pietra su disegno dell'architetto milanese Cecilio Arpesani. L'adiacente casa canonica venne edificata nel 1888, la torre campanaria non venne mai realizzata per cedimenti strutturali, cos\u00ec curiosamente le tre campane fuse nel 1903 (ne rimase solo una antica) sono rette da un'impalcatura piramidale in acciaio. La facciata vede la presenza di due grandi finestre e del rosone con vetrate, sopra il portale in legno il timpano con una lunetta in marmo bianco con San Cristoforo con Ges\u00f9 bambino benedicente e sulla destra il rilievo scolpito della vecchia chiesa. In alto sopra la lunetta la scritta beneaugurale del santo protettore dei viandanti: \"Cristophorum videas - postea tutus eas\" - vedi Cristoforo e viaggia tranquillo.\nL'interno \u00e8 a navata unica con due cappelle laterali, dedicate alla Madonna e a San Giuseppe, il pulpito \u00e8 a forma esagonale in pietra e bronzo, mentre il presbiterio \u00e8 elevato con altare maggiore in marmo bianco. In alto ai lati dell'altare maggiore le statue di San Cristoforo e Sant'Antonio abate.\nNella vicina frazione di Moglia vi era la dipendenza di una cella monastica, documentata nell'862 con il toponimo di \"Solia\", con la presenza di un convento cui rimane traccia nella Casa fortificata (privata)\nDalla parrocchia dipendono anche le frazioni parrocchiali delle Mogliazze, della Moglia e dell'antica \"Cavanna\".\nLa festa annuale \u00e8 il 25 luglio."}
{"id": "1694254", "revid": "729019", "url": "https://it.wikipedia.org/wiki?curid=1694254", "title": "Motomondiale 1980", "text": "La stagione 1980 \u00e8 stata la trentaduesima del Motomondiale. Si disputarono 10 GP dei 13 previsti inizialmente, e solo 125 e 250 li corsero tutti.\nIl contesto.\nNessuna modifica venne introdotta in merito alle regole riguardanti i punteggi, spar\u00ec per\u00f2 dalle gare la Formula 750 dopo poche edizioni disputate.\nIn 500, terzo mondiale consecutivo per Kenny Roberts e la Yamaha YZR 500, in una stagione accorciata dalla cancellazione dei Gran Premi di Venezuela e Svezia per cause economiche, oltre al GP d'Austria cancellato in seguito a una forte nevicata.\nPer questi contrattempi l'inizio della stagione che era previsto ancora nel mese di marzo slitt\u00f2 fino all'11 maggio con la disputa, quale prima prova, del Gran Premio motociclistico delle Nazioni.\nNella 350, disputatasi su appena 6 GP, vittoria per il pilota privato sudafricano Jon Ekerold; la sua Bimota motorizzata Yamaha sconfisse la concorrenza della Kawasaki KR 350 ufficiale del tedesco Anton Mang, il quale si rifar\u00e0 in 250 (va notato che il tedesco correva in entrambi i casi sotto le insegne Krauser).\nIn 125, il titolo and\u00f2 a Pier Paolo Bianchi su MBA, che sconfisse il campione uscente \u00c1ngel Nieto e il francese Guy Bertin. Secondo titolo nella 50 (e terzo complessivo) per Eugenio Lazzarini, che in sella alla artigianale Iprem (costruita dall'amico Guido Mancini dopo che il pilota marchigiano era stato licenziato dalla Kreidler) riusc\u00ec ad avere la meglio sullo svizzero Stefan D\u00f6rflinger per appena due punti.\nNei sidecar, ritorno alla normalit\u00e0, con il divieto ai sidecar \"moderni\" (la categoria B2B della stagione '79) e campionato vinto dallo scozzese Jock Taylor, in coppia con lo svedese Benga Johansson, ex pilota in 125.\nTra i piloti scomparsi in quest'anno di gare, da citare Patrick Pons, campione mondiale in Formula 750 nel motomondiale 1979, che perse la vita in conseguenza delle gravi ferite riportate in un incidente durante il Gran Premio motociclistico di Gran Bretagna. Per scelta personale invece Johnny Cecotto annunci\u00f2 al termine della stagione il suo ritiro dal motociclismo per passare alle competizioni automobilistiche.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nAl via della stagione due soli costruttori risultavano iscritti con un team proprio, la Honda e la Kawasaki; curiosamente la Honda NR500 continuava a dimostrarsi scarsamente competitiva e, nonostante un nuovo telaio, Katayama pilota ufficiale Honda, otterr\u00e0 tutti i suoi punti con una Suzuki RG privata. Kawasaki non riusc\u00ec invece ad andare oltre il dodicesimo posto di Kork Ballington sulla KR 500.\nA met\u00e0 della stagione si present\u00f2 anche per la prima volta nella classe regina la Cagiva con la 1C2 condotta da Virginio Ferrari che non ottenne per\u00f2 particolari risultati.\nYamaha ridusse la fornitura delle moto strettamente ufficiali al solo importatore statunitense che gi\u00e0 aveva portato Kenny Roberts alla conquista del titolo le due stagioni precedenti; Suzuki invece continu\u00f2 ad affidare le moto ufficiali a vari importatori europei: quello britannico schier\u00f2 Graeme Crosby e Randy Mamola, l'olandese Wil Hartog e l'italiano Marco Lucchinelli e Graziano Rossi. Per i piloti privati e gli altri team venivano fornite invece versioni delle moto \"clienti\".\nPer la terza volta di seguito a ottenere il titolo iridato piloti fu Kenny Roberts ma, sempre per il terzo anno di seguito, il titolo costruttori rimase alla Suzuki che piazz\u00f2 5 suoi piloti alle spalle del vincitore.\nClasse 350.\nLa classe 350, unitamente alla 50, fu la classe che disput\u00f2 il numero minore di prove, solo 6; praticamente assente da questa categoria il detentore del titolo Kork Ballington la stagione si dipan\u00f2 in un confronto tra Anton Mang su una Kawasaki KR 350 ufficiale (per quanto gareggiasse sotto il nome della Krauser, sponsor del pilota tedesco) e Jon Ekerold, pilota privato che disponeva di una Bimota YB3, moto con telaio Bimota e motorizzazione Yamaha.\nIl duello si risolse a favore di quest'ultimo che ottenne anche 3 successi nelle singole gare contro le due del rivale.\nClasse 250.\nOltre che il secondo posto nella 350, il pilota tedesco Anton Mang riusc\u00ec ad ottenere il titolo iridato della quarto di litro, detronizzando e precedendo il suo compagno di squadra, Kork Ballington; entrambi disponevano di moto Kawasaki cos\u00ec come il terzo classificato Jean-Fran\u00e7ois Bald\u00e9.\nBallington si aggiudic\u00f2 5 dei gran premi (il pilota Sudafricano non prese il via ai GP di Jugoslavia, Olanda e Belgio a causa di problemi intestinali occorsogli prima del Gp di jugoslavia, che lo obbligarono ad un intervento chirurgico e alla conseguente riabilitazione) contro i 4 vinti dall'iridato Mang; sulle 10 prove in calendario (la 250 fu presente in tutte le occasioni) l'ultima vittoria fu invece di Carlos Lavado che si impose in Olanda alla guida di una Yamaha.\nClasse 125.\nDopo due anni avari di risultati, Pier Paolo Bianchi riusc\u00ec a riprendere il titolo che era gi\u00e0 stato suo nel motomondiale 1976 e nel 1977; nelle prime tre posizioni arrivarono moto di case diverse: il vincitore disponeva di una MBA e precedette Guy Bertin su una Motob\u00e9cane e \u00c1ngel Nieto su una Minarelli.\nCuriosamente il numero di vittorie fu invertito rispetto alle posizioni finali con Nieto che ottenne 4 vittorie, Bertin 3 e Bianchi solo 2; la restante vittoria fu di Loris Reggiani.\nClasse 50.\nNella classe di minor cilindrata del mondiale continu\u00f2 il progressivo disimpegno di case e piloti; le prove furono solo 6 e, al termine della stagione, si laure\u00f2 campione Eugenio Lazzarini doppiando il successo gi\u00e0 ottenuto anche l'anno precedente. Con la sua moto artigianale precedette in classifica tre piloti equipaggiati da Kreidler."}
{"id": "1694255", "revid": "1987129", "url": "https://it.wikipedia.org/wiki?curid=1694255", "title": "Valle del Carlone", "text": "La Valle del Carlone \u00e8 una valle in provincia di Piacenza, nelle vicinanze di Bobbio. \u00c8 formata dal torrente Carlone che nasce a met\u00e0 delle rocche del Casone (o di Colleri) verso la Cima delle Scalette (1177\u00a0m). in provincia di Pavia, e sfocia nella Trebbia nella zona di San Martino di Bobbio.\nConfina con la val Trebbia a sud e ad est, con la valle dell'Avagnone e la valle Staffora ad ovest e la valle del Bobbio (torrente omonimo) a nord.\nTorrente.\nIl torrente Carlone \u00e8 lungo circa 10\u00a0km e nasce a 1.000\u00a0m. circa a met\u00e0 delle Rocche del Casone (o di Colleri) verso la cima delle Scalette (1177\u00a0m). e sfocia nella Trebbia nella zona di San Martino di Bobbio a 250\u00a0m.\nEconomia.\nL'economia \u00e8 quella tipica dei centri dell'alta collina.\nLe principali coltivazioni sino quelle della vite, dei foraggi e dei cereali.\nCollegamenti.\nPer accedere alla valle vi sono quattro strade asfaltate, una che da Bobbio sale dalla zona di \"Valgrana\" verso San Cristoforo e Mogliazze, l'altra che sale dalla zona di San Martino fino alla Moglia, un'altra per chi proviene dal comune di Brallo di Pregola e che scende a Dezza e poi nella valle ed infine per chi proviene da Corte Brugnatella, dalle frazioni di Rossarola, Pietranera, Carana, scende a Bobbio sopra la Moglia."}
{"id": "1694256", "revid": "287204", "url": "https://it.wikipedia.org/wiki?curid=1694256", "title": "Tour della Nazionale di rugby a 15 delle Figi 1997", "text": "Nel 1997 nazionale di rugby delle Figi ha proseguito l'opera di ricostruzione dopo i mondiali 1995, a cui non ha partecipato in quanto eliminata a sorpresa nelle qualificazioni da . Si \u00e8 recata in Tour in Nuova Zelanda, con risultati incoraggianti, escluso il test match vero e proprio."}
{"id": "1694260", "revid": "767487", "url": "https://it.wikipedia.org/wiki?curid=1694260", "title": "Miranda (Italia)", "text": "Miranda \u00e8 un comune italiano di abitanti della provincia di Isernia in Molise.\nStoria.\nUn primo insediamento dell'attuale comune \u00e8 da far risalire probabilmente all'XI secolo, come testimonia la \"facies\" normanna del castello che si erge sul promontorio \"prece\", di cui tuttavia sopravvivono pochi elementi architettonici. Attorno ad esso si struttura il nucleo originario del paese, inframezzato da vari muraglioni che individuano i successivi strati abitativi costruiti a partire dalla fortezza primaria.\nLe scarne documentazioni relative al feudo di Miranda testimoniano un fitto passaggio di propriet\u00e0 tra varie famiglie nobili, tra cui i partenopei Di Somma, il cui stemma familiare costituito da due torri erte su fondo marino \u00e8 ancora oggi il simbolo ufficiale del comune.\nMonumenti e luoghi d'interesse.\nLa chiesa principale del comune \u00e8 la cattedrale di Santa Maria Assunta, costruita nel 1493 e ultimata soltanto a met\u00e0 del XIX secolo. Nel 1798 la facciata sub\u00ec un importante lavoro di restauro, seguito da un secondo intervento nel 1919, come ricorda l'iscrizione riportata immediatamente sotto il timpano: \"Piae fidelium oblationes hanc frontem restaurarunt MCMXIX\" (Le pie offerte dei fedeli restaurarono questa facciata).\nAltro importante edificio religioso \u00e8 la cappella di Santa Lucia, ubicata sui monti che circondano l'abitato e da cui si gode della visuale dell'intera vallata di Isernia. Prospiciente alla chiesa vi \u00e8 una grotta in cui una leggenda locale vuole essersi rifugiata la santa nel tentativo di sfuggire ai suoi persecutori; in suo onore, \u00e8 consuetudine recarsi l'ultima domenica di agosto in prossimit\u00e0 della cappella e trascorrervi l'intera giornata, assistendo alla messa e accampandosi per un lauto pranzo familiare.\nCuriosit\u00e0.\nIl dopoguerra di Miranda \u00e8 segnato da ritrovamento archeologico: la grande stele risalente al I secolo d.C., sulla quale sono raffigurate le sembianze di quattro persone. \nLa stele venne rinvenuta il 15 agosto 1955 in un vallone alle porte di Miranda dal giovane studente Raffaele Pizzi, appassionato di archeologia, oggi Dirigente Scolastico in pensione.\nUna leggenda, diffusa tra gli abitanti del luogo, ne imped\u00ec per anni il recupero, poich\u00e9, al capovolgimento della stele, se le figure umane in essa scolpite fossero state rivolte verso l'alto, si sarebbe scatenata la furia di cento tempeste.\nCaso volle che il giorno seguente al ritrovamento si scaten\u00f2 su Miranda un catastrofico nubifragio (fenomeno peraltro non infrequente nella tarda estate appenninica) creando l'ira ed il risentimento degli abitanti del luogo alquanto superstiziosi.\nCos\u00ec il Pizzi fu costretto a rinunciare momentaneamente al recupero della stele e solo nel 1968, in accordo con il sindaco dell'epoca Alberto Gentile, vinte le resistenze degli abitanti del paese, la stele fu recuperata e collocata nella piazza di Miranda.\nCon la ristrutturazione della piazza nel 1986, la stele fu smurata ed ora fa da sfondo alla medesima, impreziosendola.\nLa stele del Pizzi (eletto per molti anni Presidente della Pro-Loco di Miranda) reca due scritte, una posta in alto e l'altra in basso (in verit\u00e0 non molto chiare, data l'usura dei secoli), ma leggibili come segue:\nC.Paccius L.f. V&lt;o&gt;ltinia Capito ex &lt;testamento&gt; sibi et suis fieri [iussit]\nL.Paccio patri, Neratia matri, Pacciae sorori"}
{"id": "1694261", "revid": "1305772", "url": "https://it.wikipedia.org/wiki?curid=1694261", "title": "Parco Virgiliano", "text": ""}
{"id": "1694264", "revid": "91792", "url": "https://it.wikipedia.org/wiki?curid=1694264", "title": "Santuario di Santa Maria in Monte Penice", "text": "L'antico santuario di Santa Maria in Monte Penice \u00e8 situato in vetta del monte Penice a 1.460 m., \u00e8 un edificio ecclesiastico non parrocchiale nel comune di Bobbio in provincia di Piacenza, al confine con la provincia di Pavia. Dedicato alla Madonna risale ad una primitiva costruzione del VII secolo poi ampliata pi\u00f9 volte. Posto in un punto particolarmente panoramico, dal suo piazzale si gode una ampia visuale non solo sulla val Trebbia e la valle Staffora, ma su tutto il territorio emiliano e pavese ed in particolari giornate sono visibili persino le Alpi innevate.\nLa vetta del monte Penice \u00e8 raggiungibile per mezzo di una strada lunga circa 4\u00a0km, che sale dal passo del Penice a 1149 m., dove passa la strada provinciale ex strada statale 461 del Passo del Penice (Bobbio-Voghera). La localit\u00e0 \u00e8 raggiungibile anche attraverso la val Tidone per la ex strada statale 412 della Val Tidone (Castel San Giovanni-Romagnese-Passo Penice).\nStoria e descrizione.\nLe sue origini si perdono nei secoli. Le fonti storiche attestano che su questa vetta la Madonna \u00e8 venerata da pi\u00f9 di 1350 anni, per una promessa fatta da san Colombano alla regina dei Longobardi Teodolinda nel VII secolo. Dai sovrani longobardi il santo missionario irlandese ne ebbe il territorio su cui fond\u00f2 nel 614 l'abbazia di San Colombano. Sembra che l'edificio venne costruito su di un tempio pagano celtico-ligure.\nInfatti venne rinvenuto un manufatto risalente al I-II secolo, oggi conservato a Genova nel castello di Montegalletto. Il manufatto \u00e8 una statuetta bronzea alta che raffigura un sacerdote offerente una divinit\u00e0 pagana.\nNel 622 il re longobardo Adaloaldo, subentrato al padre Agilulfo, con la madre Teodolinda venuti a Bobbio a visitare la tomba di Colombano, salirono in vetta al monte Penice in preghiera, prima di scendere in citt\u00e0.\nNell'XI secolo esiste gi\u00e0 il santuario nelle dimensioni attuali. La chiesa ha l'antico titolo di Madre di Dio che diverr\u00e0 in seguito \"Santa Maria in Monte Penice\" o pi\u00f9 comunemente \"Madonna del Penice\".\nNel 1073 la primitiva costruzione venne rinnovata ed altri lavori di restauro risalgono al 1619\nPer secoli il santuario appartenne ai numerosi possedimenti del monastero di San Colombano, assieme alle parrocchie di San Cristoforo, Dezza e Ceci poi fino al principio del XIX secolo, quando pass\u00f2 alla diocesi di Bobbio divenendo il principale centro di culto mariano del territorio.\nNel 1904 su progetto dell'architetto Cecilio Arpesani vennero iniziati i lavori del portico nella zona antistante l'edificio terminati l'anno seguente (una cartolina di propriet\u00e0 dell'Archivio storico diocesano Piacenza - Bobbio datata 1904 mostra ancora la chiesa senza portico), mentre la statua del Redentore fu posta il 14 ottobre del 1900; la nuova torre campanaria venne realizzata nel 1968 su progetto dell'architetto Mazzino di Genova. Il 12 settembre 1927 venne ultimata la strada carrozzabile di 3\u00a0km che porta alla vetta dal passo del Penice.\nL'edificio in pietra ha subito parecchi rifacimenti. In questi ultimi anni \u00e8 stato completamente ristrutturato: all'esterno si ammira il sasso a vista, all'interno la struttura \u00e8 tornata ultimamente agli originali splendori. Nuovo l'altare e l'ambone. Recuperata anche la sacrestia e rifatti i locali utilizzati per il pubblico. All'interno dell'edificio si pu\u00f2 ammirare la preziosa statua lignea della Vergine con il Bambino in grembo che risale al periodo compreso tra la fine del 1500 e gli inizi del 1600. Degna di nota anche la statua di San Bartolomeo, originale del XVIII secolo.\nNel 2009, per opera del rettore don Angiolino Bulla, l'interno della chiesa \u00e8 stato decorato con preziose icone orientali.\nLa festa del santuario e della Madonna del Penice si tiene nel giorno della dedicazione al Santissimo Nome di Maria, festeggiato da antica data nella seconda domenica di settembre. Vi \u00e8 poi la processione notturna di Ferragosto, illuminata da fiaccole, dal passo del Penice fino in vetta a festeggiare la festa della Madonna dell'Assunta.\nEscursioni.\nLa vetta del monte ed il santuario sono meta di numerose escursioni sia a piedi che a cavallo, un tempo ma anche fino ad oggi erano processioni di pellegrini. Vi \u00e8 inoltre un antico percorso in buona parte sterrato che sale da Bobbio denominato \"Sentiero medioevale per il Santuario del Monte Penice\"."}
{"id": "1694266", "revid": "4506", "url": "https://it.wikipedia.org/wiki?curid=1694266", "title": "Legacy Sistems", "text": ""}
{"id": "1694270", "revid": "2050024", "url": "https://it.wikipedia.org/wiki?curid=1694270", "title": "Francesco Perilli", "text": "Carriera.\nGiornalista professionista dal 1996. \nTra il 1986 e il 2005 ha lavorato per diverse radio, tra cui Radio Zeta e Discoradio (conduttore), Radio Station One (Direttore news), Radio 105 (redattore e conduttore; recentemente consulente per l'area contenuti), Radio Montecarlo (redattore, autore e conduttore di \"Anteprima Sera\") e RTL 102.5 (autore e conduttore di \"Protagonisti\"). \nNel 1997 a Sarteano ha vinto il premio \"Penne pulite\" per la radiofonia. \nNel 2005 per Mondadori ha contributo alla nascita di R101, emittente di cui \u00e8 stato Station Manager e Direttore Responsabile dal 2005 al 2010. Ha lavorato per la tv come anchorman (Rete A) e corrispondente (Telemontecarlo) e ha collaborato con i quotidiani La Stampa e Il Giorno. \n\u00c8 autore dei libri \"La radio, che storia!\" (Larus, 1997) e \"Disc-jockey\" (Sonda, 2002 - Collana Lavori Socialmente Inutili).\nAttualmente lavora come consulente nel mondo della comunicazione e come sommelier."}
{"id": "1694272", "revid": "228587", "url": "https://it.wikipedia.org/wiki?curid=1694272", "title": "Mogliazze", "text": "Mogliazze \u00e8 una piccola frazione di Bobbio. \u00c8 posta a 800\u00a0m sulla sponda sinistra della valle del Carlone, sotto la Costa Ferrata (1.036\u00a0m) con davanti le cime del Bricco di Carana (805\u00a0m) e del Monte Alberto (1.000\u00a0m). Si raggiunge con 1,5\u00a0km di strada da San Cristoforo, dista dal capoluogo comunale 7\u00a0km.\nDalle Mogliazze si diparte la strada comunale sterrata che porta attraverso il \"Passo di Costa Ferrata\" alla frazione di \"Cernaglia\" di Dezza.\nDalla strada si collega il Sentiero medioevale per il Santuario del Monte Penice\nStoria.\nIl nome attuale deriva, come per Moglia, dal latino \"molleus\" = umidiccio, infatti indica un luogo con molta umidit\u00e0."}
{"id": "1694278", "revid": "228587", "url": "https://it.wikipedia.org/wiki?curid=1694278", "title": "San Cristoforo (Bobbio)", "text": "San Cristoforo \u00e8 una frazione del comune di Bobbio, in provincia di Piacenza. \u00c8 posta a m. 650 sulla sponda sinistra della valle del torrente Carlone, affluente di sinistra della Trebbia, sotto la Costa Ferrata (1.036 m.) con davanti le cime del Bricco di Carana (Br\u00ecc) (805 m) e del Monte Alberto (1.000 m.).\nDista dal capoluogo comunale circa 5\u00a0km salendo dalla zona di \"Valgrana\" (fuori Bobbio verso Genova) lungo la strada del Bargo.\nIn alto domina la nuova Chiesa di San Cristoforo di Bobbio con la vicina canonica costruite nel 1910 dal parroco Carlo Muzio abbandonando l'antica sede parrocchiale posta su di un colle a circa 1\u00a0km dal paese (Chiesa Vecchia).\nA circa 1,5\u00a0km dopo il paese vi \u00e8 la frazione di Mogliazze.\nStoria.\nNel VII secolo sorse in loco una cella monastica con il nome di \"Viulio\", prima \"Vidulium\" in epoca romana e poi longobarda, l'antica denominazione della Costa Ferrata. Pass\u00f2 alle dipendenze del vescovado nella prima met\u00e0 dell'XI secolo e comparve nel diploma di Corrado II del 1027 quando divenne rettoria (od. parrocchia) e sotto la sua dipendenza vi erano Dezza, Ceci e il santuario di Santa Maria in Monte Penice. Vi era la presenza di due cappelle una nel paese dedicata a san Giacomo, sotto l'antico monastero, che divenne edificio privato dopo il 1600; l'altra sopra un colle ad 1\u00a0km. dal paese, dedicata a san Cristoforo, che divenne rettoria e chiesa principale.\nDipendenze nei dintorni del monastero, la cella monastica di Solia, oggi Moglia, con annessa cappella, l'antico edificio detto \"La Chioccia\" con i terreni e 3 mulini. La zona era sfruttata fin dall'antichit\u00e0 come zona agricola, di allevamento e di produzione e raccolta di erbe per l'erboristeria dell'Abbazia di Bobbio.\nI monaci vi sfruttavano le saline della fontana presso la \"cascata termale del Carlone\" e usavano il laghetto termale sotto la suddetta cascata, nel Medioevo scoppi\u00f2 la peste ed i monaci usavano la cosiddetta \"acqua miracolosa\" e il laghetto termale per bagni, fanghi ed inalazioni come rimedio per il morbo, salvando a loro dire gli abitanti della zona e tutti i pellegrini che passavano per Bobbio dalla Via Francigena; da allora la localit\u00e0 si chiam\u00f2 in onore a san Cristoforo e la parrocchia divenne sede monastica autonoma; la festa locale fu il 25 luglio dedicata ai santi Giacomo e Cristoforo (diversa da quella di Bobbio che era dedita a San Colombano).\nLa \"chiesa primitiva\" sorgeva vicino all'odierno cimitero in zona Chiesa Vecchia, abbandonata in epoca napoleonica rimangono i ruderi del pavimento con la sottostante cripta su di un colle, vicino alla strada mulattiera che porta anche alla Cascata termale del Carlone. Nel centro del paese rimane la struttura modificata nel tempo e fortificata dell'antico monastero e nei pressi di ci\u00f2 che rimane dell'antica cappella di san Giacomo.\nL'attuale chiesa parrocchiale fu costruita dal parroco Carlo Muzio tra il 1905-10, su disegno dell'architetto Cecilio Arpesani e da tutta la comunit\u00e0 che trasport\u00f2 i materiali.\nAll'interno vi si pu\u00f2 vedere una targa dell'ultima peregrinazione della statua della \"Madonna del Penice\", che veniva portata dal Monte Penice a spalla lungo la strada medioevale derivazione della via Francigena in ricordo delle guarigioni dalla peste.\nLuoghi da visitare.\nNei dintorni si pratica il trekking, lungo l'antico Sentiero medioevale per il Santuario del Monte Penice, derivante dalla Via Francigena, che collegava Bobbio con l'antica Via del Sale lombarda, e che collega il paese con il Monte Penice ed il Passo del Brallo, passando per la frazione delle Mogliazze, Cernaglia di Dezza, Colleri, ecc. da Bobbio e dalla frazione di Moglia (sentieri tracciati con guidovie CAI e FEI, sia a piedi che a cavallo per alcune).\nEconomia.\nLe principali coltivazioni sono quelle della vite, dei foraggi e dei cereali. Viene praticato anche l'allevamento di animali."}
{"id": "1694279", "revid": "15756", "url": "https://it.wikipedia.org/wiki?curid=1694279", "title": "Tour della Nazionale di rugby a 15 dell'Inghilterra 1997", "text": "Tour in Argentina.\nNel 1997 l'Inghilterra si reca in Tour in Argentina. la nazionale \u00e8 molto sperimentale, poich\u00e9 molti giocatori titolari sono stati convocati per il Tour dei Lions. Contro i \"Pumas\" ottengono una bella vittoria nel primo match ma crollano nella seconda.\nBilancio.\n\"(tra parentesi i test match ufficiali)\"\nAnche se viene riconosciuto il \"cap\" per i test match, l'Inghilterra \u00e8 schierata con molte riserve, essendo i migliori giocatori, non a disposizione di Jack Rowell, essendo impegnati nel Tour dei Lions in Sud Africa.\nAd esempio, a mediano di apertura, al posto di Paul Grayson, viene schierato Mike Catt\nRisultati.\nIl primo match contro la selezione di Cordoba, campione dell'Argentina, vede i \"bianchi\" vincere ma senza brillare\nNel secondo match contro la selezione di Buenos Aires, gli inglesi vanno incontro ad una brutta sconfitta, causata da ben 8 errori consecutivi sui calci piazzati ad opera di Alex King and Mark Mapletoft, che provocano l'irritazione del coach\nPi\u00f9 facile del previsto, il successo da parte inglese contro la seconda nazionale argentina\nSuccesso, meno agevole di quanto dica il punteggio nel primo test ufficiale contro i Pumas\nPrivi di Mike Catt, richiamato dai Lions, per sostituire Paul Grayson, i \"bianchi\" di Inghilterra si sbarazzano anche della selezione di Mendoza\nGli inglesi si sentono pronti per il secondo successo nel test, dopo aver dominato il primo, ma la sconfitta nel secondo test, rovina i piani dei britannici.\nIl blitz in Australia.\nDopo il tour dei Lions in Sudafrica, rapida puntata in Australia per gli Inglesi (molti giocatori raggiungono l'Australia direttamente da Johannesburg). Un solo match, un azzardo, visto che i migliori giocatori arrivarono stanchi del tour dei \"Lions\" terminato sette giorni prima. E anche gli altri non erano in migliori condizioni, reduci dal tour in Argentina e alle prese con il Jet lag. E il saluto di un tecnico Jack Rowell ormai a fine del suo rapporto con una federazione spaccata che il giorno prima aveva tenuto il suo metting annuale dopo 18 mesi di contrasti tra club e federazione (contrasti che continueneranno peraltro). Ne esce una sconfitta netta, anche pi\u00f9 di quanto non dica il risultato. Seguiranno polemiche sull'inutilit\u00e0 di questo match in un periodo insolito e con i giocatori stanchi e demotivati."}
{"id": "1694283", "revid": "122154078", "url": "https://it.wikipedia.org/wiki?curid=1694283", "title": "Polso paradosso", "text": "Si definisce polso paradosso un'importante diminuzione dell'ampiezza del polso e della pressione sistolica pi\u00f9 di 10 mmHg durante la fase di inspirazione. La lieve riduzione fisiologica della pressione sistolica \u00e8 secondaria all'aumento relativo di sangue nei vasi polmonari durante l'inspirazione.\nEziologia.\nUna diminuzione del polso eccessiva pu\u00f2 essere causata da tamponamento cardiaco; meccanismi diversi contribuiscono alla patogenesi del polso paradosso in pazienti con ostruzione della vena cava superiore, enfisema, asma bronchiale, shock ipovolemico, shock ostruttivo e insufficienza cardiaca. In tutte queste condizioni \u00e8 presente un'aumentata pressione negativa intratoracica, che in fase inspiratoria si accentua ulteriormente. Ci\u00f2 causa un aumento del ritorno venoso alle sezioni destre del cuore: ne consegue una maggiore pressione di riempimento telediastolica del ventricolo destro, con conseguente spostamento del setto interventricolare verso sinistra; tale spostamento determina un ostacolo all'efflusso di sangue dal ventricolo sinistro in aorta, determinando cos\u00ec una \"decapitazione\" della pressione sistolica.\nEsami.\nL'entit\u00e0 del polso paradosso pu\u00f2 essere quantificata con lo sfigmomanometro: questa \u00e8 uguale alla differenza di pressione auscultabile in espirazione al I tono di Korotkoff e il livello di pressione in cui i toni sono udibili in tutte le fasi del ciclo respiratorio.\nTipologia.\nLa forma invertita, ovverosia una diminuzione della pressione sistolica e diastolica durante esercizio fisico, \u00e8 indice di cardiomiopatia ipertrofica, ed \u00e8 probabilmente ascrivibile a una disfunzione autonomica."}
{"id": "1694287", "revid": "28592", "url": "https://it.wikipedia.org/wiki?curid=1694287", "title": "Abitato", "text": ""}
{"id": "1694292", "revid": "28592", "url": "https://it.wikipedia.org/wiki?curid=1694292", "title": "Volontari", "text": ""}
{"id": "1694294", "revid": "110157", "url": "https://it.wikipedia.org/wiki?curid=1694294", "title": "Teleoperazione", "text": "Il termine teleoperazione indica la possibilit\u00e0 di far funzionare una macchina a distanza. Il concetto \u00e8 simile a quello di \"telecontrollo\" e si incontra di solito nella ricerca, e in ambienti accademici e tecnici. \u00c8 solitamente associato con la robotica e la tecnologia mobile, ma \u00e8 applicabile a una vasta gamma di circostanze in cui un macchinario o un'attrezzatura vengono manovrati da una persona a distanza.\nTeleoperazione \u00e8 un termine standard, in uso sia nelle comunit\u00e0 tecniche che nella ricerca e rappresenta di gran lunga il termine pi\u00f9 utilizzato per riferirsi a un'operazione a distanza (anche la stessa locuzione \"operazione a distanza\" \u00e8 comunemente accettata in italiano, anch'essa parallela a \"controllo a distanza\"). Il concetto contrario \u00e8 indicato dal termine \"telepresenza\", un termine meno standardizzato, che pu\u00f2 riferirsi a una pi\u00f9 ampia serie di campi che includono la connotazione di distanza.\nStoria.\nLa storia della Teleoperazione pu\u00f2 esser fatta risalire agli inizi della comunicazione radiofonica e a Nikola Tesla. Tesla ha sviluppato alcuni dei primi princ\u00ecpi e sistemi per effettuare la teleoperazione, alla fine del 1800, come \u00e8 chiaro da documenti quale il brevetto USA 613.809 (\"Method of and Apparatus for Controlling Mechanism of Moving Vessels or Vehicles\", \u00abMetodo e apparato per controllare il movimento di imbarcazioni o veicoli\u00bb)."}
{"id": "1694296", "revid": "1318658", "url": "https://it.wikipedia.org/wiki?curid=1694296", "title": "Montedinove", "text": "Montedinove (\"Mund\u00ebd\u00ebn\u00f2v\u00eb\" in dialetto montedinovese) \u00e8 un comune italiano di abitanti della provincia di Ascoli Piceno nelle Marche.\nGeografia fisica.\nIl paese sorge su un colle a 561 m s.l.m. tra le valli dell'Aso e del Tesino, alle pendici del Monte Ascensione. Fa parte della Comunit\u00e0 montana dei Sibillini.\nDall'Autostrada A14 si raggiunge con 34\u00a0km e con 6\u00a0km dalla Strada statale 433; dista 30\u00a0km dalla citt\u00e0 di Ascoli Piceno.\nStoria.\nIl territorio cittadino, abitato in epoca picena, accolse nel 578 gli ascolani che cercavano riparo dai longobardi. In seguito, il territorio fu donato nel 1039 da Longino all'abbazia di Farfa, e furono proprio i farfensi a costruire le fortificazioni a difesa del paese. Nel 1239 il paese sub\u00ec l'assedio di Re Enzo e riusc\u00ec ad uscirne vittorioso dopo due anni. Nel 1279 il paese si elev\u00f2 a libero comune, mentre nel 1586, sotto papa Sisto V, entr\u00f2 nel Presidiato di Montalto. Nei secoli successivi Montedinove segue le sorti dello Stato della Chiesa e dell'Italia.\nSport.\nCalcio.\nLa squadra del paese, il Montedinove calcio, milita in Seconda Categoria e disputa le partite casalinghe al campo sportivo Cino e Lillo Del Duca.\nSociet\u00e0.\nLingue e dialetti.\nNel piccolo comune di Montedinove sono parlati vari dialetti. Nella parte settentrionale del comune, lungo il fiume Aso, \u00e8 parlato il dialetto fermano. Nella parte meridionale invece, a sud del fiume Tesino, \u00e8 parlato il dialetto castignanese.\nTra i due fiumi, nel paese di Montedinove e nelle campagne intorno, \u00e8 parlato il \"dialetto montedinovese\", che possiede alcune caratteristiche proprie, ma comunque molto simile al dialetto castignanese-rotellese. Nella tabella ci sono degli esempi che mettono in evidenza le differenze tra i tre dialetti parlati nel comune di Montedinove.\nTradizioni e folclore.\nIn estate (solitamente il 12-13 agosto) si svolge da diversi anni la sagra di \"Montedinove Sapori ed Arte\" che vede il paese riempirsi di visitatori interessati alle tradizioni enogastronomiche e non solo. Durante questa festa si possono assistere a spettacoli dal vivo per bambini e famiglie in giro per il piccolo centro storico e acquistare specialit\u00e0 tipiche dei produttori locali della zona.\nIn autunno si svolge il festival \"Sibillini in Rosa\" dedicato alla mela rosa dei Monti Sibillini. sostenuto dal presidio Slow Food e dalla comunit\u00e0 stessa che si impegna ad accogliere turisti e visitatori per far conoscere le propriet\u00e0 e i benefici del frutto attraverso pietanze ma anche convegni dedicati."}
{"id": "1694297", "revid": "729019", "url": "https://it.wikipedia.org/wiki?curid=1694297", "title": "Tour dei British and Irish Lions 1997", "text": "Il \"tour\" dei British and Irish Lions 1997 fu il 26\u00ba \"tour\" ufficiale della formazione interbritannica di rugby a 15 dei British and Irish Lions; si tenne per la 12\u00aa volta in Sudafrica, dal 24 maggio al 5 luglio 1997, e consist\u00e9 in una serie di 13 incontri, di cui tre \"test match\" contro gli \"Springbok\".\nSi trattava del primo \"tour\" dei Lions nell'era professionistica del rugby a 15 e ne costitu\u00ec la prima uscita ufficiale in Sudafrica dal 1980, grazie alla fine dell\u2019\"apartheid\" in tale Paese e alla rimozione del bando internazionale cui era sottoposto per tale motivo.\nI tre \"test match\" contro gli \"Springbok\" campioni del mondo in carica si tennero, nell'ordine, a Citt\u00e0 del Capo, Durban e Johannesburg negli ultimi tre sabati della spedizione.\nGli altri dieci incontri si tennero contro il Sudafrica A (gli Emerging Springboks) e nove province che disputano la Currie Cup (nell'ordine Eastern Province, Border Bulldogs, Western Province, Mpumalanga, Northern Transvaal, Golden Lions, Natal, Orange Free State e Norhern Free State).\nAllenatore capo della squadra dei British Lions fu lo scozzese Ian McGeechan, assistito dal suo connazionale Jim Telfer.\nCapitano fu l'inglese Martin Johnson.\nLa serie dei tre \"test match\" fu vinta per 2-1 dai British Lions, che chiusero subito il discorso-vittoria nei primi due incontri e persero il terzo dai sudafricani; per 16 anni fu l'ultima conquista di una serie da parte dei Lions, che si riaffermarono soltanto nel 2013 in Australia.\nGli incontri infrasettimanali senza valore di \"test match\" si risolsero in nove vittorie e una sconfitta (contro il Northern Transvaal a Pretoria).\nLa preparazione.\nIl \"tour\", organizzato dopo la fine dell\u2019\"apartheid\" in Sudafrica e sulla scia della vittoria degli \"Springbok\" nella , fu il primo in tale Paese da 17 anni a quella parte; forti erano gli interrogativi sul destino della formazione dopo il \"tour\" sulla scorta del montante professionismo, all'epoca vigente da meno di due anni nel rugby a 15.\nIn Inghilterra, inoltre, vi erano forti contrasti tra i club e la Federazione per via della gestione dei giocatori da prestare alle Nazionali; la stessa Federazione inglese era entrata, nella stagione precedente, in rotta con le altre tre \"union\" delle Isole Britanniche e la Francia per una questione economica di diritti televisivi del Cinque Nazioni, che l'Inghilterra aveva ceduto alla piattaforma satellitare Sky laddove le altre Federazioni avevano continuato a negoziarli con le emittenti terrestri in chiaro al fine di non frenare la diffusione della disciplina tra il pubblico; la decisione inglese aveva indotto le altre quattro Federazioni a escluderla dal Torneo, salvo poi riammetterla quando un labile accordo tra le sei Federazioni era stato raggiunto sulla suddivisione della quota spettante all'Inghilterra.\nFu in tale clima che il selezionatore dei Lions, lo scozzese Ian McGeechan, coadiuvato dal suo vice e connazionale Jim Telfer, diramarono le convocazioni per il \"tour\" in Sudafrica; manager del \"tour\" era l'ex nazionale inglese Fran Cotton.\nMcGeechan era alla guida del suo terzo \"tour\", traguardo mai raggiunto in precedenza da qualsivoglia altro allenatore, e aveva partecipato anche a due spedizioni, nel 1974 e nel 1977, come giocatore.\nLa lista iniziale, di 35 giocatori (19 avanti e 16 tre quarti), fu la pi\u00f9 nutrita fino ad allora mai selezionata per le spedizioni della selezione interbritannica; nella sua composizione iniziale prevedeva 18 inglesi, 8 gallesi, 5 scozzesi e 4 irlandesi.\nNel corso del \"tour\" la lista si allung\u00f2 a 40 nomi per via dei rimpiazzi causa infortunio; i cinque elementi aggiunti furono gli inglesi Kyran Bracken, Mike Catt, Tony Diprose e Nigel Redman e lo scozzese Tony Stanger.\nA essere designato capitano fu l'inglese Martin Johnson, seconda linea gi\u00e0 presente al \"tour\" di quattro anni prima in Nuova Zelanda.\nIl \"tour\".\nIl primo incontro della serie si tenne il 24 maggio 1997 al Boet Erasmus di Port Elizabeth, stadio che 23 anni prima, durante il \"tour\" del 1974, era stato teatro di una partita durissima e piena di scontri fisici tra i Lions e gli \"Springbok\", passata alla storia come \"Battaglia del Boet Erasmus\" e vinta 26-9 dalla formazione interbritannica; pi\u00f9 recentemente, inoltre, nel corso della , l'incontro tra e era sfociato in una violenta rissa nata dalla volont\u00e0 dei nordamericani di non farsi sopraffare fisicamente dai padroni di casa; a seguito di tale evento tre giocatori, due canadesi e il sudafricano John Dalton, erano stati squalificati per un mese dopo essere stati espulsi dall'arbitro.\nL'avversario a Port Elizabeth fu l'Eastern Province, che nel primo tempo resse bene l'impatto contro i britannico-irlandesi chiudendo il primo tempo in svantaggio per 6-10 (per i Lions una meta di Guscott trasformata da Jenkins, autore di ulteriori tre punti su calcio piazzato) e addirittura, dopo soli 9' nel secondo tempo, passando in vantaggio con una meta di Deon Kayser che port\u00f2 momentaneamente la sua squadra sull'11-10; solo a 17' dalla fine lo scozzese Doddie Weir riport\u00f2 i Lions in vantaggio e prima della fine Underwood, ancora Guscott e Greenwood assicurarono la vittoria per 39-11 agli ospiti, la cui prestazione fu tuttavia giudicata non convincente dalla stampa e non sufficiente per preoccupare gli \"Springbok\" quando fosse giunto il momento di affrontare i \"test match\"\u00a0.\nStessi dubbi furono espressi dalla stampa anche per il secondo incontro, quattro giorni pi\u00f9 tardi, disputatosi a East London contro i Border Bulldogs sotto una pioggia battente: a fronte di un Paul Grayson che sbagli\u00f2 cinque piazzati su cinque vi fu una formazione sudafricana che concesse poco e in vantaggio per 14-10 cedette solo a pochi minuti dalla fine con una meta di Wainwright poi consolidata da un piazzato di Stimpson; contemporaneamente la squadra sub\u00ec il primo dei suoi infortuni, quello del gallese Scott Gibbs, uscito per sospetta rottura dei legamenti della caviglia.\nIl 31 maggio successivo a Citt\u00e0 del Capo l'incontro con il Western Province fu un banco di prova ancor pi\u00f9 severo: i Lions furono risospinti indietro in almeno sei mischie a favore, circostanza che fece dichiarare al capitano Martin Johnson che, data la natura pi\u00f9 dura del gioco in Sudafrica, era ancor pi\u00f9 necessario giocare con spirito di sacrificio e di squadra, anche se alla fine, grazie alla tenuta fisica e a un finale di gara dominato, gli interbritannici si imposero 38-21: eroi di giornata Tim Stimpson (4 piazzati e 2 trasformazioni, 18 punti) e John Bentley (2 mete, 10 punti).\nNel frattempo McGeechan dovette anche far fronte alla lista degli infortuni che iniziava a far mancare uomini nelle posizioni-chiave: all'apertura Paul Grayson si portava ancora dietro problemi fisici che lo stavano rendendo indisponibile e il tecnico richiam\u00f2 Mike Catt, in quei giorni impegnato in Argentina nel \"tour\" della nazionale inglese.\nIl 4 giugno successivo, a Witbank, i Lions affrontarono la selezione provinciale di Mpumalanga, riportando una larga vittoria per 64-14, frutto di 10 mete di cui 7 trasformate: in tale punteggio spicc\u00f2 la prestazione del terza ala scozzese Rob Wainwright che, fatto insolito per un avanti, mise a segno tre mete e fu il miglior marcatore dell'incontro con 15 punti; tuttavia McGeechan perse lo scozzese Weir, il che rese necessario il richiamo di un altro inglese dal \"tour\" in Argentina, Nigel Redman, all'epoca trentaduenne e giunto al termine della carriera.\nBen pi\u00f9 impegnativo l'incontro di Pretoria tre giorni pi\u00f9 tardi, in cui la squadra and\u00f2 incontro alla sua prima sconfitta, un 30-35 a opera del Northern Transvaal, che nell'occasione signific\u00f2 la prima sconfitta contro una provincia sudafricana dopo 29 anni (Transvaal a Johannesburg nel \"tour\" del 1968); alla base della sconfitta la superiorit\u00e0 in mischia della formazione di Pretoria, che impose la sua supremazia e fece guadagnare alla squadra numerosi possessi che si tradussero in quattro mete (contro tre degli ospiti).\nAd appesantire la sconfitta giunse pure la squalifica di un turno, la prima mai sub\u00ecta da un giocatore dei British Lions, di Scott Gibbs, appena rientrato dall'infortunio e colpevole di avere colpito la sua controparte Grant Esterhuizen con un pugno durante un placcaggio.\nL'11 giugno a Johannesburg fu il turno dei Golden Lions, formazione un tempo nota come Transvaal, che ingaggi\u00f2 un incontro molto fisico e dispendioso, del quale tuttavia i Leoni britannici vennero a capo grazie a John Bentley e Austin Healey, che misero a segno una meta ciascuno; il punteggio finale, 20-14 per gli ospiti, parla di una vittoria di misura ma nel complesso giudicata legittima.\nAl termine dell'incontro si aggreg\u00f2 alla squadra l'inglese Tony Diprose, chiamato come rimpiazzo di Scott Quinnell, infortunatosi a Pretoria.\nLa partita di Durban contro i Natal Sharks era, sulla carta, tra le pi\u00f9 difficili di quelle riguardanti gli impegni con le selezioni provinciali, dal momento che i Lions si apprestavano ad affrontare la squadra campione uscente della Currie Cup 1996, ma un atteggiamento aggressivo fin dall'inizio unito alla precisione al piede di Neil Jenkins e alla dominazione in mischia, ben guidata da Rob Howley, permise agli ospiti di mettere al sicuro il risultato anzitempo e chiudere l'incontro con 30 punti di scarto, 42-12.\nL'unica nota stonata dell'incontro fu il serio infortunio occorso allo stesso Howley, costretto a lasciare il \"tour\" e a rientrare in Galles a causa di una slogatura alla spalla: si rese quindi necessario l'ennesimo prelievo dalla spedizione inglese in Sudamerica, quello di Kyran Bracken.\nQuattro giorni prima del primo \"test match\" della serie, allo stadio dei Boland Cavaliers di Wellington and\u00f2 in scena l'anteprima contro la selezione nazionale A, gli Emerging Springboks, rinforzati da Marius Goosen, Deon Kayser, Dale Santon e soprattutto Percy Montgomery, tutti o quasi elementi gi\u00e0 affermati o in odore di Nazionale maggiore: i Lions riportarono una netta e brillante vittoria per 51-22, con sei mete marcate contro tre e Nick Beal autore di tre marcature.\nDopo 4 settimane di incontri provinciali giunse infine il giorno del primo \"test match\", in programma al Newlands Stadium di Citt\u00e0 del Capo: i campioni del mondo parvero prendere facilmente il comando delle operazioni, andando prima a segno al piede con Edrich Lubbe, poi, dopo il temporaneo pareggio del solito Jenkins, a meta con du Randt e Bennett, mentre di nuovo Jenkins tentava di tenere il punteggio entro limiti ragionevoli: il primo tempo si chiuse 13-9 per i sudafricani, parzialmente ripresi ancora da Jenkins che riport\u00f2 gli ospiti sotto di uno, ma gli \"Springbok\" allungarono a 16 con Henry Honiball dopo 10 minuti dall'inizio della ripresa, anche se quelli si rivelarono essere poi gli ultimi punti della formazione di casa: ancora Jenkins ridusse le distanze 16-15 poi, a 7 minuti dalla fine, Matt Dawson mise a segno la meta del sorpasso dei Leoni e, quasi allo scadere, lo scozzese Alan Tait mise la parola fine all'incontro marcando la meta del definitivo 25-16.\nNell'attesa del secondo \"test match\" di Durban i Lions furono a Bloemfontein per affrontare la provincia del Free State, incontro in cui il rimpiazzo Nigel Redman fu nominato capitano: la partita vide da un lato il nazionale sudafricano Jannie de Beer realizzare 20 punti (una meta, tre trasformazioni e tre calci), ma dall'altro Stimpson realizzare una meta, quattro trasformazioni e tre piazzati nel quadro di una prestazione globale che port\u00f2 i Lions a vincere 50-20 una partita ben giocata da ambo le parti, che spinse il \"team manager\" Fran Cotton ad affermare che la sua squadra aveva giocato una delle sue migliori partite di sempre.\nIl 28 giugno a Durban i Leoni si assicurarono in anticipo la vittoria nella serie, battendo gli \"Springbok\" al termine di una partita frutto di due strategie di gioco diametralmente opposte: alla mano quella sudafricana, capace di portare a meta, nell'ordine, Joost van der Westhuizen, Percy Montgomery e Andr\u00e9 Joubert; al piede quella britannico-irlandese, forte della precisione di Neil Jenkins e di un \"drop\" quasi allo scadere di Jeremy Guscott che spareggi\u00f2 l'incontro: i padroni di casa, infatti, forti delle tre realizzazioni (non trasformate), si erano portati fino al 15-9, punteggio che li premiava fino a 14' dalla fine, quando un fallo di Andr\u00e9 Venter fu punito con un calcio piazzato che Jenkins trasform\u00f2; ancora Venter caus\u00f2 la punizione che port\u00f2 il gallese a pareggiare i conti a 7' dalla fine, e al 77' Guscott, ben protetto dalla sua prima linea, calci\u00f2 in mezzo ai pali per il definitivo 18-15 a favore dei Lions.\nA Welkom, il 1\u00ba luglio, si tenne l'ultimo degli incontri infrasettimanali, contro la provincia del Northern Free State: nonostante la vittoria larga per 67-39, la coppia McGeechan-Telfer si dichiar\u00f2 \u00abinsoddisfatta\u00bb per la prestazione complessiva: a fronte delle dieci mete realizzate, infatti, i Lions ne concessero cinque agli avversari e incassarono 39 punti, che nessuno nel \"tour\" aveva loro inflitto fino a quel momento, neppure in un \"test match\" (la barriera fu infranta 8 anni pi\u00f9 tardi in Nuova Zelanda, quando i Leoni persero 18-48 dagli \"All Blacks\").\nL'ultimo \"test match\", a Johannesburg, fu disputato da una selezione interbritannica visibilmente affaticata o, comunque, senza pi\u00f9 la tensione agonistica che l'aveva portata a giocare con maggior determinazione e aggressivit\u00e0 e a vincere i primi due incontri della serie; tuttavia, a dispetto del risultato, il pi\u00f9 largo della serie (sconfitta 16-35), fino a circa sei minuti dalla fine il punteggio vedeva gli \"Springbok\" in vantaggio per 23-16 e i Lions mancare una grossa occasione per andare a meta e possibilmente raggiungere il pareggio; al 75' Andr\u00e9 Snyman portava i sudafricani a 28 e proprio allo scadere Joost van der Westhuizen marcava la meta che, trasformata, fissava il risultato finale a 35-16, che non modificava l'esito della serie ma salvava parzialmente l'orgoglio dei padroni di casa.\nReazioni.\nIl \"tour\", come detto, fu il primo dell'era professionistica del rugby a 15, disciplina che aveva aperto le porte alla remunerazione dei giocatori solo nell'agosto 1995, ponendo fine a quel fenomeno chiamato dai francesi \"amateurisme marron\" (ovvero pagamenti clandestini o sotto mentite spoglie di prestazioni sportive in regime di dilettantismo obbligato), anche se la quasi totalit\u00e0 dei giocatori provenivano da carriere in gran parte dilettantistiche; l'interrogativo pi\u00f9 frequente nel mondo sportivo britannico era, quindi, quale ruolo potesse avere, nell'epoca professionistica, una formazione costituita appositamente per un \"tour\" ogni quattro anni (per completezza d'informazione va ricordato che tale interrogativo si sarebbe riproposto ciclicamente, persino in occasione del \"tour\", vincente, in Australia del 2013).\nLa prima impressione a caldo, in seguito confermata dalla circostanza che i Lions continuarono la loro attivit\u00e0, fu che le quattro \"union\" delle Isole Britanniche riuscirono a gestire bene il passaggio al professionismo, e che le voci che volevano che i Lions fossero \u00abuna specie a rischio d'estinzione\u00bb fossero state smentite.\nSulla scia del successo in terra sudafricana, l'allenatore McGeechan sugger\u00ec che i Lions non dovessero limitare la loro attivit\u00e0 solo ai \"tour\" quadriennali, ma anche a incontri disputati sul proprio terreno in occasione delle visite di fine anno in Europa delle Nazionali dell'Emisfero Sud, anche se il presidente del comitato esecutivo della squadra, Ray Williams, fu pi\u00f9 freddo al riguardo, e sottoline\u00f2 che non \u00e8 nella natura dei Lions disputare una gara \"una tantum\" come i Barbarians, con tutti i rischi che esso comporta, e che siccome i Lions disputano \"test match\" e vari incontri di alto livello, essi necessitano di preparazione e tempo di aggregazione, garantito solo in ottica di un \"tour\"\u00a0.\nPi\u00f9 in generale McGeechan si dichiar\u00f2 fiducioso delle positive ricadute del \"tour\" sull'innalzamento della qualit\u00e0 del rugby britannico, aggiungendo che sarebbe stato \u00abun colpevole spreco\u00bb non mettere a frutto l'esperienza maturata dai quaranta elementi che scesero in campo in Sudafrica; il suo vice Jim Telfer al riguardo sottoline\u00f2 la responsabilit\u00e0 degli allenatori nel mantenere alti tali standard raggiunti, perch\u00e9 convinto che i giocatori tendano fisiologicamente a risparmiarsi quando non vi \u00e8 necessit\u00e0 di impiegare sforzi superflui per vincere.\nGran parte dei 22 inglesi impiegati nel \"tour\" costituirono l'ossatura della Nazionale di Clive Woodward e 11 di essi (Back, Bracken, Catt, Dallaglio, Greenwood, Hill, Johnson, Leonard, Regan e Shaw) fecero parte della squadra che vinse la in Australia.\nAi \"backstage\" della spedizione in Sudafrica \u00e8 dedicato un documentario, pubblicato a fine 1997 e successivamente riedito su DVD, dal titolo \"Living with Lions\"\u00a0, cui si aggiunse un seguito che narr\u00f2 delle ultime due partite, \"Living With The Lions 2 \u2014 The Final Week\".\nStatistiche.\nPunteggi e presenze.\nDei 59 punti realizzati nei \"test match\" dai Lions, 41 provengono da Neil Jenkins (1 trasformazione e 13 calci piazzati), miglior realizzatore di punti della serie; 10 provengono da Matt Dawson, miglior marcatore di mete (2); i rimanenti 8 punti provengono da Alan Tait (una meta) e Jeremy Guscott (un drop).\nIl totale di Jenkins nel \"tour\" \u00e8 di 110 punti, considerando anche i 59 punti marcati negli altri incontri infrasettimanali; tuttavia il giocatore ad aver ottenuto il maggior numero di punti in assoluto nel \"tour\" fu l'inglese Tim Stimpson, 111 punti frutto di 4 mete, 23 trasformazioni e 15 calci piazzati, tutti per\u00f2 realizzati durante gli incontri settimanali; nell'unico \"test match\" della serie contro gli \"Springbok\" cui Stimpson prese parte, subentrando nel corso del primo tempo al posto dell'infortunato Tony Underwood, non riusc\u00ec a marcare alcun punto.\nIn assoluto, i giocatori pi\u00f9 presenti in campo, con 8 presenze ciascuno, furono Jeremy Davidson e Neil Jenkins (3 \"test match\"), Neil Back e John Bentley (2), Jason Leonard e Tony Underwood (1).\nMike Catt, Graham Rowntree e Dai Young furono, invece, i giocatori con pi\u00f9 presenze nel \"tour\" a non essere mai scesi in campo durante un \"test match\": essi vantano infatti 6 incontri, ma tutti infrasettimanali; ancora, i citati Leonard e Underwood furono i giocatori meno schierati nei \"test match\" a essere scesi in campo il maggior numero di volte complessive: a fronte, infatti, dell'unico \"test\" disputato, vantano infatti la presenza in altri 7 incontri infrasettimanali."}
{"id": "1694300", "revid": "614400", "url": "https://it.wikipedia.org/wiki?curid=1694300", "title": "Wilfrid Sellars", "text": "Biografia.\nWilfrid Sellars nacque in Michigan il 20 maggio 1912, suo padre era il filosofo Roy Wood Sellars. Studi\u00f2 all'Universit\u00e0 del Michigan, all'Universit\u00e0 di Buffalo e ad Oxford. Durante il secondo conflitto mondiale fu impiegato nell'intelligence militare. Pi\u00f9 tardi insegn\u00f2 filosofia all'Universit\u00e0 del Minnesota, a Yale, e a Pittsburgh, dove divenne una figura fondamentale per la cosiddetta \"scuola di Pittsburgh\", composta in particolare da Robert Brandom, John McDowell, e John Haugeland.\nPensiero.\n\u00c8 considerato uno dei pi\u00f9 grandi filosofi americani del dopoguerra. I suoi contributi principali sono in filosofia della mente, del linguaggio e della scienza. Si distingue da molti filosofi \"analitici\" per il suo interesse per la storia della filosofia e per la sua concezione sistematica della filosofia. Fu studente di Marvin Farber, allievo di Edmund Husserl, e tramite lui fu influenzato dalla fenomenologia:\nLa sua opera pi\u00f9 conosciuta \u00e8 probabilmente il saggio del 1956 \"Empirismo e filosofia della mente\", pubblicato in italiano, con introduzione di Richard Rorty, da Einaudi (2004) in cui attacca quello che chiama \"Mito del dato\" (\"The myth of the given\")."}
{"id": "1694301", "revid": "767487", "url": "https://it.wikipedia.org/wiki?curid=1694301", "title": "Mario Romani (calciatore)", "text": "Carriera.\nCentravanti con una grande vena realizzatrice, gioca sin dal 1924 a Ferrara con la SPAL e fa coppia con Aldo Barbieri. Gioca un campionato di Seconda Divisione ed altri sette di Prima Divisione. Vince anche la classifica dei cannonieri nel 1930 con 29 reti in 28 gare, poi ne segna 32 nel 1931 e 23 nel 1932.\nIn questo stesso anno viene acquistato dal Milan, con cui segna 19 reti in 31 partite, due meno di Giuseppe Meazza. Il suo esordio in Serie A avviene il 18 settembre 1932 a Bari, e l'anno successivo i dirigenti del Milan acquistano anche Barbieri dalla SPAL, riformando la coppia. Nel 1933-1934 Romani gioca 22 partite e va 7 volte in gol, poi le reti sono 4 nel 1935 con 12 gare ed infine 6 gol con 15 incontri disputati nel 1936.\nAl termine di quel campionato Romani scende in Serie B trasferendosi al Palermo e nel 1937 torna alla SPAL in Serie C, dove realizza le ultime 9 reti prima di chiudere con il calcio giocato nel 1938.\nCon 129 reti segnate, \u00e8 il calciatore pi\u00f9 prolifico di tutti i tempi della SPAL."}
{"id": "1694305", "revid": "124697877", "url": "https://it.wikipedia.org/wiki?curid=1694305", "title": "San Severo (disambigua)", "text": ""}
{"id": "1694314", "revid": "1935652", "url": "https://it.wikipedia.org/wiki?curid=1694314", "title": "Benvenuto Matteucci", "text": "Biografia.\nNato nel 1910 in una casa al centro del paese di Carmignano, dove vive con i genitori e le sorelle, viene ordinato sacerdote a Pistoia il 14 agosto del 1932, all'et\u00e0 di 22 anni. Si laurea all'Universit\u00e0 Gregoriana di Roma con una tesi su Scipione de' Ricci, vescovo di Pistoia nel XVIII secolo.\nPer un breve periodo, dal 1935 al 1938, torna alla diocesi natia per insegnare teologia al Seminario pistoiese. Vi giunge nel 1938, . Riesce per\u00f2 a inserirsi ottimamente nella vita del paese e ad intrecciare rapporti con alcuni intellettuali fiorentini, che frequentano la sua cura grazie alla vicina stazione ferroviaria.\nA Poggio alla Malva crea una sorta di circolo intellettuale, a cui partecipano, tra gli altri, Papini, Bargellini, Soffici, La Pira, Ungaretti, e Betocchi. Si trova nel paese pistoiese quando scoppia la Seconda guerra mondiale e, durante il passaggio del fronte, ospita un centinaio di sfollati, persone che scappano da citt\u00e0 e paesi vicini, come la famiglia Bargellini, oltre che i suoi parrocchiani. Nel \"tempo del cannone\" si consuma il tragico attentato dell'11 giugno 1944, dove muoiono quattro partigiani comandati dall'ex-seminarista Bogardo Buricchi, che teneva un contatto epistolare con Matteucci (che per questo viene interrogato dai tedeschi).\nNel 1960 lascia l'incarico di parroco, richiamato a Pistoia come insegnante in seminario e Canonico della Cattedrale, dove rimane fino alla nomina episcopale.\nMinistero episcopale.\nIl 21 settembre 1968 viene consacrato vescovo titolare di Forlimpopoli (presso Forl\u00ec) da monsignor Longo Dorni e nominato amministratore apostolico dell'Arcidiocesi di Pisa. Mantiene entrambe le cariche fino al 2 gennaio del 1971, quando viene elevato arcivescovo della citt\u00e0 toscana e prende a tutti gli effetti il posto del predecessore Ugo Camozzo.\nDurante il Concilio Vaticano II diventa il commentatore ufficiale per il Vaticano, relazionando quotidianamente le sedute sia sull'\"Osservatore Romano\" che alla Radio Vaticana. Collabora alla RAI sia sul terzo canale che sul primo in una serie di trasmissioni per la conoscenza della Bibbia, ma soprattutto si dedica alla scrittura. Oltre alle centinaia (ben 296) di articoli e interventi, ai commenti, agli inserti, alle rubriche annualmente tenuti dal Matteucci, si notano i 145 libri pubblicati nella sua carriera di scrittore, tra cui meritano citazione \"Scipione de' Ricci\" (1940), \"Citt\u00e0 senza mura\" (1946), \"Teologia del Dolore\" (1949), \"Il giansenismo\" (1954), \"La Chiesa nella storia\" (1978), \"Per una teologia delle lettere\" (1980), \"I giorni del Concilio\" (1983), \"Lettere sul Dolore\" (1988), \"Diario di un Vescovo (1968-1990)\" (1992), \"Carmignano e il suo territorio - Riflessioni e rilievi\" (1992) e i postumi \"Diario di un parroco di Corso Donati\" e \"I Pensieri del parroco di San Lorenzo\" (entrambi del 1998).\nNel giugno del 1986 rinuncia all'incarico di arcivescovo di Pisa e primate di Corsica e Sardegna per raggiunti limiti d'et\u00e0. Si ritira a vita privata nella sua Carmignano, dove viene colpito da un ictus cerebrale che lo costringe ad uno stato di paralisi parziale, situazione che comunque non gli impedisce di concludere alcune opere. Muore il 16 gennaio del 1993 nella sua casa di via Bellini.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1694315", "revid": "547034", "url": "https://it.wikipedia.org/wiki?curid=1694315", "title": "Sebright", "text": "Sebright \u00e8 una razza nana di pollo inglese, creata nel diciannovesimo secolo da Sir John Sebright, che le ha dato il proprio nome. \u00c8 una delle razze pi\u00f9 piccole di pollo, ed una delle pi\u00f9 popolari nella categoria delle Bantam: rappresenta il tipico pollo ornamentale e da compagnia. Le variet\u00e0 di colore sono caratterizzate da un'orlatura intorno ad ogni penna di colore diverso rispetto al resto del corpo. La Sebright \u00e8 una razza unica: il maschio \u00e8 privo del tipico piumaggio ornamentale dei galli, e questo lo rende molto simile alla femmina.\nOrigini.\nL'allevatore inglese Sir John Sebright nell'800 si mise al lavoro con l'intenzione di creare una razza di polli nana che avesse due precise caratteristiche: il piumaggio orlato di nero e la struttura delle penne simile tra maschi e femmine. Non \u00e8 ancora chiaro quali razze abbia usato a tale scopo, ma ha indubbiamente ottenuto il risultato sperato con successo.\nCaratteristiche morfologiche.\nTra le razze pure dotate di uno standard, la Sebright \u00e8 una delle pi\u00f9 piccole e minute, visto che questi uccelli pesano intorno ai 550 gr. IL particolare che colpisce e che rende questa razza unica, \u00e8 l'assenza delle penne ornamentali maschili nel gallo, il quale presenta un piumaggio simile a quello della femmina; in questo modo anche nel piumaggio maschile l'orlatura appare ben definita e perfetta.\nIl collo \u00e8 graziosamente inclinato all'indietro e la testa, corta e rotonda, \u00e8 dotata di una cresta a rosa la cui protuberanza appuntita si allunga leggermente all'indietro. La faccia \u00e8 rosso viva, particolarmente intensa e purpurea nelle femmine. I bargigli sono rossi, lisci e arrotondati. Gli occhi sono grandi, prominenti, vivaci e di colore marrone molto scuro. Gli orecchioni sono rossi. Il becco \u00e8 corto e forte.\nIl dorso \u00e8 molto corto, e il petto prominente e portato con fierezza. La coda \u00e8 portata alta, sopra la linea del dorso, ed \u00e8 ben aperta, formando un angolo di 70\u00b0 in entrambi i sessi. Ogni penna in questi polli \u00e8 larga e rotonda.\nLe ali sono abbastanza lunghe e portate cadenti lungo i fianchi, senza sfiorare il terreno. Le zampe sono sottili e di colore ardesia. Il peso \u00e8 massimo di 738 gr per il maschio e di 625 gr per la femmina.\nColorazioni.\nLe variet\u00e0 originali della Sebright sono la \"Oro orlato nero\" e l\"'Argento orlato nero\", che sono ancora le pi\u00f9 famose e allevate. Nel corso del ventesimo secolo sono state selezionate altre variet\u00e0, la \"Camoscio orlato bianco\" e la \"Limone orlato nero\"; sono state create perfino una variet\u00e0 \"Bianca\" e una \"Nera\", che tuttavia sono molto rare, probabilmente perch\u00e9 prive dell'orlatura tipica della razza, e quindi non hanno attirato l'attenzione degli allevatori.\nQualit\u00e0.\nSi tratta di tipici polli da compagnia e sono perfetti come uccelli ornamentali da giardino, anche se si addomesticano gradualmente, essendo animali molto vivaci e attivi. La riproduzione di questi polli \u00e8 piuttosto difficile, in quanto il gallo si attiva sessualmente solo durante la bella stagione e la gallina \u00e8 una scarsa ovaiola. Inoltre si tratta di soggetti molto vulnerabili alla malattia di Marek, per cui \u00e8 indispensabile vaccinare i pulcini al primo giorno di nascita. Sono polli abbastanza tolleranti, quindi \u00e8 possibile allevare anche pi\u00f9 galli insieme se si dispone di un buon numero di femmine, e possono coabitare anche soggetti di varie et\u00e0. Le uova sono bianche e molto piccole."}
{"id": "1694316", "revid": "834", "url": "https://it.wikipedia.org/wiki?curid=1694316", "title": "Aviosuperficie AliSoriano", "text": ""}
{"id": "1694319", "revid": "1100311", "url": "https://it.wikipedia.org/wiki?curid=1694319", "title": "Stefano Sottili", "text": "In carriera ha totalizzato 2 presenze in Nazionale Under-21, 6 in Serie A, 60 in Serie B.\nCarriera.\nGiocatore.\nDopo due campionati in Serie C2 col , il secondo concluso con la vittoria del campionato e conseguente promozione in Serie C1, sale di categoria passando nell'estate 1990 al Barletta in Serie B.\nNei biancorossi pugliesi Sottili disputa un campionato da titolare culminato con l'ultimo posto finale in classifica e retrocessione in Serie C, collezionando 34 presenze e una rete (nel derby regionale col ). \u00c8 convocato da Cesare Maldini per due gare di Under-21 contro Ungheria e Norvegia per la qualificazione all'Europeo Under-21 nelle quali \u00e8 titolare: l'incontro con gli scandinavi disputato a Stavanger termina con una sconfitta per 6-0; termina cos\u00ec la sua avventura in azzurro.\nPassato all'Atalanta in Serie A, in nerazzurro \u00e8 una riserva e disputa 6 gare, molte delle quali subentrando a partita in corso, \nA fine stagione torna in Serie B al Bologna, giocando 26 volte; la stagione si conclude con la retrocessione in Serie C1.\nProsegue la carriera nelle serie inferiori in varie compagini, fra cui la in Serie C1 nell'annata 1993-1994 conclusa col fallimento della societ\u00e0 giuliana e lo Spezia (Serie C1 e C2), dove disputer\u00e0 quattro stagioni. Coi liguri ottiene la promozione in Serie C1, senza subire sconfitte in campionato. Con lo Spezia Sottili disputa i play-off per la promozione in Serie B del 2000-2001, perdendoli col .\nNell'Agosto 2001 passa al Martina, neopromossa in C2 con la quale conquista la promozione diretta mentre nella stagione successiva arriver\u00e0 il terzo posto in campionato con la finale play off persa contro il Pescara\nNel Luglio 2003 passa al neopromosso Melfi con il quale disputa una stagione e mezza prima di trasferirsi a Gennaio al Sansovino per due stagioni e mezzo dove raggiunge una salvezza diretta, una salvezza ai play out ed una finale play off persa contro il Sassuolo nella stagione del miglior piazzamento nella storia della societ\u00e0 aretina\nAd Agosto 2007 scende in serie D al Cascina\nA novembre 2007 firma con la Sarzanese (Serie D girone E).\nAllenatore.\nIl primo incarico da allenatore \u00e8 con la Sarzanese in Serie D nell'aprile 2008, rivestendo il ruolo di giocatore-allenatore.\nA gennaio 2009 \u00e8 assunto in Serie D da allenatore dal Valle d'Aosta, mentre a luglio 2009 torna sulla panchina della Sarzanese (Serie D).\nNella stagione 2010-2011 guida il Carpi in Seconda Divisione da cui si separa il 2 giugno dopo aver condotto la squadra alla promozione in Prima Divisione; in finale di Coppa Italia di Lega ha sub\u00ecto una doppia sconfitta; ha raggiunto il secondo posto nella Supercoppa di Lega di Seconda Divisione, venendo eliminato dal Tritium. Il 3 luglio 2011 diventa allenatore della , neopromossa in Lega Pro Prima Divisione, classificandosi, a fine stagione, al nono posto.\nA gennaio 2013 subentra a Diego Zanin sulla panchina del , in Lega Pro Seconda Divisione. Sotto la sua guida tecnica i lagunari concludono il campionato al terzo posto, conquistando ai play-off (semifinale col Renate, finale col ) la promozione in Prima Divisione.\nIl 20 giugno passa al , in Serie B, venendo esonerato il 25 novembre dopo 5 vittorie, 5 pareggi, 5 sconfitte, pagando il calo della squadra biancorossa, 1 vittoria in 8 gare.\nIl 15 marzo 2014 \u00e8 richiamato sulla panchina del sostituendo l'esonerato Carmine Gautieri.\nIl 17 maggio, a 2 gare dalla fine del campionato, \u00e8 nuovamente esonerato dal reduce da sette sconfitte consecutive e quartultimo in classifica in zona play-out, sostituito da Stefano Bettinelli.\nIl 9 febbraio 2015 subentra a Cristiano Lucarelli sulla panchina della Pistoiese, con la squadra arancione che occupa una delicata posizione di classifica; dopo due vittorie che rianimano la squadra col Tuttocuoio e nello scontro diretto col seguono quattro sconfitte consecutive (tra cui i derby con e Lucchese) che portano la squadra al terzultimo posto. Nelle ultime otto partite, la riprende a ottenere punti, salvandosi classificandosi al 12\u00ba posto (appena un punto sopra la zona Play-out), grazie soprattutto ai risultati conseguiti nello scontro diretto col Gubbio (3-2 in rimonta) e contro due compagini in lotta per i playoff, L'Aquila (3-1) e Spal (1-1 in rimonta a Ferrara), conquistando il punto decisivo all'ultima giornata in casa col (2-2, ancora una volta in rimonta). Il 12 giugno 2015 non \u00e8 confermato sulla panchina degli \"arancioni\" ed \u00e8 sostituito da Massimiliano Alvini.\nIl 28 giugno 2015 seguente diventa tecnico del , in Lega Pro, con contratto annuale.\nIl 27 maggio 2016 la societ\u00e0 veneta comunica che l'allenatore toscano, pur avendo raggiunto i play-off, non verr\u00e0 confermato per la successiva stagione sportiva; infatti il 30 maggio seguente diventa il nuovo mister dell'. Il 22 maggio 2017 il club toscano annuncia l'addio con l'allenatore fiorentino, al termine di una stagione culminata con l'eliminazione al primo turno dei play-off.\nIl 14 novembre 2017 viene ingaggiato dalla in Serie C. Dopo una stagione, con il raggiungimento della finale di Coppa Italia di Serie C il 26 marzo 2018, a sorpresa, viene esonerato, ma dopo solo due settimane viene reintegrato sulla panchina giallobl\u00f9, raggiungendo a fine stagione i quarti di finale play-off. Al termine della stagione non viene pero confermato alla guida della squadra.\nIl 7 novembre 2018 viene ingaggiato di nuovo sulla panchina della al posto dell'esonerato Giovanni Lopez, ma viene esonerato a gennaio 2019.\nIl 2 ottobre 2019 viene ufficializzato come nuovo tecnico del al posto dell'esonerato Damiano Zenoni.\nIl 9 marzo 2021 firma un contratto fino a fine stagione con la , in sostituzione dell\u2019esonerato Giancarlo Riolfo, tornando nel club dopo sei anni. La stagione termina con la retrocessione del team in Serie D.\nIl 22 ottobre 2021 firma un contratto con la Juve Stabia in Serie C, prendendo il posto di Eduardo Imbimbo. Il 28 febbraio 2022 con la squadra stabiese al 12\u00ba posto, viene esonerato.\nStatistiche.\nStatistiche da allenatore.\n\"Statistiche aggiornate al 28 febbraio 2022. In grassetto le competizioni vinte.\""}
{"id": "1694333", "revid": "1935652", "url": "https://it.wikipedia.org/wiki?curid=1694333", "title": "Antonio Trivulzio", "text": "Biografia.\nPrimo consigliere del duca Gian Galeazzo Maria Sforza era figlio dei nobili Pietro Trivulzio e Laura Bossi.\nSegu\u00ec gli studi in legge ed in seguito entr\u00f2 nei Canonici Regolari di Sant'Antonio di Vienne.\nNel 1477 fu nominato ambasciatore dello stato di Milano a Parma.\nVenne eletto vescovo di Como il 27 agosto 1487 (carica che mantenne per tutta la vita).\nResse il Capitolo della cattedrale di san Donaziano di Bruges tra il 1499 ed il 1502. Molto vicino alla politica francese, parteggi\u00f2 per i transalpini nelle campagne d'Italia. Venne appoggiato da Luigi XII per la nomina cardinalizia, che giunse il 28 settembre 1500 con il titolo di cardinale presbitero di Sant'Anastasia. Il 1\u00ba dicembre 1505 opt\u00f2 per il titolo di Santo Stefano al Monte Celio e il 4 gennaio 1507 per un altro titolo che non ci \u00e8 noto.\nVenne tumulato presso la chiesa di Santa Maria del Popolo a Roma."}
{"id": "1694338", "revid": "729019", "url": "https://it.wikipedia.org/wiki?curid=1694338", "title": "Gilera Saturno", "text": "La Saturno \u00e8 una motocicletta costruita dalla Gilera tra il 1946 e il 1958.\nIl contesto.\nProgettata da Luigi Salmaggi sul finire degli anni trenta e presentata al Salone di Milano del 1940 come erede della \"Otto Bulloni\", la Saturno \u00e8 una monocilindrica quattro tempi di 500 cm\u00b3. A causa della seconda guerra mondiale l'inizio della produzione in grande serie sar\u00e0 per\u00f2 rinviato al 1946 (6 esemplari \"Tipo Competizione\" verranno costruiti prima dello scoppio della guerra).\nLa tecnica.\nIl motore \u00e8 il classico monocilindrico Gilera ad aste e bilancieri di 500\u00a0cm\u00b3, con le \"classiche\" misure di alesaggio e corsa delle mezzo litro della Casa di Arcore, ovvero 84x90 mm. Per quanto riguarda la ciclistica, il telaio \u00e8 un monoculla aperta in tubi; la forcella \u00e8 a parallelogramma, mentre al posteriore sono impiegati molloni inseriti in foderi ai lati della ruota, assistiti da ammortizzatori a compasso, sistema impiegato in Gilera sin dalla met\u00e0 degli anni trenta. Il cambio \u00e8 un quattro marce con comando a pedale.\nQuattro le versioni disponibili: \"\"Turismo\", \"Sport\", \"Competizione\" e \"Corsa\". Nel 1953 si aggiungono anche le versioni \"Cross\" e \"Regolarit\u00e0\"\", discipline che in Italia andavano diffondendosi in quegli anni. Differenza principale tra Sport e Turismo \u00e8 la testata, in alluminio sulla prima e in ghisa sulla seconda. Per il rinato Esercito Italiano, per la Polizia e la Guardia di Finanza, vennero costruite versioni militari appositamente dedicate, che differivano dai modelli civili per la verniciatura (grigioverde anzich\u00e9 nero con serbatoio rosso) e per modifiche varie alla meccanica (come un minor rapporto di compressione, diversi rapporti del cambio, ecc\u2026).\nLa Saturno rimase pressoch\u00e9 immutata sino al 1951, anno in cui all'anteriore venne adottata una forcella telescopica. L'anno seguente vennero rifatte anche le sospensioni posteriori, con un pi\u00f9 moderno forcellone oscillante, due ammortizzatori telescopici ed il parastrappi al mozzo.\nIn quest'ultima configurazione la \"Saturno\" venne costruita, fino al 1958, in 1.250 dei circa 6.000 esemplari complessivamente realizzati, in buona parte suddivisi nelle versioni \"Turismo\" e \"Sport\", anche compresi 300 esemplari \"Competizione\", 60 \"Corsa\", 18 \"Cross\" e solo 2 \"Regolarit\u00e0\". Un imprecisato numero di esemplari \"Tipo Turismo\", destinati all'immatricolazione come motocarrozzetta, vennero dotati di un motore maggiorato a 600\u00a0cm\u00b3, ottenuto mediante l'aumento della corsa a 105\u00a0mm.\nNel 1952 venne presentata una versione da gara per corridori privati, con motore bialbero e particolarmente alleggerita, divenuta celebre come \"Piuma\", della quale furono realizzati 110 esemplari.\nLa produzione della Saturno cess\u00f2 per due motivi: da un lato le \"500\" in commercio in Italia (oltre alla Gilera, il \"Falcone\" della Moto Guzzi) erano oramai superate, sia come tecnica che come prestazioni, e dall'altro il boom economico permise a chiunque di acquistare una ben pi\u00f9 confortevole automobile. Il ruolo di \"ammiraglia\" della Casa di Arcore pass\u00f2 quindi alla pi\u00f9 piccola \"300 bicilindrica\", gi\u00e0 in catalogo dal 1953. Per rivedere una Gilera monocilindrica intorno al mezzo litro di cilindrata bisogner\u00e0 attendere fino al 1985, quando sar\u00e0 presentata l'enduro Dakota, seguita nel 1988 da una \"nuova Saturno\" che, per\u00f2, aveva ben poco in comune con la sua omonima di quarant'anni prima."}
{"id": "1694339", "revid": "1504506", "url": "https://it.wikipedia.org/wiki?curid=1694339", "title": "Ermanno II di Turingia", "text": "Biografia.\nErmanno era figlio di Ludovico IV di Turingia e di Elisabetta d'Ungheria. Alla morte del padre aveva solo 4 anni, perci\u00f2 il langraviato venne retto dallo zio Enrico Raspe. Nel 1238 venne fidanzato con Margherita di Sicilia, figlia di Federico II di Svevia. Nel 1239 il fidanzamento venne annullato ed Ermanno spos\u00f2 Elena, figlia di Ottone I di Brunswick-L\u00fcneburg. Ermanno mor\u00ec nel 1241, senza aver mai regnato. Gli succedette lo zio Enrico."}
{"id": "1694344", "revid": "767487", "url": "https://it.wikipedia.org/wiki?curid=1694344", "title": "Tim Coleman", "text": "\u00c8 stato un calciatore dell'Arsenal.\nCarriera.\nEsordi.\nColeman, nato a Kettering, nel Northamptonshire, cominci\u00f2 a giocare a calcio nel 1901, con due piccole squadre locali, il Kettering Town e il Northampton Town. Nell'estate del 1902 venne messo sotto contratto dal Woolwich Arsenal, squadra di Second Division di cui divenne quasi subito uno dei realizzatori principali.\nWoolwich Arsenal.\nFece il proprio debutto con il Woolwich il 6 settembre 1902, in un incontro con il Preston North End. La stagione a venire fu positiva per Coleman, che si laure\u00f2 capocannoniere del torneo con 17 reti in 30 partite, portando la squadra londinese al terzo posto in classifica. Nella stagione successiva (1903-1904) riusc\u00ec a battere il suo record personale mettendo a segno 23 reti in 28 gare, formando un'ottima coppia d'attacco con Tommy Shanks, autore di 25 reti. Proprio le realizzature dei due permisero all'Arsenal di raggiungere il secondo posto in classifica, valido per la prima storica promozione in First Division.\nLa stagione 1905-1906, la prima per lui in massima serie, fu pi\u00f9 difficile, dal momento che segn\u00f2 solo 5 volte. Si rifece parzialmente l'anno dopo, mettendo a referto 15 reti in 34 partite. Il culmine della stagione fu il raggiungimento delle semifinali di FA Cup, nelle quali per\u00f2 Coleman e compagni dovettero arrendersi al Newcastle United. Sempre nel 1907, pi\u00f9 precisamente il 16 febbraio, Coleman venne convocato per giocare un match della Nazionale inglese contro l'. Quella rimarr\u00e0 la sua prima e unica presenza in Nazionale.\nNonostante i buoni risultati sul campo, il Woolwich Arsenal stava attraversando una crisi finanziaria. Proprio per questo motivo, nel febbraio 2008, Coleman venne ceduto per \u00a3 700 all'Everton. In totale, Coleman prese parte a 196 partite per l'Arsenal, segnando 84 gol. Considerando solo il campionato, invece, gioc\u00f2 179 gare, impreziosite da 79 gol.\nEverton.\nNei due anni e mezzo trascorsi al Goodison Park (lo storico stadio dell'Everton) Coleman fu praticamente titolare fisso. Con il suo contributo in termini di reti (30 in 71 gare di campionato) port\u00f2 la squadra di Liverpool al secondo posto in classifica nella stagione 1908-1909. Durante la permanenza all'Everton, va ricordato come lui, insieme a buona parte dei giocatori del Manchester United, fosse uno dei pochi ad essere legato alla Players' Union (associazione di calciatori professionisti, da cui nascer\u00e0 la moderna Professional Footballers' Association), a dispetto dei regolamenti della Football Association, alla quale erano affiliati i club. \nGli ultimi anni e il ritiro.\nPi\u00f9 tardi Coleman trascorse dei periodi al Sunderland (1910-1911), al Fulham (1911-1914) e al Nottingham Forest (1914-1915). Con l'avvento della Prima guerra mondiale e la sospensione del campionato di massima divisione, Coleman si ritir\u00f2 dal professionismo, continuando a giocare nelle serie \"non-pro\": si ricorda soprattutto la sua permanenza al Tunbridge Wells. Si ritir\u00f2 dal calcio giocato nel 1920, lavorando in seguito come allenatore e trasferendosi nei Paesi Bassi. Mor\u00ec il 20 novembre 1940, all'et\u00e0 di 59 anni."}
{"id": "1694352", "revid": "1566286", "url": "https://it.wikipedia.org/wiki?curid=1694352", "title": "Rakesh Roshan", "text": "Biografia.\nAppartiene a una delle famiglie pi\u00f9 famose di Bollywood. Suo padre era Roshan, famoso musicista, autore di colonne sonore di numerosi film. Anche il fratello, Rajesh Roshan lavora nel cinema, come musicista. Suo figlio \u00e8 Hrithik Roshan, oggi uno dei pi\u00f9 acclamati attori indiani.\nHa iniziato la sua carriera da attore negli anni settanta e ha recitato in oltre 70 film. L'attivit\u00e0 di produttore \u00e8 iniziata invece nel 1980 con il film Aap Ke Deewane. Di l\u00ec a qualche anno si \u00e8 dato anche alla regia, debuttando con Khudgarz nel 1987."}
{"id": "1694360", "revid": "729019", "url": "https://it.wikipedia.org/wiki?curid=1694360", "title": "DFS 228", "text": "Il DFS 228 fu un aereo da ricognizione a razzo progettato dal Deutsche Forschungsanstalt f\u00fcr Segelflug durante la seconda guerra mondiale. Causa il termine delle ostilit\u00e0, l'aereo fu realizzato solo in due prototipi non armati.\nStoria del progetto.\nLo sviluppo del velivolo inizi\u00f2 prima della guerra ed era indirizzata alla creazione di un aliante per scopi di ricerca, il DFS 54. Allo scoppio delle ostilit\u00e0 furono sospesi i lavori sulla macchina, ma furono ripresi nel 1940, quando il Reichsluftfahrtministerium richiese al DFS lo sviluppo di un aereo da ricognizione a razzo. I vantaggi di utilizzare un aliante per scopi di ricognizione sono il silenzio, la bassa velocit\u00e0 al livello del suolo utile per ottenere ottime fotografie e la possibilit\u00e0 di passare inosservato. Il progetto diede l'opportunit\u00e0 al DFS di studiare due aspetti molto importanti: realizzare nuovi profili di ala per aliante e il volo supersonico.\nIl DFS 228 fu progettato da Felix Kracht e il prototipo fu pronto per il marzo 1944, il primo test di volo fu eseguito ad agosto. La realizzazione del velivolo si bas\u00f2 sugli schemi di progettazione del Heinkel He 343. Per il decollo del velivolo fu utilizzato un Dornier Do 217 che aveva il compito di portare in quota il DFS 228 alloggiandolo sulla parte superiore della fusoliera. Una volta raggiunta la quota prestabilita, e cio\u00e8 10000 metri, l'aliante veniva sganciato e, dopo aver avviato la propulsione a razzo, saliva fino ad una quota di 25000 metri. Appena eseguita la ricognizione fotografica, il velivolo rientrava planando alla propria base.\nIl velivolo era un classico aliante, con ali lunghe e snelle, dotato di un pattino di atterraggio posto nella parte centrale del velivolo accanto ad una fotocamera ad infrarossi Zeiss.Tali ali erano interamente realizzate in legno,dato che l'unico longherone e le costole erano costituite da questo materiale e il rivestimento era di compensato. Il naso, realizzato con un doppio strato di alluminio e da plexiglas, poteva essere separato dal resto del velivolo in caso di emergenza, costituendo di fatto una capsula di salvataggio pressurizzata per il pilota. A causa di problemi di pressurizzazione della capsula, il secondo prototipo, ospitava il pilota in posizione prona.\nI prototipi eseguirono una quarantina di voli e per il febbraio 1945 era prevista l'installazione a bordo del razzo Walter HWK 109-509, ma il progetto venne messo da parte quando la situazione di guerra divenne disperata. Il secondo esemplare venne distrutto durante un raid nel maggio 1945 mentre il primo fu catturato dalle truppe statunitensi in giugno e spedito nel Regno Unito per essere studiato nel 1946, dove apparentemente \u00e8 stato smantellato nel 1947."}
{"id": "1694361", "revid": "729019", "url": "https://it.wikipedia.org/wiki?curid=1694361", "title": "Tour della Nazionale di rugby a 15 dell'Irlanda 1997", "text": "La Nazionale d' di rugby a 15 effettu\u00f2, nel 1997, un \"tour\" che si svolse tra Oceania (a met\u00e0 anno) e Italia (a dicembre).\nEssendo i migliori elementi irlandesi impegnati nel tour dei British Lions in Sudafrica, la Federazione irlandese battezz\u00f2 la spedizione in Oceania \"Irish A developmental tour\" e la Nazionale impegnata, l', non concesse \"test match\" e presenze internazionali.\nLa spedizione oceaniana, che prevedeva cinque incontri di club in Nuova Zelanda pi\u00f9 l'incontro con i New Zealand M\u0101ori nonch\u00e9 un ulteriore incontro in casa delle , si risolse in una vittoria contro sei sconfitte complessive.\nIl C.T. inglese dell', Brian Ashton, dovette forzosamente assemblare una formazione rimaneggiata e piena di molti giovani, dal carattere spiccatamente sperimentale; le prime tre partite furono pesanti sconfitte, 16-69 contro , 15-74 contro New Zealand Academy (una sorta di Nazionale A) e 39-52 contro ; la prima e unica vittoria giunse contro per 38-12.\nQuando l'Irlanda perse 10-41 contro i New Zealand M\u0101ori Ashton parl\u00f2 di progresso in quanto risultato ottenuto contro la pi\u00f9 forte selezione del \"tour\".\nL'ultimo impegno del tour oceaniano fu ad Apia contro le con una formazione che allineava solo tre elementi con \"test match\" al loro attivo (Conor O'Shea, Brian O'Meara e il capitano della spedizione Gabriel Fulcher).\nNonostante la sconfitta per 25-57 la prestazione fu giudicata positivamente in ragione della maggiore esperienza internazionale degli avversari e la temperatura proibitiva (sopra i trenta gradi) in cui la partita si tenne; fu anche vista come un punto di ripartenza dopo le carenti prestazioni dell'Irlanda maggiore.\nA fine anno l' fu in Italia per restituire la visita degli Azzurri che, a gennaio, avevano vinto a Dublino 37-29; il \"test match\" si svolse al \"Dall'Ara\" di Bologna e fu di nuovo una vittoria italiana, per 37-22, anche se fino al 55' il risultato era ancora in bilico sul 12-12; furono Diego Dom\u00ednguez, Corrado Pilat e Cristian Stoica, in meno di dieci minuti, a scavare il solco tra le due squadre e ad assicurare la vittoria all'.\nLa sconfitta in Italia fu vista come preludio a un inverno foriero di preoccupazioni in vista del Cinque Nazioni 1998 che, in effetti, fu chiuso con il \"whitewash\" irlandese."}
{"id": "1694365", "revid": "729019", "url": "https://it.wikipedia.org/wiki?curid=1694365", "title": "Battaglia del Panaro", "text": "La battaglia del Panaro (Castelfranco Emilia, 3 aprile 1815), detta anche battaglia di Modena o di Castelfranco, fu la prima battaglia della guerra austro-napoletana, combattuta dal re di Napoli Gioacchino Murat allo scopo di mantenere il proprio trono dopo il Congresso di Vienna. In questo scontro Murat riport\u00f2 una vittoria su di una forza meno numerosa di austriaci, guidati da Federico Bianchi, che cercava di sbarrargli il passaggio del fiume Panaro, appena a sud di Modena, ma che fu obbligata a ritirarsi dietro il Po.\nAntefatto.\nAlla dichiarazione di guerra da parte del Regno di Napoli (15 marzo), le forze austriache in Italia si stavano ancora organizzando in Lombardia; per questo motivo, il comando austriaco pot\u00e9 inviare a contrastare l'avanzata napoletana solo un esiguo esercito di 6.600 uomini, al comando del generale Federico Bianchi, che era stato inviato a presidiare il Ducato di Modena. Il re di Napoli, Gioacchino Murat, aveva gi\u00e0 stabilito il quartier generale del proprio esercito, forte di 40.000 uomini, ad Ancona e aveva incominciato l'avanzata verso nord.\nDopo una piccola schermaglia attorno a Cesena (30 marzo), gli austriaci di Bianchi si ritirarono su di una nuova linea difensiva dietro il fiume Panaro, permettendo cos\u00ec ai napoletani di conquistare Bologna il 2 aprile e di preparare il successivo attacco alle formazioni austriache.\nBattaglia.\nIl 3 aprile, una divisione napoletana al comando di Michele Carrascosa tent\u00f2 l'attraversamento del Panaro: dopo essere stati respinti in prossimit\u00e0 di due altri ponti, i napoletani completarono l'attraversamento in prossimit\u00e0 di Castelfranco Emilia e da qui caricarono le posizioni di Bianchi.\nMentre un violento scontro impegnava il centro dello schieramento austriaco, Murat ordin\u00f2 al generale Carrascosa di portarsi rapidamente a sinistra e impegnare il fianco destro nemico. Attaccato da forze soverchianti, il fianco destro austriaco fu obbligato a ripiegare e Bianchi ordin\u00f2 la ritirata.\nL'arrivo di altre forze napoletane da Bologna indusse gli austriaci ad arretrare il fronte dietro il Po; questa vittoria permise a Carrascosa di occupare immediatamente le maggiori citt\u00e0 del Ducato di Modena: Modena, Reggio Emilia e Carpi."}
{"id": "1694366", "revid": "84184", "url": "https://it.wikipedia.org/wiki?curid=1694366", "title": "Willemsbrug", "text": "Il Willemsbrug (ponte di Willems) \u00e8 un ponte situato nel centro di Rotterdam in prossimit\u00e0 dell'Erasmusbrug. Il ponte attraversa il Nieuwe Maas e collega il nord della citt\u00e0 con il \"Noordereiland\" e (assieme al Koninginnebrug) il distretto di \"Feijenoord\". Insieme al gi\u00e0 menzionato Erasmusbrug e al Maastunnel il Willemsbrug \u00e8 un funzionale collegamento tra le due parti della citt\u00e0.\nIl ponte fu completato nel 1981, su progetto di C. Veerling. Il nome \u00e8 in onore del re Guglielmo III dei Paesi Bassi. Rimpiazz\u00f2 un vecchio ponte aperto nel 1878, che non era in grado di gestire l'aumentato traffico cittadino. Dopo la costruzione del nuovo ponte quello vecchio fu demolito.\nIl Willemsbrug \u00e8 un ponte sospeso lungo 318 metri. \u00c8 dipinto di rosso per metterlo in contrasto con l'Erasmusbrug, di colore azzurro."}
{"id": "1694368", "revid": "785863", "url": "https://it.wikipedia.org/wiki?curid=1694368", "title": "Alberto Dell'Acqua", "text": "Biografia.\nFratello di Roberto, Arnaldo e Ottaviano Dell'Acqua, ha interpretato molti spaghetti-western sia come attore che come stuntman. La sua partecipazione a \"Zombi 2\", dove interpreta uno degli zombi, \u00e8 divenuta di culto tra gli amanti del genere splatter."}
{"id": "1694369", "revid": "170715", "url": "https://it.wikipedia.org/wiki?curid=1694369", "title": "One-O-One Network", "text": ""}
{"id": "1694371", "revid": "115423162", "url": "https://it.wikipedia.org/wiki?curid=1694371", "title": "Hamburg Freezers", "text": "Gli Hamburg Freezers sono stati una squadra di hockey su ghiaccio militante nella DEL, le cui gare casalinghe venivano disputate ad Amburgo alla Color Line Arena. Originariamente conosciuti come Munich Barons dal 1999 al 2002, il proprietario Philip Anschutz decise di spostare la squadra ad Amburgo per motivi economici il 3 giugno 2002 e rinomin\u00f2 la squadra Freezers. La societ\u00e0 \u00e8 stata ufficialmente sciolta il 24 maggio 2016 per l'impossibilit\u00e0 da parte di Anschutz di gestire la propriet\u00e0 di due club militanti nella stessa lega (il secondo \u00e8 Berlino).\nIl portiere degli Anaheim Ducks Jean-Sebastien Giguere gioc\u00f2 per i Freezers durante il lockdown della NHL (2004-05) disputando sei partite e parando con il 92,5% (2,39 gol a partita)."}
{"id": "1694382", "revid": "15756", "url": "https://it.wikipedia.org/wiki?curid=1694382", "title": "Carlo Augusto di Thurn und Taxis", "text": "Infanzia ed educazione.\nCarlo Augusto era il terzogenito di Alberto, VIII Principe di Thurn und Taxis, e di sua moglie l'Arciduchessa Margherita Clementina d'Austria. Dopo essersi diplomato in una scuola locale, Carlo Augusto studi\u00f2 scienze all'Universit\u00e0 di W\u00fcrzburg.\nMatrimonio e famiglia.\nCarlo Augusto spos\u00f2 la Principessa Maria Anna di Braganza, figlia di Miguel, Duca di Braganza, e di sua moglie la Principessa Maria Theresa di L\u00f6wenstein-Wertheim-Rosenberg, quindi sorella di sua cognata Isabella Maria, il 18 agosto 1921 allo Schloss Taxis a Dischingen nel Baden-W\u00fcrttemberg. Carlo Augusto e Maria Anna ebbero quattro figli:\nDopo il matrimonio, Carlo Augusto e sua moglie andarono a vivere a Gut H\u00f6fling a Ratisbona dove gest\u00ec gli interessi agricoli della famiglia nelle vicinanze di Burgweinting. Come un avversario impegnato contro il Nazismo, Carlo Augusto proib\u00ec ai suoi figli, dopo il Machtergreifung, di entrare a far parte della Giovent\u00f9 Hitleriana.\nII Guerra Mondiale.\nA causa del suo atteggiamento anti-Nazista, Carlo Augusto fu imprigionato dalla Gestapo a Landshut dal 1944 al 1945.\nVita successiva.\nDopo la morte del fratello maggiore Francesco Giuseppe nel 1971, Carlo Augusto all'et\u00e0 di 73 anni gli successe come Capo del casato di Thurn und Taxis. Durante questo periodo, fu responsabile dell'ammodernamento dei beni agricoli e forestali del Casato di Thurn und Taxis e costru\u00ec case per i suoi operai e impiegati. Inoltre, sostenne il mantenimento costante del patrimonio storico-culturale della Casata di Thurn und Taxis. Carlo Augusto restaur\u00f2 le parti interne dell'Abbazia di Sant'Emmerano nonch\u00e9 gli arazzi del XVII e XVIII secolo. Dopo la sua morte il 26 aprile 1982, Carlo Augusto fu sepolto nella cappella della Abbazia di San Emmerano."}
{"id": "1694385", "revid": "2091899", "url": "https://it.wikipedia.org/wiki?curid=1694385", "title": "Felix Kracht", "text": "Biografia.\nDopo la laurea l'Universit\u00e0 Tecnica di Aachen, ha messo le sue conoscenze teoriche in pratica all'associazione aeronautica Flugwissenschaftliche Vereinigung Aachen (OAV) ove costru\u00ec l'avanzato aliante FVA-10 \"Rheinland\". Kracht divenne famoso nel 1937 quando sorvol\u00f2 le alpi utilizzando il suo velivolo. Successivamente gli fu affidato lo sviluppo del DFS 228 e dell'aereo sperimentale DFS 346.\nDopo la II Guerra Mondiale, era andato a lavorare in Francia con la Nord Aviation prima di trasferirsi in Germania alla testa del Deutsche Airbus GmbH. Prima di entrare in Airbus era particolarmente noto per aver coordinato il lavoro tra francesi e tedeschi sull'aereo da trasporto militare Transall C-160. Felix Kracht entr\u00f2 a far parte del Airbus nel 1968 ed \u00e8 stato il primo direttore di produzione sul programma A300.\nEgli si concentr\u00f2 sulla creazione di un'ampia selezione di competenze, ridusse i licenziamenti, promosse la collaborazione internazionale e ottimizz\u00f2 l'organizzazione aziendale. Successivamente divenne Senior Vice President e fu il responsabile della produzione presso il sito di Tolosa fino al suo pensionamento nel 1981. Dopo il suo pensionamento, ha spesso agito in qualit\u00e0 di advisor di Airbus.\nFelix Kracht mor\u00ec il 3 ottobre 2002, novantenne, a Kirchweyhe vicino a Brema."}
{"id": "1694388", "revid": "767487", "url": "https://it.wikipedia.org/wiki?curid=1694388", "title": "ERC Ingolstadt", "text": "La Eishockey-und-Rollschuh Club Ingolstadt, nota come ERC Ingolstadt, \u00e8 una squadra di hockey su ghiaccio tedesca che milita nella DEL.\nComunemente conosciuti come Panthers, giocano le partite interne ad Ingolstadt alla Saturn Arena. Durante il blocco della NHL nella stagione 2004-05, vi giocarono Marco Sturm, Andy McDonald e Jamie Lagenbrunner."}
{"id": "1694389", "revid": "1305772", "url": "https://it.wikipedia.org/wiki?curid=1694389", "title": "Lobnja", "text": "Lobnja (anche come \"Lobnya\") \u00e8 una cittadina della Russia europea centrale (oblast' di Mosca), situata a nord della capitale alla confluenza dei fiumi \"Al'ba\" e \"Lobnenka\", sul versante sudorientale delle Alture di Mosca; \u00e8 compresa amministrativamente nel \"rajon\" Myti\u0161\u010dinskij.\nLa cittadina venne fondata nel 1902, in seguito alla costruzione (avvenuta l'anno prima) in loco di una stazione ferroviaria con lo stesso nome; la concessione dello \"status\" di citt\u00e0 \u00e8 del 1961.\nSociet\u00e0.\nEvoluzione demografica.\n\"Fonte: mojgorod.ru\"\nEconomia.\nLobnja, insieme con alcuni villaggi del suo circondario, \u00e8 un centro industriale di discreta importanza (costruzioni, elettromeccanica, metallurgia)\nCultura.\nArte.\nA 10\u00a0km a est di Lobnja si trova il villaggiodi \u017dostovo, il centro di Pittura Popolare omonima dei vassoi d'acciaio dipinti a mano. La pittura di \u017dostovo \u00e8 famosa in tutto il mondo come uno dei simboli della Russia.\nInfrastrutture e trasporti.\nTreno.\nLa citt\u00e0 di Lobnja \u00e8 facilmente raggiungibile con i treni regionali e diretti provenienti dalla Stazione Mosca-Savelovskaja che collegano la capitale russa con l'Mosca \u0160eremet'evo situato nei pressi della citt\u00e0."}
{"id": "1694390", "revid": "80339", "url": "https://it.wikipedia.org/wiki?curid=1694390", "title": "Lobnya", "text": ""}
{"id": "1694395", "revid": "44939", "url": "https://it.wikipedia.org/wiki?curid=1694395", "title": "Plasmacellule", "text": ""}
{"id": "1694400", "revid": "63727", "url": "https://it.wikipedia.org/wiki?curid=1694400", "title": "BMW M326", "text": "Il BMW M326 \u00e8 un motore a scoppio alimentato a benzina prodotto dal 1936 al 1955 dalla Casa automobilistica tedesca BMW.\nStoria e profilo.\nQuesto motore nacque sulla base del 1.9 BMW montato sulla BMW 319 (vedi). Da tale base, venne effettuata una leggera rialesatura, che port\u00f2 il diametro dei cilindri da 65 a 66 mm, mentre la corsa rimase invariata a 96\u00a0mm. La cilindrata pass\u00f2 cos\u00ec da 1911 a 1971 cm\u00b3.&lt;br&gt;\nMonoblocco e testata erano generalmente in ghisa, ma nelle versioni pi\u00f9 spinte fu utilizzata la lega in alluminio. &lt;br&gt;\nDella \"319\" fu mantenuta la soluzione delle camere di scoppio emisferiche.&lt;br&gt;\nInvariato lo schema della distribuzione, a valvole in testa e con albero a camme nel basamento, aste e bilancieri.&lt;br&gt;\nQuesto motore fu proposto in diverse varianti prestazionali, dalle pi\u00f9 tranquille alle pi\u00f9 sportive, ognuna con una diversa sigla che sottintendeva la principale delle applicazioni cui era destinata.\nM326 da 50 CV.\nLa versione nata per prima montava due carburatori Solex 26BFVLS con starter automatico. Il rapporto di compressione \u00e8 stato innalzato a 6:1 rispetto ai 5.6:1 della \"319\". La potenza massima arrivava a 50 CV a 3750 giri/min.&lt;br&gt;\nIn tale configurazione questo motore \u00e8 stato montato su:\nM320 da 45 CV.\nDalla versione precedente \u00e8 stata derivata una versione depotenziata a 45\u00a0CV a 4000 giri/min. I 5\u00a0CV in meno sono dovuti alla presenza di un solo carburatore Solex anzich\u00e9 due. Tale motore \u00e8 stato montato su:\nM327 da 55 CV.\nQuesta versione differisce da quella da 50\u00a0CV per il rapporto di compressione portato a 6.3:1. In questo modo la potenza massima sal\u00ec a 55\u00a0CV a 4500 giri/min. Tale motore \u00e8 stato montato su:\nM328 da 80 CV.\n\u00c8 la pi\u00f9 tranquilla tra le versioni spinte. Differisce dalle versioni precedenti prima di tutto per la testata, realizzata in lega di alluminio e di nuova progettazione, in modo da permettere una migliore combustione e quindi migliori prestazioni. Inoltre, le camere di scoppio erano di tipo emisferico con valvole disposte a V, mentre il motore era alimentato da ben tre carburatori invertiti \"Solex 30JF\". Il rapporto di compressione fu portato da 5.6 a 7.5:1.&lt;br&gt;\nCome risultato la potenza massima raggiunse gli 80\u00a0CV a 5000 giri/min, mentre la coppia massima arriv\u00f2 a 126 N\u00b7m a 4000 giri/min.&lt;br&gt;\nTale motore \u00e8 stato montato su:\nIn seguito all'acquisizione dei progetti della \"BMW 327/28\" da parte della Casa inglese Bristol, avvenuta nell'immediato dopoguerra, questo motore \u00e8 stato montato anche sulla Bristol 400 (1947-50), primo modello dell'allora neonata Casa britannica.\nM328 da 130 CV.\n\u00c8 la pi\u00f9 potente versione appartenente alla famiglia \"M328\". Il motore derivava direttamente dal 2 litri da 80\u00a0CV montato sulla \"328\", ma venne sottoposto a numerosi aggiornamenti, tra cui la lavorazione dei tre carburatori, il cui diametro fu portato da 30 a 32\u00a0mm. La potenza ottenuta grazie a questa e ad altre modifiche raggiunse i 130\u00a0CV a 5500 giri/min. Questo motore \u00e8 stato montato sulla \"BMW 328\" destinata a competizioni come la Mille Miglia.\nVarianti britanniche.\nQuando la Bristol acquis\u00ec i diritti di fabbricazione del motore \"M326\" e delle sue varianti, nacquero nel corso degli anni numerose altre varianti riservate per\u00f2 solo alla produzione della Casa britannica. Di seguito viene mostrata una panoramica delle varianti britanniche pi\u00f9 comuni:\nAltre varianti.\nSempre la Bristol, tra il 1958 ed il 1961, ha ricavato una versione maggiorata del 2 litri a testata in lega leggera. Le misure di alesaggio e corsa, inizialmente di 66x96\u00a0mm, furono portate a 68.70x99.64\u00a0mm, per una cilindrata di 2216\u00a0cm\u00b3. La potenza rimane invariata a 105\u00a0CV, disponibili per\u00f2 gi\u00e0 a 4700 giri/min. Questo motore \u00e8 stato montato sulla Bristol 406. Una seconda versione derivava dal 2 litri da 80\u00a0CV ed \u00e8 stata montata sulla Veritas RS da gara tra il 1947 ed il 1949."}
{"id": "1694402", "revid": "35707", "url": "https://it.wikipedia.org/wiki?curid=1694402", "title": "New criticism", "text": ""}
{"id": "1694403", "revid": "729019", "url": "https://it.wikipedia.org/wiki?curid=1694403", "title": "Castello Piccolomini (Celano)", "text": "Il Castello Piccolomini \u00e8 un castello, situato nel centro storico di Celano (AQ), in Abruzzo, che domina la sottostante piana del Fucino. Nel 1893 \u00e8 stato ufficialmente riconosciuto monumento nazionale italiano. Ospita il museo d'arte sacra della Marsica; dal dicembre 2014 il Ministero della cultura lo gestisce tramite il Polo museale dell'Abruzzo, divenuto nel dicembre 2019 Direzione regionale Musei.\nStoria.\nIl sito su cui sorge il castello \u00e8 da identificare con il luogo, sul colle di san Flaviano, in cui Federico II di Svevia, in lotta con Tommaso Conte di Celano e Molise, fece costruire delle fortificazioni durante l'assedio del 1223. Tali fortificazioni erano quasi certamente soltanto opere in legno e terra battuta, tuttavia segnarono l'inizio di quello che sarebbe stato una solida fortificazione nei secoli successivi, in posizione dominante sul lago Fucino e in allineamento visivo con altre strutture militari presenti nel territorio come le torri di Aielli e Collarmele.\nLa costruzione del castello vero e proprio inizi\u00f2 nel 1392 su commissione di Pietro II Berardi, conte di Celano, ma gi\u00e0 in precedenza, negli anni tra il 1356 e il 1380, suo nonno e poi suo padre avevano provveduto a fortificare il Colle San Flaviano erigendo un sistema di mura con torrette rettangolari \"a scudo\" e costruendo la torre-mastio sommitale a pianta quadrata. Il conte Pietro II, dunque, costru\u00ec il solo primo piano con le torri quadrangolari agli angoli, fino al marcapiano, integrando la torre-mastio all'angolo nord-est. Egli, altres\u00ec edific\u00f2 il cortile interno alle mura dotandolo del loggiato con arcature a sesto acuto ancora visibile.\nNel 1451, Lionello Accrocciamuro, una volta divenuto conte di Celano, a seguito delle nozze con Jacovella da Celano, prosegu\u00ec l'opera del predecessore, sia integrando il recinto esterno con due grandi torrioni angolari semicilindrici sul versante nord-est e un rivellino triangolare con largo torrione angolare cilindrico verso la cittadella, sia erigendo il piano nobile del castello vero e proprio con il cammino di ronda e le quattro torri d'angolo fino all'altezza attuale. Lionello inoltre si occup\u00f2 di fortificare le mura del recinto aumentandone lo spessore per poter resistere alle micidiali bombarde a polvere da sparo che erano state inventate in quegli anni.\nNel 1463 Antonio Todeschini Piccolomini, nipote di Papa Pio II, fu investito della contea celanese da Ferrante d'Aragona. Egli riprese la costruzione del castello apportando aggiunte e decorazioni architettoniche che trasformarono il castello in palazzo residenziale fortificato. In particolare, fa completare il secondo piano del loggiato interno dotandolo di arcate a sesto acuto decorate nei capitelli dai simboli araldici della famiglia: la croce e la mezzaluna. Fa inoltre aprire delle finestre architravate in stile rinascimentale cos\u00ec come fa realizzare diverse loggette pensili appoggiate su beccatelli e ancora visibili. Interventi strutturali realizza, invece, sui bastioni del recinto dove fa costruire due torri cilindriche fortemente scarpate che inglobano le vecchie torri a \"ferro di cavallo\" ed amplia la stessa cinta muraria proprio in prossimit\u00e0 delle torri per aumentare la difesa degli ingressi dotandoli di antiporta.\nNel 1591 Camilla Peretti, sorella di Papa Sisto V, acquist\u00f2 la contea dai Piccolomini. Nel 1608 Michele Peretti fece aprire sul mastio alcune finestre con architrave semplice. Nel 1647 il castello fu coinvolto nella rivolta di Masaniello occupato dai rivoltosi capitanati dal barone Antonio Quinzi dell'Aquila e sostenendo un lungo assedio ad opera delle truppe reali.\nIl feudo pass\u00f2 successivamente a Bernardino Savelli, e successivamente a Livia Cesarini che lo trasmise ai duchi Sforza Cesarini e successivamente agli Sforza Cabrera Bovadilla. Sono di questo periodo le tamponature settecentesche create per consolidare il loggiato superiore dopo i terremoti del 1695, 1706 e 1781. Al piano terra alcuni ambienti furono utilizzati come prigione feudale.\nNel 1892 la propriet\u00e0 \u00e8 del marchese Orazio Arezzo da Celano e successivamente della famiglia Dragonetti dell'Aquila. Nello stesso anno l'angolo ovest diventa sede provvisoria del carcere mandamentale, mentre nel 1893 diviene monumento nazionale sottoposto alla tutela delle Belle Arti del nuovo Regno d'Italia.\nDurante il grave terremoto del 1915 che si abbatt\u00e9 sulla Marsica, il castello risult\u00f2 gravemente danneggiato riportando il crollo del loggiato nel cortile, di alcune volte, di tutti i solai, del cammino di ronda e di tutte le loggette. Si formarono altres\u00ec gravi lesioni sulle torri angolari, una delle quali, quella di sud-est, croll\u00f2 dimezzando la sua altezza.\nGli interventi di restauro iniziarono 25 anni dopo il sisma, nel 1940, a seguito dell'esproprio da parte dello Stato nel 1938, ma furono subito interrotti per cause belliche (Seconda guerra mondiale) e ultimati nel 1960, applicando la nuova normativa antismica vigente all'epoca.\nDescrizione.\nA seguito del restauro che \u00e8 stato realizzato ricostruendo fedelmente l'antica struttura, grazie all'abbondante repertorio fotografico, il castello assume l'aspetto della fortezza medievale con funzione difensiva dell'abitato di Celano, come testimonia il rivellino del lato sud-est, che nei secoli successivi \u00e8 stata modificata a residenza signorile rinascimentale.\nLa cinta muraria \u00e8 interrotta da undici torri a scudo e cinque rotonde. All'interno tramite un ponte levatoio che consente di superare un fossato, si accede al Castello attraverso due ingressi, uno dei quali protetto da una caditoia. \nL'edificio centrale ha una pianta regolare, rettangolare, con quattro torri quadrate agli angoli e merlatura ghibellina che proteggono il cortile interno.\nAll'esterno delle quattro torri un giro di ronda anch'esso merlato consentiva alle guardie il controllo di ogni lato delle mura. Tuttavia la esigua sporgenza delle torri dal profilo dell'edificio, che non consente un adeguato tiro di fiancheggiamento, lascia intendere che con l'Accrocciamuro l'antica funzione difensiva della fortezza si \u00e8 affievolita rispetto a quella di prestigiosa dimora signorile.\nIl perimetro del cortile risulta impreziosito da un porticato di carattere tipicamente rinascimentale su due piani, di cui quello inferiore con archi a ogiva sorretto da ampi pilastri colonniformi, e quello superiore con doppio numero di archi a tutto sesto con colonne pi\u00f9 piccole. Il portico articolato su tutti e quattro i lati, non ha eguali nella regione e \"va considerato tra i primari esempi italiani del genere\" (Carlo Perogalli).\nGli interni si presentano scarni essendo andati perduti con il terremoto i pregevoli affreschi delle volte, descritti da alcuni autori dell'Ottocento.\nDue cisterne ipogee a pianta rettangolare con copertura a botte per la raccolta delle acque piovane, quella detta \"cisterna della Lizza\", realizzata con i mattoncini e alta circa nove metri \u00e8 situata internamente, l'altra fatta con le pietre leggermente pi\u00f9 bassa ma pi\u00f9 larga \u00e8 posta nel cortile estero. Erano dotate di un sistema di filtraggio per la potabilit\u00e0 dell'acqua e di due pozzi connessi ai serbatoi che permettevano di sollevarla.\nAlcuni ambienti ospitano il museo d'arte sacra della Marsica, mentre in alcune sale vi sono collocati gli uffici della Soprintendenza regionale."}
{"id": "1694413", "revid": "729019", "url": "https://it.wikipedia.org/wiki?curid=1694413", "title": "Walter HWK 109-509", "text": "Il Walter HWK 109-509 era un motore a razzo a propellente liquido costruito dall'azienda tedesca Hellmuth Walter Kommanditgesellschaft (HWK) di Hellmuth Walter ed installato sia sul Messerschmitt Me 163 sia a bordo del Bachem Ba 349.\nProdotto in serie a partire dall'agosto del 1944, fu il primo motore ed unico endoreattore a diventare operativo su un velivolo a razzo, l'Me 163 B-1, nell'autunno del 1944 pur se con limitati risultati.\nStoria del progetto.\nDopo la costruzione della prima serie di motori a razzo \"freddi\" (in cui la spinta propulsiva era generata dalla sola dissociazione del perossido di idrogeno (H2O2), nel 1941 la Walter inizi\u00f2 a lavorare ad una versione che prevedeva la combustione dell'ossigeno prodotto dalla dissociazione del perossido con un combustibile da essere impiegato sul Me 163 B-1. Questo motore, internamente noto come RII-209, derivava strettamente dalla precedente versione \"fredda\" RII-203 dove il propellente veniva fatto reagire con un catalizzatore (una soluzione di permanganati chiamato \"Z-Stoff\"). Fu poi ulteriormente sviluppato in una versione definitiva, RII-211 cui venne data dall'RLM la nomenclatura 109-509.\nTecnica.\nIl motore Walter HWK 109-509 utilizzava una combinazione ipergolica di due sostanze, ossidante e combustibile, rispettivamente chiamate \"T-Stoff\" e \"C-Stoff\".\nT-Stoff.\nL'ossidante era costituito da una miscela di perossido di idrogeno (80% in peso) ed acqua (20%). Relativamente stabile, una volta in contatto con un catalizzatore il perossido si decomponeva in una miscela ad alta temperatura (500 \u00b0C) di vapore d'acqua ed ossigeno. Per migliorarne le caratteristiche di stoccaggio, venivano aggiunti alcuni additivi quali acido fosforico, fosfato di sodio e 8-idrossichinolina. I tecnici della Walter notarono che a concentrazioni superiori all'85%, il perossido d'idrogeno a contatto con il catalizzatore tendeva a detonare piuttosto che a dissociarsi. Fu quindi preferita una concentrazione minore che garantiva una migliore controllabilit\u00e0 della reazione a scapito di temperature pi\u00f9 basse.\nC-Stoff.\nIl combustibile era una miscela di alcol metilico (57% in peso, anche noto come \"M-Stoff\"), idrato di idrazina (30%, \"B-Stoff\") e acqua (13%) additivata del catalizzatore cuprocianuro di potassio (K3Cu(CN)4) necessario alla decomposizione del T-Stoff. Questo catalizzatore veniva aggiunto direttamente nel serbatoio del C-Stoff mescolandolo al combustibile con un getto di aria compressa.\nLa decomposizione del perossido di idrogeno una volta in contatto con il catalizzatore contenuto nel C-Stoff in camera di combustione provocava l'innalzamento della temperatura e la conseguente accensione automatica del combustibile. Il rapporto stechiometrico teorico tra C-Stoff e T-Stoff era di 0,36:1, ma, per garantire una combustione pi\u00f9 affidabile, si preferiva una miscela pi\u00f9 ricca di T-Stoff, arrivando in camera di combustione a rapporti vicini a 0,29-0,32:1.\nAlimentazione.\nNella versione fredda (RII-203), erano utilizzati due propellenti liquidi, pompati nella camera di spinta (il T-Stoff e il catalizzatore Z-Stoff). L'introduzione di un combustibile da bruciare in camera di combustione avrebbe comportato l'impiego di un terzo serbatoio e un ulteriore sistema di pompaggio con conseguente aumento di complessit\u00e0 del sistema. I tecnici della Walter, invece, riuscirono ad unire in una sola miscela il catalizzatore necessario ad accelerare la decomposizione violentemente esotermica del T-Stoff ed il combustibile che avrebbe reagito spontaneamente con l'ossigeno dissociato risultante dalla decomposizione del perossido.\nL'immissione in camera di combustione del propellente era assicurata da una turbopompa a vapore mossa da un generatore di gas dedicato alimentato dal T-Stoff ed un catalizzatore. La turbina della turbopompa muoveva l'albero comune alle pompe del T-Stoff e del C-Stoff. Il pilota, agendo su una manetta, comandava il sistema di regolazione pneumatico, permettendo la calibrazione della portata in camera di combustione del propellente e, di conseguenza, la spinta. Le pompe del propellente erano a doppio stadio, con un primo stadio di bassa pressione che, ruotando a bassa velocit\u00e0, garantiva la necessaria prevalenza al secondo stadio di alta pressione che pompava il propellente in camera di combustione.\nLa camera di combustione, specialmente quando erano richieste basse spinte, soffriva di problemi nell'atomizzazione e distribuzione del propellente. Per migliorare la stabilit\u00e0 della fiamma ai vari regimi di funzionamento fu quindi introdotto un precombustore."}
{"id": "1694419", "revid": "1318658", "url": "https://it.wikipedia.org/wiki?curid=1694419", "title": "Ugo Camozzo", "text": "Note biografiche.\nNacque a Milano il 28 novembre 1892 da Giuseppe e da Elisa Pittan. Suo padre mor\u00ec quando il piccolo Ugo aveva appena tre anni e allora la madre torn\u00f2 con il figlioletto nella casa paterna a Venezia.\nOrdinato sacerdote all'et\u00e0 di 22 anni per il patriarcato di Venezia, nel 1938 fu consacrato vescovo di Fiume, allora diocesi italiana.\nA seguito della questione istriana fu costretto all'esodo nel 1947, ultimo italiano a ricoprire la carica di vescovo della citt\u00e0. L'anno successivo fu nominato arcivescovo di Pisa.\nRimase a capo dell'arcidiocesi pisana fino al suo ritiro per motivi di et\u00e0, avvenuto il 22 settembre 1970, quando divenne arcivescovo titolare di Irina. Mor\u00ec a Padova all'et\u00e0 di 84 anni, il 7 luglio 1977.\nGenealogia episcopale.\nLa genealogia episcopale \u00e8:"}
{"id": "1694423", "revid": "1444345", "url": "https://it.wikipedia.org/wiki?curid=1694423", "title": "No Survivors (EP)", "text": "No Survivors un EP del gruppo Hardcore punk Charged GBH."}
{"id": "1694426", "revid": "125724849", "url": "https://it.wikipedia.org/wiki?curid=1694426", "title": "Italian Football League", "text": "La Italian Football League (IFL) \u00e8 una lega sportiva che organizza l'omonimo campionato di football americano.\nLa lega \u00e8 nata a Bergamo a dicembre del 2007 per volere dei presidenti Maurizio Benassi (Warriors), Fabio Gentile (Rhinos), Giacomo Giovannetti (Doves), Davide Giuliano (Elephants), Gianluigi Luchena (Dolphins), Mario Rende (Lions), e Ivano Tira (Panthers).\nIl suo obiettivo \u00e8 la promozione del football americano in Italia a livello di club.\nTra le mansioni operative, la programmazione dell'attivit\u00e0 agonistica delle squadre e l'organizzazione del campionato, con l'autorizzazione della federazione.\nIl primo presidente \u00e8 stato Ivano Tira, presidente dei Panthers Parma.\nIl presidente resta in carica per un quadriennio olimpico e pu\u00f2 essere rieletto soltanto una volta.\nDalla stagione 2017 compresa la lega IFL non organizza pi\u00f9 il campionato di massima serie del football americano italiano, ma rimane come struttura di aggregazione di alcune squadre partecipanti alla Prima Divisione.\nIl campionato \u00e8 invece gestito ed organizzato direttamente dalla federazione FIDAF.\nFormula.\nIl campionato viene disputato nella formula a girone unico con play-off e finale (Italian Superbowl) nelle prime quattro stagioni, nella quinta stagione, visto il record di societ\u00e0 partecipanti (12), vengono introdotte le wildcard per determinare l'accesso ai play-off.\nPer la stagione 2013 (che vede iscritte 8 societ\u00e0) la lega viene divisa in due gironi da 4 squadre con WildCard, Play-off e finale.\nPer stagione 2014, con 11 squadre iscritte e la riforma dei campionati FIDAF, nella quale IFL diventa la \"Prima Divisione\", viene riproposta la formula del girone unico e vengono istituiti anche i play-out per la retrocessione in quella che \u00e8 divenuta la \"Seconda Divisione\", ovvero la LeNAF.\nRaggiunto l'obiettivo di tornare a 12 squadre, dalla IFL 2015 \u00e8 nuovamente divisa in 2 gironi \"Nord\" e \"Sud\" da 6 team ciascuno, le prime quattro di ogni girone accedono ai playoff, mentre le ultime di ogni girone giocano il playout per la permanenza in IFL.\nLa stagione 2016 \u00e8 stata l'ultima gestita dalla lega e si \u00e8 disputata con formula a due gironi.\nNumerazione delle finali.\nNel 2008 la IFL inizia la numerazione delle proprie finali utilizzando la numerazione romana, e partendo dal numero \"I\" (1), incrementando poi il numero di stagione in stagione.\nNel 2012 la lega decide di cambiare la numerazione del Italian Superbowl, in modo da riprendere la numerazione storica del Superbowl italiano, cos\u00ec la finale della stagione assume il numero XXXII anzich\u00e9 V, mentre il trofeo viene dedicato a Gionni Colombo.\nDal 2015 la finale cambia nome mantenendo la numerazione, e viene denomina \"Italian Bowl\" in luogo del precedente \"Italian Superbowl\".\nTeam partecipanti.\nIn grassetto i team che partecipano alla stagione in corso (o all'ultima stagione).\n\u2020 : team non pi\u00f9 in attivit\u00e0\nAll-Star Game.\nIl 1\u00ba luglio 2012 si \u00e8 disputato al Velodromo Vigorelli il primo All-Star Game IFL, nato da un'idea di alcuni giocatori americani, in particolare Walter Peoples Jr WR dei Warriors Bologna."}
{"id": "1694428", "revid": "767487", "url": "https://it.wikipedia.org/wiki?curid=1694428", "title": "Sick Boy (Charged GBH)", "text": "Sick Boy \u00e8 il terzo EP del gruppo musicale Hardcore punk britannico Charged GBH, pubblicato nel 1982."}
{"id": "1694437", "revid": "1444345", "url": "https://it.wikipedia.org/wiki?curid=1694437", "title": "Give Me Fire/Man Trap", "text": "Give Me Fire/Man Trap \u00e8 un'EP del gruppo Hardcore punk Charged GBH."}
{"id": "1694440", "revid": "767487", "url": "https://it.wikipedia.org/wiki?curid=1694440", "title": "Catch 23/Hellhole", "text": "Catch 23/Hellhole \u00e8 un EP del gruppo Hardcore punk Charged GBH."}
{"id": "1694443", "revid": "767487", "url": "https://it.wikipedia.org/wiki?curid=1694443", "title": "Do What You Do", "text": "Do What You Do \u00e8 un'EP del gruppo Hardcore punk Charged GBH."}
{"id": "1694446", "revid": "30297", "url": "https://it.wikipedia.org/wiki?curid=1694446", "title": "Bologna Warriors", "text": ""}
{"id": "1694447", "revid": "767487", "url": "https://it.wikipedia.org/wiki?curid=1694447", "title": "Oh No, It's GBH Again", "text": "Oh No, It's GBH Again \u00e8 un'EP del gruppo Hardcore punk Charged GBH."}
{"id": "1694451", "revid": "1573940", "url": "https://it.wikipedia.org/wiki?curid=1694451", "title": "Contea di Aiken (Carolina del Sud)", "text": ""}
{"id": "1694452", "revid": "767487", "url": "https://it.wikipedia.org/wiki?curid=1694452", "title": "Wot a Bargain", "text": "Wot a Bargain \u00e8 un'EP del gruppo Hardcore punk Charged GBH."}
{"id": "1694454", "revid": "22356", "url": "https://it.wikipedia.org/wiki?curid=1694454", "title": "Mamba verde orientale", "text": ""}
{"id": "1694460", "revid": "729019", "url": "https://it.wikipedia.org/wiki?curid=1694460", "title": "Punk As F*ck", "text": "Punk As F*ck \u00e8 un'EP split fra i gruppi Hardcore punk Charged GBH e Billyclub."}
{"id": "1694465", "revid": "729019", "url": "https://it.wikipedia.org/wiki?curid=1694465", "title": "Punk Rock Ambulance", "text": "Punk Rock Ambulance \u00e8 un'EP split fra i gruppi Hardcore punk Charged GBH e Billyclub."}
{"id": "1694467", "revid": "767487", "url": "https://it.wikipedia.org/wiki?curid=1694467", "title": "Cruel &amp; Unusual (Charged GBH)", "text": "Cruel &amp; Unusual \u00e8 un'EP - raccolta del gruppo Hardcore punk Charged GBH."}
{"id": "1694475", "revid": "44654", "url": "https://it.wikipedia.org/wiki?curid=1694475", "title": "Incappucciata", "text": ""}
{"id": "1694484", "revid": "123358169", "url": "https://it.wikipedia.org/wiki?curid=1694484", "title": "Strage di Melissa", "text": "La strage di Melissa o eccidio di Fragal\u00e0 fu un episodio del 29 ottobre 1949 verificatosi a Melissa nel quale persero la vita Francesco Nigro, Giovanni Zito e Angelina Mauro.\nLa storia.\nNell'ottobre del 1949 i contadini calabresi, a cominciare dai braccianti del Marchesato, marciarono sui latifondi per chiedere con forza il rispetto dei provvedimenti emanati nel dopoguerra dal ministro dell'Agricoltura Fausto Gullo e la concessione di parte delle terre lasciate incolte dalla maggioranza dei proprietari terrieri. Interi paesi parteciparono a questa mobilitazione che vide circa 14.000 contadini dei comuni orientali delle province di Cosenza e Catanzaro scendere in pianura. Chi a piedi, chi a cavallo, con donne e bambini e gli attrezzi da lavoro, quando giunsero sui latifondi segnarono i confini della terra e la divisero, iniziando i lavori di preparazione della semina. Irritati per questa ondata di occupazioni alcuni parlamentari calabresi della Democrazia Cristiana si recarono a Roma per chiedere un intervento della polizia al Ministro dell'Interno Mario Scelba. I reparti della Celere si recarono quindi in Calabria e uno di loro si stabil\u00ec a Melissa (oggi in provincia di Crotone) presso la propriet\u00e0 del possidente del luogo, il barone Luigi Berlingeri, del quale i contadini avevano occupato il fondo detto Fragal\u00e0. Questo fondo era stato assegnato dalla legislazione napoleonica del 1811 per met\u00e0 al Comune, ma la famiglia Berlingeri, nel tempo, lo aveva occupato abusivamente per intero.\nLe vittime.\nLa polizia apr\u00ec il fuoco sui manifestanti ad altezza d'uomo, dapprima con pallottole di legno e successivamente con proiettili. Tre persone furono uccise: Francesco Nigro, di 29 anni, Giovanni Zito, di 15 anni, e Angelina Mauro, di 23 anni, che morir\u00e0 pi\u00f9 tardi per le ferite riportate, oltre a 15 feriti colpiti alle spalle. La polizia uccise anche diversi animali, come forma di ritorsione nei confronti dei manifestanti.\nNella cultura di massa.\nIl pittore Ernesto Treccani, che successivamente si rec\u00f2 sul luogo, realizz\u00f2 un dipinto su quei fatti oggi esposto nella sala consiliare del Comune di Crotone.Il fatto \u00e8 ricordato tra l'altro da Lucio Dalla in una strofa del brano \"Passato, presente\", quarta traccia dell'album Il giorno aveva cinque teste, che recita:"}
{"id": "1694486", "revid": "287204", "url": "https://it.wikipedia.org/wiki?curid=1694486", "title": "Monte Agel", "text": "Il monte Agel (in italiano monte Agello) \u00e8 una montagna delle Alpi Marittime e Prealpi di Nizza alta 1.148\u00a0m.\nDescrizione.\nIl monte Agel \u00e8 la montagna delle Alpi prossima ai 1.000\u00a0m metri pi\u00f9 vicina al mare da cui dista meno di 4\u00a0km situata nel comune di Peille. Inoltre si trova anche a soli 2\u00a0km e mezzo in linea d'aria dal Principato di Monaco, che domina insieme alla Testa di Cane. Dal monte Agel si ha una splendida vista sul Principato, sulla Costa Azzurra, sulla Riviera di Ponente, sulle Alpi Sud-occidentali e in caso nei giorni di bel tempo la vista pu\u00f2 arrivare fino alla Corsica. Il monte Agel \u00e8 facilmente raggiungibile da Beausoleil, Gorbio, \u00c8ze, Roccabruna, La Turbie pur trovandosi nel territorio del comune di Peille. Nei pressi del monte si trova il Monte-Carlo Golf Club a 900 metri d'altitudine con 18 buche. Sul monte si trova una base dell'aeronautica francese, la \"base a\u00e9rienne 943 Nice Capitaine-Auber\" per la sorveglianza del Mediterraneo, chiusa nel luglio 2012. Inoltre il monte \u00e8 usato per voli in parapendio."}
{"id": "1694487", "revid": "98920410", "url": "https://it.wikipedia.org/wiki?curid=1694487", "title": "Reazione multicomponente", "text": "Le reazioni multi componente, comunemente abbreviate con la sigla MCR dall'inglese \"Multi-component reactions\", sono reazioni chimiche prevalentemente di tipo organico, sviluppate e studiate nell'ultimo quarto del XX secolo. Una MCR \u00e8 una reazione organica che parte da almeno tre reagenti differenti che reagiscono fra loro per formare un prodotto di reazione che contiene parti essenziali di tutti i componenti iniziali in un unico stadio sintetico. Unendo tre o pi\u00f9 frammenti in un unico passaggio, rispetto alle sintesi tradizionali, un importante vantaggio \u00e8 rappresentato dal minor numero di operazioni richieste per la purificazione, il che porta spesso ad una resa superiore rispetto ad una sintesi sequenziale in pi\u00f9 passaggi. \nEsse rappresentano un'importante opportunit\u00e0 per la chimica combinatoriale per la possibilit\u00e0 di sintetizzare nuove molecole, introducendo almeno tre input di diversit\u00e0 (per lo meno quando tutti i componenti sono modificabili a piacimento).\nI reagenti delle MCR vengono detti \"building blocks\" prendendo in prestito la definizione di nome inglese."}
{"id": "1694489", "revid": "287204", "url": "https://it.wikipedia.org/wiki?curid=1694489", "title": "Signigobius biocellatus", "text": "Signigobius biocellatus \u00e8 l'unica specie del genere Signigobius, appartenente alla famiglia Gobiidae.\nDistribuzione e habitat.\nQuesta specie \u00e8 diffusa nelPacifico occidentale, nelle acque costiere e al largo dell'Australia (Grande Barriera Corallina), Indonesia, Papua Nuova Guinea, Filippine, Isole Salomone. Abita fondali mobili, sabbiosi o detritici, nelle lagune degli atolli e coralline.\nDescrizione.\nPresenta un corpo tozzo, di colore argenteo-verdastro, chiazzato in bruno pi\u00f9 o meno chiaro. Caratteristica la doppia pinna dorsale, con due grossi ocelli neri cerchiati in giallo e nero, uno per parte, da cui deriva il nome \"biocellatus\". La pinna anale \u00e8 bruno-nera, puntinata in azzurro chiaro. \nRaggiunge una lunghezza di 10 cm.\nRiproduzione.\n\u00c8 specie monogama: le coppie producono un nido dove verranno deposte le uova.\nAlimentazione.\nSi nutre di invertebrati scovati nella sabbia."}
{"id": "1694490", "revid": "29244", "url": "https://it.wikipedia.org/wiki?curid=1694490", "title": "Signigobius", "text": ""}
{"id": "1694495", "revid": "1482985", "url": "https://it.wikipedia.org/wiki?curid=1694495", "title": "Cono di scorie", "text": "Un cono di scorie \u00e8 un ammasso di frammenti di lava solidificata presentante un cratere alla sommit\u00e0. Si formano quando su un vulcano si apre un cratere secondario che, per la sua attivit\u00e0 esplosiva, erutta materiali piroclastici. Hanno forma conica con i fianchi molto ripidi, ma tendono a essere smantellati in breve tempo, dato che i loro materiali sono detriti incoerenti. Si trovano spesso come edifici minori entro i grandi vulcani a scudo o gli stratovulcani."}
{"id": "1694502", "revid": "697352", "url": "https://it.wikipedia.org/wiki?curid=1694502", "title": "Tora", "text": ""}
{"id": "1694505", "revid": "119728023", "url": "https://it.wikipedia.org/wiki?curid=1694505", "title": "Radice di malacca", "text": "La radice di malacca \u00e8 il nome merceologico di una fibra tessile naturale ricavata dalle radici di malacca, un arbusto della famiglia del bamb\u00f9 che viene raccolta nell'estremo oriente. \nUtilizzo.\nSi tratta di un materiale resistente come durezza che non teme l'umidit\u00e0, questo materiale naturale viene utilizzato principalmente per la fabbricazione di oggetti d'arredamento d'interno, (sedie, canestri, ...) in stile etnico o coloniale, costituiti da radici di malacca intrecciate. La sua insensibilit\u00e0 e resistenza all'acqua lo rende adatto anche per costruire oggetti da arredo esterni, da giardino o terrazza. \u00c8 usato inoltre per bastoni da passeggio. \nLa radice di colore marrone scuro assume col tempo sfumature che gli conferiscono il suo particolare aspetto tigrato."}
{"id": "1694512", "revid": "1573940", "url": "https://it.wikipedia.org/wiki?curid=1694512", "title": "Contea di Gilpin (Colorado)", "text": ""}
{"id": "1694517", "revid": "834", "url": "https://it.wikipedia.org/wiki?curid=1694517", "title": "Buguruni", "text": "Buguruni \u00e8 una delle circoscrizioni (\"ward\") in cui \u00e8 suddivisa Dar es Salaam. Appartiene al distretto di Ilala. In epoca precoloniale, Buguruni era nota per le grandi piantagioni di palma da cocco, appartenenti a proprietari terrieri di origini diverse asiatici, arabi e africani.\nSecondo la tradizione, i primi colonizzatori furono due zaramo e due ex-schiavi di etnia pogoro. Certamente, l'etnia tradizionale del villaggio \u00e8 quella zaramo, che tutt'oggi contribuisce circa per il 50% alla popolazione totale. Nel periodo dell'amministrazione coloniale tedesca, Buguruni si trasform\u00f2 gradualmente da villaggio indipendente a quartiere periferico di una Dar es Salaam in continua espansione. Nonostante questo processo di urbanizzazione, Buruguni ha mantenuto parte della sua natura di villaggio zaramo, e ancora oggi vi si possono trovare danzatori di mdundiko e uomini della medicina tradizionali.\nLa popolazione di Buguruni \u00e8 stata in crescita nella seconda met\u00e0 del XX secolo: da 10.000 persone nei tardi anni sessanta ai quasi 50.000 del 1988. La maggior parte della popolazione \u00e8 di religione islamica; ci sono comunit\u00e0 minori luterane e di altre confessioni cristiane.\nNella zona di Buruguni, e in particolare sulla Pugu Road, sorgono diversi stabilimenti industriali (per esempio Mitsubishi e Sunguratex), che danno lavoro a parte della popolazione della zona. Altri lavorano al porto o nelle fattorie delle campagne circostanti o servono nell'esercito. Gli zaramo di Buruguni hanno in generale mantenuto forti relazioni con le comunit\u00e0 rurali circostanti, e spesso si recano presso i parenti in campagna per celebrare riti come funerali o i \"tambiko\", le cerimonie con cui si venerano gli antenati."}
{"id": "1694519", "revid": "124768166", "url": "https://it.wikipedia.org/wiki?curid=1694519", "title": "Tonsillolito", "text": "Un tonsillolito \u00e8 un calcolo tonsillare, concrezione di materiale semisolido (dal greco \u03bb\u03af\u03d1\u03bf\u03c2, \"l\u00ecthos\", \u00abpietra\u00bb) di colore bianco o giallastro che si forma nelle cripte tonsillari.\nMolto spesso, e soprattutto nel caso di piccole dimensioni, i tonsilloliti tendono ad essere assolutamente asintomatici, dando al massimo un leggero fastidio in fondo alla gola, e pertanto solo rarissimamente raggiungono l'evidenza clinica: nella letteratura medica degli ultimi anni, ad esempio, sono stati riportati solo 50 casi.\nTra i casi riportati, alcuni tonsilloliti hanno raggiunto il diametro di 4 centimetri; altri hanno superato i 40 grammi di peso.\nQueste formazioni si compongono di resti di cibo, cellule morte della mucosa e di batteri, calcificazioni. Vengono spesso eliminate con violenti starnuti.\nI tonsilloliti sono maleodoranti e provocano spesso alitosi.\nAutomedicazione.\nI tonsilloliti possono essere rimossi dal paziente usando vari metodi. Bench\u00e9 difficoltoso da farsi a causa del riflesso faringeo, lo strofinio con uno spazzolino da denti pu\u00f2 rimuovere i tonsilloliti superficiali. Un altro metodo efficace per la rimozione dei tonsilloliti richiede una pressione esercitata con un dito ben pulito (o con un bastoncino cotonato per orecchie imbevuto di antisettico orale) contro il fondo della tonsilla, verso l'alto. La pressione \"spreme\" fuori i calcoli. L'uso di un analgesico orale pu\u00f2 aiutare a sopprimere il riflesso faringeo facilitando l'operazione.\nUn rimedio per la rimozione dei tonsilloliti superficiali pi\u00f9 grandi, senza stimolare il riflesso faringeo, \u00e8 quello di flettere la gola, sollevare la lingua contro il palato e inghiottire. La \"spremitura\" delle tonsille cos\u00ec ottenuta pu\u00f2 a volte causare l'espulsione di un tonsillolito.\nDi aiuto possono anche essere strumenti per l'irrigazione impulsiva del cavo orale, per lavare le cripte delle tonsille. \u00c8 necessario usare un livello molto basso di potenza per evitare lesioni ai tessuti. Una pipetta contagocce, specie se a punta curva, pu\u00f2 aspirare tonsilloliti sufficientemente piccoli.\nTonsilloliti che si sviluppino all'interno del tessuto delle tonsille non sono facilmente rimovibili, ma tenderanno a spostarsi alla superficie con il tempo.\nIn ogni caso, bisogna prestare molta attenzione nella rimozione dei tonsilloliti, per evitare la lacerazione del tessuto tonsillare e conseguente possibile sanguinamento.\nTrattamento chirurgico.\nLa forma pi\u00f9 invasiva di terapia prevede la rimozione chirurgica del tonsillolito mediante curettaggio o con una tonsillectomia per rimuovere l'intera tonsilla. Quest'ultimo metodo, il pi\u00f9 drastico, rimuove definitivamente il problema ma, normalmente, non \u00e8 indicato n\u00e9 raccomandato.\nUna cura di pi\u00f9 lungo termine si realizza mediante ablazione laser (criptolisi laser). Sotto anestesia locale, un laser a biossido di carbonio vaporizza e rimuove la superficie della tonsilla lisciando i margini delle cripte, e appiattendoli cos\u00ec che non possano pi\u00f9 facilmente intrappolare materiale estraneo da cui formare il tonsillolito."}
{"id": "1694528", "revid": "585241", "url": "https://it.wikipedia.org/wiki?curid=1694528", "title": "Hebban olla vogala", "text": "Hebban olla vogala, trascritto anche hebban olla uogala, sono le prime tre parole di un frammento di antico olandese del XII secolo. Il frammento fu scoperto nel 1932 a margine di un manoscritto latino fatto nell'abbazia di Rochester, nel Kent, che \u00e8 conservato a Oxford. \u00c8 stato datato al XII secolo, ma potrebbe essere anche pi\u00f9 antico.\nBench\u00e9 questo sia comunemente citato come il pi\u00f9 antico frammento di olandese, sono stati scoperti altri frammenti molto pi\u00f9 antichi, per esempio i Salmi Wachtendonk (X secolo), frammenti della Legge Salica (VI secolo), e un antico voto battesimale di Utrecht, \u2018Gelobistu in Got alamehtigan fadaer?' (Credi in Dio, il padre onnipotente?), che risale all'VIII secolo.\nIl frammento riporta una frase in latino, il cui testo \u00e8 il seguente:\nA questa l'autore fa seguire la traduzione in olandese:\nComunemente ricostruito come:\nUna traduzione approssimativa in italiano \u00e8 la seguente:\nIl testo fu scritto dall'autore per provare la penna, come egli stesso indica nella frase \"probatio penne si bona sit\".\nVarie teorie.\nSecondo il professor Luc de Grauwe dell'Universit\u00e0 di Gand, il testo potrebbe egualmente essere in inglese antico, pi\u00f9 specificamente in antico kentiano, il che avrebbe senso considerato che fu scritto in Inghilterra.\nRecentemente il professor Frits van Oostrom dell'Universit\u00e0 di Utrecht ha collegato il testo al genere moresco kharja, che include strofe cantate dalle donne ai loro amanti lontani. Van Oostrom conclude che il frammento fu probabilmente scritto da una donna o da una prospettiva femminile."}
{"id": "1694529", "revid": "697352", "url": "https://it.wikipedia.org/wiki?curid=1694529", "title": "Contea di Sussex", "text": "Contea di Sussex o Sussex County \u00e8 la denominazione delle seguenti contee degli Stati Uniti:\nPu\u00f2 anche indicare il Sussex, una delle contee tradizionali dell'Inghilterra."}
{"id": "1694540", "revid": "113757", "url": "https://it.wikipedia.org/wiki?curid=1694540", "title": "Monte Angel", "text": ""}
{"id": "1694547", "revid": "1305772", "url": "https://it.wikipedia.org/wiki?curid=1694547", "title": "Contea di Berrien", "text": "Contea di Berrien o Berrien County \u00e8 la denominazione delle seguenti contee degli Stati Uniti:"}
{"id": "1694550", "revid": "121837", "url": "https://it.wikipedia.org/wiki?curid=1694550", "title": "Congiura dei Pisoni", "text": ""}
{"id": "1694555", "revid": "1305772", "url": "https://it.wikipedia.org/wiki?curid=1694555", "title": "Contea di Brooks", "text": "Contea di Brooks o Brooks County \u00e8 la denominazione delle seguenti contee degli Stati Uniti:"}
{"id": "1694556", "revid": "76963", "url": "https://it.wikipedia.org/wiki?curid=1694556", "title": "Michael DeLuise", "text": "\u00c8 figlio dell'attore e regista Dom DeLuise e dell'attrice Carol Arthur e sono attori anche i fratelli Peter e David.\nHa esordito davanti alla cinepresa all'et\u00e0 di 10 anni in un film del padre, \"Roba che scotta\". \u00c8 noto soprattutto per la sua partecipazione a serie televisive di successo come \"Avvocati a Los Angeles\", \"21 Jump Street\" (era Joey Penhall), \"Sea Quest 2032\", \"Brooklyn South\", \"New York Police Department\" (era Andy Sipowicz Jr.), \"Una mamma per amica\" (era T.J.)."}
{"id": "1694557", "revid": "287204", "url": "https://it.wikipedia.org/wiki?curid=1694557", "title": "Amisha Patel", "text": "La madre, Asha Patel, \u00e8 anch'essa un'attrice, ha ricoperto ruoli minori in alcuni film. Anche suo fratello, Ashmit Patel \u00e8 un attore.\nAmisha ha fatto il suo debutto al cinema nel film di Rakesh Roshan \"Kaho Naa... Pyaar Hai\", nel 2000.\nIn seguito ha recitato in varie pellicole, tra le quali \"\" e \"Bhool Bhulaiyaa\".\nHa fatto da guest star in film quali \"\", \"Heyy Babyy\" e \"Om Shanti Om\"."}
{"id": "1694561", "revid": "124862173", "url": "https://it.wikipedia.org/wiki?curid=1694561", "title": "Castello di Borgonovo Val Tidone", "text": "Il castello di Borgonovo Val Tidone \u00e8 una fortificazione situata nell'omonimo paese in provincia di Piacenza. L'edificio si trova nel centro dell'abitato, nella pianura Padana ai limiti della bassa val Tidone, lungo il percorso della ex strada statale 412 della Val Tidone.\nStoria.\nL\"'oppidun Borgonuovo\" fu fondato nel 1196 da parte del comune di Piacenza nelle vicinanze della localit\u00e0 all'epoca chiamata Casarnerio per difendere il confine occidentale del territorio piacentino dalle scorribande nemiche. Il luogo fu chiamato Borgonovo in contrapposizione a Borgo San Donnino, la futura Fidenza, all'epoca soggetta al dominio piacentino. Tre anni dopo la fondazione il complesso fortificato venne raso al suolo da parte di truppe pavesi, le quali sfruttarono il fatto che la gran parte delle forze piacentine erano in quel momento impegnate a combattere la battaglia di Fidenza, scontro nella quale, peraltro, furono sconfitte dalle forze parmensi.\nNel 1215 forze pavesi attaccarono nuovamente la localit\u00e0, tentando di espugnarla, fallendo per\u00f2 nei loro intenti e vedendosi rubate anche diverse bandiere di guerra. Nel 1237 furono gli stessi piacentini che, a seguito di un esplicito ordine del podest\u00e0 Arrigo da Monza, incendiarono e distrussero il complesso per evitare che venisse conquistato da Federico II di Svevia, al momento attestato nei pressi di Pavia.\nNel 1267 il castello fu danneggiato da parte delle forze ghibelline di Ubertino Landi, le quali si ripeterono anche nel 1270 e, in fuga da Piacenza nel 1272. Nei primi anni del XIV secolo il castello fu tenuto dalla famiglia Arcelli, all'epoca alleata dei Visconti. Nel 1313 Galeazzo I Visconti chiese che gli fosse ceduto il controllo su Borgonovo da parte di Leonardo Arcelli, il quale rispose negativamente. Il Visconti allest\u00ec quindi una forza, posta sotto la guida del condottiero Guidotto Sanaserio, il figlio del quale era prigioniero della famiglia Arcelli, con l'obiettivo di espugnare il paese. Dopo una serie di duri scontri la famiglia Arcelli si arrise, nonostante questo il paese fu comunque oggetto di razzie e il castello venne parzialmente distrutto.\nLa famiglia Arcelli riusc\u00ec a riottenere il possesso del castello tra il 1322 e il 1355, periodo nel quale il territorio piacentino fu sottoposto al controllo papale, prima di perderlo nuovamente con la riconquista viscontea della zona ad opera di Azzone Visconti. Nel 1372 Borgonovo fu tra i pochi centri che rifiut\u00f2 di porsi sotto l'autorit\u00e0 della Chiesa, rimanendo fedele al governo visconteo e venendo per questo depredato e conquistato dalle forze del papato comandate da Dondazio Malvicini e dal legato pontificio Pietro Buturicense.\nRitornato sotto il controllo visconteo, nel 1412 il duca di Milano Filippo Maria Visconti concesse a Bartolomeo e Filippo Arcelli il feudo di Borgonovo e Castel San Giovanni, titolo al quale si affiancava quello di conti della val Tidone. Nel 1417, tuttavia gli Arcelli furono dichiarati ribelli da parte del governo visconteo; Bartolomeo e Giovanni Arcelli, figlio di Filippo, vennero sconfitti in battaglia nei pressi di Gavi e arrestati da parte di Francesco Bussone, il quale li condusse a Borgonovo, secondo alcuni storici presso la fortezza di Sant'Antonino di Piacenza, dove si era rifugiato Filippo e, stante la sua decisione di non deporre le armi, li condann\u00f2 a morte mediante impiccagione, costringendo Filippo a fuggire verso la Repubblica di Venezia.\nNel 1438 Borgonovo, nel frattempo promosso a marchesato, fu concesso a Niccol\u00f2 Piccinino, al quale nel 1445 subentrarono i figli Francesco e Jacopo. Nel 1449, su ordine del nuovo duca di Milano Francesco Sforza, il feudo borgonovese fu tolto ai Piccinino e assegnato a Lazzaro Arcelli, alla cui scomparsa il feudo pass\u00f2, ignorando le volont\u00e0 testamentarie dell'Arcelli, a Sforza Secondo Sforza, figlio naturale di Francesco e marito di Antonia Dal Verme, che nel 1468 fu elevato conte di Borgonovo.\nNel 1482, morto Sforza Secondo Sforza e succedutogli il nipote Alessandro, posto a sua volta sotto la tutela della madre Franceschina Borromeo, il castello fu assediato dai francesi ai quali Francschina rifiut\u00f2 di arrendersi. Gli eredi degli Sforza mantennero il controllo di Borgonovo fino al 1679, quando Alessandro III mor\u00ec senza lasciare eredi e il feudo fu avocato dalla Camera Ducale farnesiana, dopo che gli esponenti di diversi rami cadetti della famiglia Sforza erano stati convinti a lasciar decadere i loro diritti in cambio di una pensione. La Camera Ducale nel 1691 cedette il castello ai marchesi Zandemaria che avviarono la trasformazione in residenza nobiliare corredata di una pinacoteca con 240 opere di pittori di fama come il Correggio, il Guercino e Guido Reni.\nIl 13 settembre 1875 il castello fu ceduto dalla marchesa Adele Cesena e dalla sorella Carlotta, i cui coniugi erano i discendenti della famiglia Zandemaria, al comune di Borgonovo per la cifra di lire. Dopo l'acquisto, l'ente comunale, con l'obiettivo di fornire un lavoro ai cittadini disoccupati, avvi\u00f2 i lavori di interramento del fossato e lo smantellamento dei terrapieni, adibendo poi l'edificio a uffici comunali, sede della pretura e carcere mandamentale.\nL'edificio ha subito degli importanti lavori di restauro nella seconda met\u00e0 del XX secolo.\nStruttura.\nIl castello, che si presenta in buone condizioni di conservazione, \u00e8 completamente edificato in laterizio ed \u00e8 caratterizzato da una base rettangolare con due torri poste agli angoli sud-ovest e nord-est. Le facciate presentano un motivo a sega tipicamente trecentesco.\nSono presenti due ingressi, uno in posizione decentrata sul lato meridionale, nei pressi della torre, e uno sul lato opposto. Entrambi gli ingressi sono accessibili tramite dei ponti in muratura costruiti su archi a sesto acuto a scavalco del fossato, completamente asciugato. I due ponti furono realizzati in sostituzione dei preesistenti ponti levatoi i cui incastri furono portati alla luce durante i restauri novecenteschi.\nSui fronti sono visibili alcune tracce della merlatura, nonch\u00e9 di alcune modifiche a cui furono sottoposti i portoni d'ingresso nel corso del tempo.\nA differenza dell'esterno, che si mantiene piuttosto fedele all'aspetto originario, gli interni furono fortemente rimaneggiati durante il Settecento, periodo nel quale venne realizzato anche il loggiato a tre ordini, a quattro e tre fornici e la grande scala a doppia rampa."}
{"id": "1694566", "revid": "729019", "url": "https://it.wikipedia.org/wiki?curid=1694566", "title": "Battaglia di Rabaul (1942)", "text": "La battaglia di Rabaul fu combattuta tra gli Alleati e l'Impero giapponese per il controllo della citt\u00e0 portuale di Rabaul. Situata all'estremit\u00e0 settentrionale della penisola Gazelle, nell'isola di Nuova Britannia (oggi Papua Nuova Guinea), faceva parte nel 1942 dei Territori della Nuova Guinea. Fu occupata dalle truppe giapponesi nel gennaio-febbraio 1942 durante la seconda guerra mondiale, nel quadro della loro offensiva nel Pacifico sud-occidentale.\nRappresent\u00f2 una sconfitta strategicamente molto rilevante per gli Alleati. I giapponesi fecero di Rabaul la loro principale base aerea e navale di tutto il settore del Pacifico Sud-occidentale. Da qui partirono le loro offensive in direzione sud-ovest, verso Nuova Guinea e Australia, e in direzione sud-est, verso le Isole Salomone\nLe forze in campo.\nLa guarnigione australiana della Nuova Britannia, forte di circa 1,400 uomini e conosciuta come \"Lark Force\", era comandata dal tenente colonnello John Scanlan. Era incentrata sui 716 uomini del 22\u00ba Battaglione della Australian Imperial Force (\"AIF\"), una corpo di volontari mobilitati allo scoppiare della guerra, e sui Fucilieri Volontari della Nuova Guinea (\"New Guinea Volunteer Rifles\"), una milizia locale composta dai coloni bianchi di quelle terre. Ne facevano inoltre parte una batteria di artiglieria costiera, una batteria contraerea, una batteria controcarro e un distaccamento del 10\u00ba ospedale da campo (sempre della \"AIF\").\nLa forza pi\u00f9 consistente era dislocata nei pressi di Rabaul, a protezione di \"Vunakanau\", il principale aeroporto della Royal Australian Air Force sull'isola, e del vicino idroscalo di \"Simpson Harbour\".\nIl contingente della RAAF, comandato dal maggiore (\"Squadron leader\" nella gerarchia britannica) John Lerew, aveva tuttavia una modesta capacit\u00e0 operativa, essendo costituito infatti da appena 10 addestratori armati CAC Wirraway e da quattro bombardieri leggeri Lockheed Hudson del 24\u00ba Gruppo (\"Squadron\").\nInfine, un reparto di commando della 1\u00aa Compagnia Indipendente, forte di 140 uomini, era di guarnigione nella vicina isola di Nuova Irlanda.\nLa forza d'attacco giapponese era costituita da un gruppo a livello brigata basato sulla 55\u00aa Divisione. Si trattava di truppe facenti parte della Quarta Flotta giapponese, un'unit\u00e0 combinata con reparti navali, terrestri ed aerei, che era gi\u00e0 stata impiegata per l'occupazione delle Isole di Wake, Guam e Isole Gilbert, comandata dall'Ammiraglio di squadra Shigeyoshi Inouye.\nLa forza di invasione vera e propria era invece comandata dal generale di divisione Tomitaro Horii. La principale pedina operativa era il 144\u00ba Reggimento fanteria (su tre battaglioni), rinforzato da qualche plotone del 55\u00ba Reggimento cavalleria, un Gruppo del 55\u00ba Reggimento artiglieria da montagna e una compagnia del 55\u00ba Reggimento genio.\nLa battaglia.\nNel gennaio 1942, Rabaul fu pesantemente colpita dagli attacchi aerei giapponesi, senza che le modeste forze della RAAF potessero opporsi. Il 21 gennaio 8 Wirraway attaccarono una formazione di 109 apparecchi giapponesi; tre velivoli australiani furono abbattuti, due compirono atterraggi di emergenza e un altro fu danneggiato, mentre un solo bombardiere giapponese fu abbattuto, tra l'altro dal fuoco della contraerea. I continui attacchi aerei distrussero la poca artiglieria disponibile, e la fanteria australiana si dovette ritirare dalla stessa Rabaul. Un idrovolante della RAAF segnal\u00f2 la flotta giapponese in avvicinamento, prima di essere a sua volta abbattuto.\nIl 22 gennaio i giapponesi sbarcarono in Nuova Irlanda, e occuparono la principale citt\u00e0 di Kavieng senza incontrare resistenza. I commando australiani, erroneamente suddivisi in piccoli gruppi, non poterono opporre alcuna seria resistenza.\nIl 23 gennaio 1942, alle 2:45, i giapponesi iniziarono lo sbarco in Nuova Britannia. Il 3\u00ba battaglione del 144\u00ba fanteria incontr\u00f2 una dura resistenza da parte di una compagnia mista di \"AIF\" e miliziani locali a Vulcan Beach. Tuttavia, a causa dell'esiguo numero dei difensori australiani, il grosso della Quarta Flotta giapponese pot\u00e9 sbarcare indisturbata nei punti pi\u00f9 isolati. Con la situazione ormai compromessa, Scanlan diede l'ordine \"ognuno per s\u00e9\", e i soldati e civili australiani si divisero in piccoli gruppi e si ritirarono attraverso la giungla.\nSolamente la Royal Australian Air Force aveva predisposto dei piani di evacuazione, e il suo personale fu evacuato con degli idrovolanti. I soldati australiani restarono per diverse settimane nella vasta giungla dell'interno, ma la \"Lark Force\" non aveva predisposto alcuna misura per condurre una guerriglia sull'isola, e la mancanza assoluta di rifornimenti indebol\u00ec ben presto la capacit\u00e0 operativa e la stessa integrit\u00e0 fisica di quei soldati.\nI giapponesi lanciarono una gran quantit\u00e0 di volantini con stampata la frase in inglese: \"you can find neither food nor way of escape in this island and you will only die of hunger unless you surrender\". (\"non troverete cibo o vie di fuga su questa isola, morirete solamente di fame se non vi arrenderete\").\nLa maggior parte dei soldati australiani furono catturati o si arresero nelle settimane seguenti.\nDall'isola di Nuova Guinea, alcuni civili e ufficiali australiani misero in piedi una missione di salvataggio non ufficiale, e tra marzo e maggio circa 450 tra soldati e civili furono evacuati dalla Nuova Britannia\nSviluppi e conseguenze.\nRabaul divenne la principale base giapponese in Nuova Guinea. Australiani e statunitensi tentarono subito di ritardare l'ampliamento delle sue infrastrutture con una serie di attacchi aerei nel febbraio e marzo 1942. Dei nuclei della Lark Force rimasero a lungo in Nuova Britannia e, spesso in cooperazione con gli isolani, condussero operazioni di guerriglia contro le forze occupanti giapponesi.\nIl 1\u00ba luglio almeno 800 prigionieri di guerra, militari e civili, morirono quando la nave che li stava trasportando in Giappone, la Montevideo Maru, fu affondata nelle acque a nord di Luzon dal sommergibile americano Sturgeon (\"SS 187\").\nLa controffensiva alleata nel Sud Pacifico port\u00f2 la \"1st Marine Division\" a sbarcare sull'isola di Nuova Britannia nel dicembre 1943. Dopo aver sconfitto i giapponesi nella battaglia di Capo Gloucester, le forze alleate (comprendenti reparti statunitensi, australiani e neo zelandesi) iniziarono una lunga e difficile campagna per riconquistare l'isola e la citt\u00e0 di Rabaul, che rimase per\u00f2 in mano ai giapponesi fino alla resa finale dell'agosto 1945.\nLe esecuzioni alla piantagione Tol.\nDei circa 1.050 australiani presi prigionieri, 130 furono assassinati il 4 febbraio 1942. Sei uomini sopravvissero a queste uccisioni e pi\u00f9 tardi raccontarono cosa accadde in quei giorni. L'inchiesta del governo australiano stabil\u00ec che i prigionieri che si trovavano in marcia nella giungla vicino alla \"Piantagione Tol\" furono divisi in piccoli gruppi, e quindi giustiziati a colpi di baionetta dai soldati giapponesi. Alla vicina \"Piantagione di Waitabalo\", inoltre, altri 35 australiani prigionieri di guerra vennero fucilati. L'inchiesta individu\u00f2 nel colonnello Masao Kusunose l'ufficiale maggiormente responsabile per queste uccisioni. Il colonnello Kusunose, in seguito, si tolse la vita."}
{"id": "1694568", "revid": "1305772", "url": "https://it.wikipedia.org/wiki?curid=1694568", "title": "Contea di Bryan", "text": "Contea di Bryan o Bryan County \u00e8 la denominazione delle seguenti contee degli Stati Uniti:"}
{"id": "1694569", "revid": "106908", "url": "https://it.wikipedia.org/wiki?curid=1694569", "title": "Carlo Carcano (musicista)", "text": "Si \u00e8 formato tra gli altri con Salvatore Sciarrino, Brian Ferneyhough e G\u00e9rard Grisey.\nIl suo catalogo comprende musica da camera, sinfonica, vocale, teatro musicale, balletto, musica elettronica e canzoni.\nHa composto o curato le musiche di numerosi spettacoli di danza e teatro-danza, collaborando tra gli altri con i coreografi Laura Pulin, Matteo Levaggi, Nicole Piazzon, Luciano Padovani e Thierry Lafont.\nNell'ambito della musica pop-rock ha scritto e diretto arrangiamenti per cantanti e gruppi italiani, tra i quali Bluvertigo, Cristina Don\u00e0, Morgan, Northpole, Umberto Maria Giardini, Debora Petrina, Baustelle, Santa Margaret, Fabio Cinti, The Zen Circus. Ha partecipato come direttore d'orchestra al Festival di Sanremo nelle edizioni 2001 (per i Bluvertigo), 2002 (per La Sintesi), 2012 (per Iohosemprevoglia), 2013 (per Irene Ghiotto), 2016 (per i Bluvertigo), 2019 (per The Zen Circus) e 2020 per Bugo e Morgan e Gabriella Martinelli e Lula. Come produttore artistico ha lavorato, tra gli altri, con la Piccola Bottega Baltazar, il Circo Abusivo, Thea Crudi, Giorgio Gobbo e Irene Ghiotto.\nNel 2009 \u00e8 uno dei \"vocal coach\" della terza edizione del talent show X Factor, dove assiste Morgan e porta Marco Mengoni alla vittoria."}
{"id": "1694576", "revid": "123379718", "url": "https://it.wikipedia.org/wiki?curid=1694576", "title": "Spider-Man Theme Song", "text": "Spider-Man Theme Song \u00e8 la sigla del cartone animato del 1967 \"L'Uomo Ragno\" ed \u00e8 diventata un popolare standard musicale. Il testo fu scritto dal compositore vincitore dell'Academy Award Paul Francis Webster, mentre la musica fu composta da Bob Harris. I primi versi della canzone \"Spider-Man, Spider-Man, does whatever a spider can\" sono diventati un marchio del personaggio.\nIl brano presenta molte similitudini a due canzoni boogie degli anni sessanta \"Boogie Stop Shuffle\" di Charles Mingus del 1959, e \"Bru's Boogie Woogie\" di Dave Brubeck del 1961, ed \u00e8 probabilmente basato su di esse.\nIl film del 2002 \"Spider-Man\" e \"Spider-Man 2\" del 2004 hanno utilizzato il brano nel corso della pellicola, oltre che durante i titoli di coda. Il primo capitolo della saga utilizza proprio la versione originale del 1967, mentre il secondo utilizza la cover del 2004 di Michael Bubl\u00e9 (vedere sotto). Anche in \"Spider-Man 3\" la melodia del brano viene usata nella scena in cui Spider-Man arriva durante i festeggiamenti.\nNel 2017, nella nuova rivisitazione cinematografica \"\", il brano viene presentato in versione orchestrale durante i titoli di testa, unito alla classica presentazione grafica e sonora del logo Marvel.\nCover.\nI seguenti artisti hanno eseguito nel corso della loro carriera una cover del brano:\nInoltre \u00e8 diventata piuttosto celebre la versione-parodia \"Spider-Pork\" (\"Spider-Pig\" in originale) canticchiata dal personaggio di Homer Simpson nel film \"I Simpson - Il film\"\nCover di Michael Bubl\u00e9.\nMichael Bubl\u00e9 ha registrato la propria versione di \"Spider-Man Theme Song\" per la colonna sonora del film \"Spider-Man 2\", riarrangiandola in chiave jazz. Il brano ha ottenuto un grande successo, soprattutto in Italia, dove il singolo \u00e8 arrivato fino alla seconda posizione dei dischi pi\u00f9 venduti."}
{"id": "1694577", "revid": "1573940", "url": "https://it.wikipedia.org/wiki?curid=1694577", "title": "Contea di Charlton (Georgia)", "text": ""}
{"id": "1694579", "revid": "287204", "url": "https://it.wikipedia.org/wiki?curid=1694579", "title": "Chabo", "text": "Chabo \u00e8 un'antichissima razza nana di polli giapponese (in passato nota anche come \"Nagasaki\"), allevata in tutto il mondo. Non si conoscono precisamente le origini di questa razza, ma \u00e8 certo che viene allevata da secoli in Giappone. La razza \u00e8 caratterizzata dall'eccezionale cortezza delle zampe, che d\u00e0 l'impressione che il pollo sia costantemente appoggiato per terra e cammini strisciando. \u00c8 una tipica razza allevata come animale da compagnia o a scopo ornamentale, ed \u00e8 stata selezionata in numerose variet\u00e0 di colore, oltre alle sottovariet\u00e0 a penna riccia e a piumaggio serico.\nOrigini.\nGli studiosi non sono unanimemente d'accordo riguardo alle origini della razza; alcuni sostengono che i suoi avi siano provenuti dalla Cina, altri dall'Indocina e in particolare dal Vietnam o dalla Thailandia. Certo \u00e8 che la razza \u00e8 stata selezionata e perfezionata da vari secoli in Giappone, da cui \u00e8 partita alla volta dell'Europa gi\u00e0 nel XVI secolo. Inizialmente la razza fu chiamata \"Nagasaki\", in onore del porto della citt\u00e0 da cui part\u00ec per raggiungere l'Europa. Oggi la denominazione accettata in tutti i paesi \u00e8 Chabo.\nCaratteristiche morfologiche.\n\u00c8 una razza molto piccola, che tuttavia appare pi\u00f9 grande grazie all'abbondante piumaggio e alla cresta voluminosa. Cresta e bargigli sono decisamente sviluppati e rosso vivo. La faccia \u00e8 nuda e rossa, con orecchioni dello stesso colore. Il dorso \u00e8 cortissimo, e nel maschio unisce la base del collo all'inizio della coda. Le ali sono tenute molto basse e pendenti, fino a sfiorare il terreno. Le zampe sono la caratteristica principale della razza, che la rende unica: sono corte e tenute nascoste dal folto piumino del ventre; i tarsi sono gialli. La coda \u00e8 molto sviluppata, portata alta e forma quasi un angolo retto con il dorso: questa caratteristica rende il pollo ulteriormente singolare.\nL'addome \u00e8 pieno, rotondeggiante e portato verso il basso. Il peso \u00e8 di 740 gr per il gallo e di 625 per la gallina.\nColorazioni.\nEsistono moltissime variet\u00e0 di colore della Chabo, come nella maggior parte delle razze nane pi\u00f9 allevate. In Italia le variet\u00e0 riconosciute sono:\nAll'estero sono riconosciute anche altre colorazioni:\nSottovariet\u00e0.\nOltre ad essere presente in questa ampia gamma di colorazioni, la Chabo ha anche molte sottovariet\u00e0 che includono:\nQualit\u00e0.\n\u00c8 un pollo piccolo e grazioso, ideale anche come animale domestico per i bambini. A causa della particolare morfologia delle zampe e del tronco, la razza non \u00e8 adatta a vivere in classici pollai, ma ha bisogno di cure particolari. Non possono essere esposti alle intemperie e il pollaio deve essere pulito costantemente, perch\u00e9 il ventre e le ali sfiorano il terreno. Tutto deve essere alla loro portata, visto che sono molto bassi, dai posatoi alle mangiatoie, all'uscita verso l'esterno. Sono uccelli perfetti da allevare in giardino, perch\u00e9 oltre alla loro decorativit\u00e0 non sono capaci di danneggiare piante e aiuole. Hanno un carattere molto dolce e fiducioso, e tra loro sono molto tolleranti: non solo \u00e8 possibile allevare dei galli insieme, ma anche far convivere una chioccia con prole con altri polli; in questo caso il gallo si prenderebbe cura dei pulcini insieme alla loro madre.\nIl fattore genetico che determina la cortezza delle zampe fa s\u00ec che non tutte le uova facciano nascere pulcini con questa caratteristica: su 100 uova fecondate, 50 daranno alla luce pulcini con zampe corte, 25 con zampe normali, e le restanti 25 pulcini che muoiono prematuramente. Per prevenire questo inconveniente, gli allevatori accoppiano soggetti con le zampe lunghe con soggetti con le zampe corte. In questo caso 50 su 100 avranno le zampe corte, e 50 zampe normali, senza morti nell'uovo.\nLe uova sono piccole e bianche. La Chabo \u00e8 una delle razze nane maggiormente allevate a scopo sportivo (per esposizione)."}
{"id": "1694581", "revid": "1305772", "url": "https://it.wikipedia.org/wiki?curid=1694581", "title": "Contea di Clayton", "text": "Contea di Clayton o Clayton County \u00e8 la denominazione delle seguenti contee degli Stati Uniti:"}
{"id": "1694590", "revid": "1305772", "url": "https://it.wikipedia.org/wiki?curid=1694590", "title": "Contea di Dade", "text": "Contea di Dade o Dade County \u00e8 la denominazione delle seguenti contee degli Stati Uniti:"}
{"id": "1694595", "revid": "767487", "url": "https://it.wikipedia.org/wiki?curid=1694595", "title": "Lost (Michael Bubl\u00e9)", "text": "Lost \u00e8 il secondo singolo estratto dall'album \"Call Me Irresponsible\" di Michael Bubl\u00e9.\nLa canzone \u00e8 ispirata alla rottura del cantante con la sua ex fidanzata Debbie Timuss."}
{"id": "1694599", "revid": "1305772", "url": "https://it.wikipedia.org/wiki?curid=1694599", "title": "Contea di Dawson", "text": "Contea di Dawson o Dawson County \u00e8 la denominazione delle seguenti contee degli Stati Uniti:"}
{"id": "1694602", "revid": "287204", "url": "https://it.wikipedia.org/wiki?curid=1694602", "title": "Distretto di Pila", "text": ""}
{"id": "1694610", "revid": "1573940", "url": "https://it.wikipedia.org/wiki?curid=1694610", "title": "Contea di Dooly (Georgia)", "text": ""}
{"id": "1694612", "revid": "1305772", "url": "https://it.wikipedia.org/wiki?curid=1694612", "title": "Monte Grammondo", "text": "Il Monte Grammondo (\"Mont Grammond\" in francese) \u00e8 una montagna delle Alpi Marittime e Prealpi di Nizza alta 1.378\u00a0m, al confine tra Italia e Francia.\nGeologia.\nLa montagna \u00e8 formata da calcari del Giurassico (170 milioni di anni fa). \nDescrizione.\nIl monte Grammondo \u00e8 collocato sulla cresta di confine italo-francese; a sud il passo del Corn\u00e0 lo separa dalla Cima Longoira mentre verso nord il crinale prosegue con il passo Traittore e la montagna omonima. Sulla cima, totalmente compresa in territorio italiano, si trova un pilastrino geodetico, mentre su una spalla a quota 1377 poco ad ovest della cima si trovano una grossa croce, un cippo di confine e nei suoi pressi un monumento ai caduti. \nLa flora comprende pini d'Aleppo, lecci, ginepri ed eriche. Rappresenta il punto pi\u00f9 vicino al mare nell'arco alpino occidentale ad ospitare una popolazione stabile di camosci alpini, costituendo un limite geografico per la specie; la stessa popolazione rupicaprina vive in una situazione di semi-isolamento, visto che le variazioni della popolazione (oltre a nascite e decessi naturali) \u00e8 dovuta all'arrivo di soggetti giovani erranti, o alla loro emigrazione, dato che non vi \u00e8 una totale continuit\u00e0 geografica con il resto della popolazione rupicaprina; questa situazione \u00e8 molto preoccupante, visto che un eventuale malattia o catastrofe pu\u00f2 distruggere la presenza della specie nel luogo.\nAccesso alla cima.\nIl Grammondo \u00e8 raggiungibile a piedi dagli abitati di Sospel (in territorio francese), Olivetta, Torri, San Pancrazio e Villatella (tramite il Passo del Corn\u00e0), paesi situati nella valle del Bevera, e da Castellar e Castillon, che sorgono nelle valli mentonasche, appartenenti alla Francia.\nPunti di appoggio.\nA 1.010\u00a0m d'altezza, nei pressi della cima, si trova il rifugio Patrick Gambino, di propriet\u00e0 del CAI di Ventimiglia, ricostruito nel 1995, con 14 posti letto.\nSito di interesse comunitario.\nIl versante italiano della montagna, assieme a buona parte del tratto italiano della vallata dal Bevera, appartiene al Sito di importanza comunitaria denominato \"M. Grammondo T. Bevera\" (codice IT 1315717)."}
{"id": "1694613", "revid": "1226", "url": "https://it.wikipedia.org/wiki?curid=1694613", "title": "I Quattro Libri dell'Architettura", "text": ""}
{"id": "1694615", "revid": "529641", "url": "https://it.wikipedia.org/wiki?curid=1694615", "title": "EPOC", "text": "EPOC \u00e8 una gamma di sistemi operativi per dispositivi portatili, principalmente palmari sviluppata da Psion. EPOC \u00e8 l'acronimo di \"Electronic Piece Of Cheese\" (Pezzo Di Formaggio Elettronico).\nEPOC16.\nMentre la Psion esiste dal 1980, il sistema EPOC \u00e8 stato introdotto solo nel 1991, nella sua versione \"EPOC16\". Svariati palmari Psion Series 3 vennero dotati di questo sistema, tra il 1991 e il 1998.\nEPOC32.\nLa prima versione di EPOC32, Release 1 apparve sui dispositivi Psion Serie 5 nel 1997. Successivamente, la ROM v1.1 degli stessi modelli fu distribuita con installata la Release 3 (la Release 2 non fu mai resa disponibile al pubblico). Queste furono seguite dalla Release 5 che venne utilizzata nei modelli \"Serie 5mx\", \"Revo\", \"Revo plus\", Serie 7, \"netBook\" e \"netPad\".\nEPOC \u00e8 un sistema operativo a multitasking con prelazione, singolo utente e protezione della memoria, che incoraggia gli sviluppatori di applicazioni a separare i loro programmi in un motore ed una interfaccia utente. I PDA della Psion sono dotati di una GUI chiamata EIKON che \u00e8 realizzata appositamente per palmari con tastiera. Comunque una delle particolarit\u00e0 di EPOC \u00e8 la facilit\u00e0 con cui possono essere sviluppate nuove GUI partendo da un nucleo di classi, caratteristica ampiamente esplorata dall'Ericsson R380 in avanti.\nEPOC fu sviluppato originariamente per la famiglia di processori ARM come l'ARM7, ARM9, StrongARM e l'Intel XScale ma pu\u00f2 essere compilato verso queste architetture con numerosi altri tipi di processore.\nDurante lo sviluppo di EPOC, la Psion pianific\u00f2 di distribuire EPOC su licenza anche ad altri produttori di dispositivi portatili, e rese cos\u00ec autonoma la divisione software con il nome di Psion Software. Uno dei primi dispositivi di aziende terze con EPOC come sistema operativo fu \"Geofox\" che per\u00f2 ebbe scarso successo con sole 100 unit\u00e0 vendute. Ericsson commercializz\u00f2 con il proprio marchio un Psion Serie 5mx rinominato \"MC218\", e successivamente cre\u00f2 lo smartphone basato sulla Release 5.1 di EPOC, lo \"R380\". La Oregon Scientific realizz\u00f2 un dispositivo con EPOC, l\"'Osaris\" (l'unico con la Release 4).\nSymbian.\nNel giugno 1998, Psion Software divenne Symbian, una joint venture tra Psion e produttori di telefoni cellulari come Ericsson, Motorola, e Nokia.\nDalla Release 6 in poi EPOC fu conosciuto come Symbian OS."}
{"id": "1694616", "revid": "1847939", "url": "https://it.wikipedia.org/wiki?curid=1694616", "title": "Almere City Football Club", "text": "L'Almere City Football Club, meglio noto come Almere City, fino alla stagione 2009-2010 \"Football Club Omniworld\", \u00e8 una societ\u00e0 calcistica olandese con sede nella citt\u00e0 di Almere. Milita nella Eerste Divisie, la seconda serie del campionato nazionale.\nStoria.\nIl club fu fondato nel 1990 ed \u00e8 un'espressione delle ambizioni del consiglio cittadino della citt\u00e0 di Almere la quale gioca un ruolo attivo in quasi tutti gli sport: oltre al calcio troviamo anche club di Basket (BC Omniworld) e Pallavolo (VC Omniworld).\nTracce della storia dell'FC Omniworld si hanno nel 1972 quando la squadra militava nei campionati amatoriali e dopo alcuni scontri violenti cambi\u00f2 la citt\u00e0 separandosi dall'FC Amsterdam finendo nella vicina citt\u00e0 di Almere sempre come club amatoriale.\nAvendo fallito la domanda di ammissione al campionato professionista del 2004 ci riprova con successo nel 2005. Il club salt\u00f2 il debutto nella Eerste Divisie il 12 agosto 2005 al Mitsubishi Forklift Stadion (3000 spettatori) che \u00e8 la sede delle gare casalinghe dell'FC Omniworld contro il BV Veendam poich\u00e9 il manto artificiale fu reso impraticabile dalla pioggia. Quello vero e proprio fu in trasferta contro il FC Eindhoven con una sconfitta per 2-0 mentre la prima vittoria si \u00e8 avuta contro il Fortuna Sittard il 16 settembre 2005 per 3-2. Fino adesso il risultato peggiore \u00e8 il 2-7 rimediato contro l'FC Zwolle il 16 marzo 2007. Un'altra brutta sconfitta \u00e8 rimediata contro lo Sparta Rotterdam dove si registra un risultato di 12 ad 1 per la squadra di Rotterdam in Jupiler League.\nDalla stagione 2010/11 il club ha cambiato la propria denominazione da \"FC Omniworld\" ad \"Almere City FC\", con l'obiettivo di associare maggiormente il club alla propria citt\u00e0 di riferimento. Tale denominazione \u00e8 stata preferita al nome \"AFC Almere City\", che era stato inizialmente annunciato come il nuovo nome del club, in quanto quest'ultimo era stato ritenuto troppo simile al nome dell' della vicina citt\u00e0 di Amsterdam.\nOrganico.\nRosa 2020-2021.\n\"Rosa aggiornata al 31 ottobre 2020\"\nRosa 2019-2020.\n\"Rosa aggiornata al 24 settembre 2019\"\nRosa 2018-2019.\n\"Rosa aggiornata al 22 maggio 2019\""}
{"id": "1694618", "revid": "1873017", "url": "https://it.wikipedia.org/wiki?curid=1694618", "title": "Campionati europei di karate 1998", "text": "La 33\u00aa edizione del campionato europeo di karate si \u00e8 svolta a Belgrado dall'8 al 10 maggio 1998."}
{"id": "1694620", "revid": "110157", "url": "https://it.wikipedia.org/wiki?curid=1694620", "title": "Doppler. Vita con l'alce", "text": "Doppler. Vita con l'alce (\"Doppler\") \u00e8 un romanzo del 2004 di Erlend Loe.\nTrama.\nAndreas Doppler prende un colpo in testa cadendo dalla bicicletta. In un certo senso il trauma gli ha aperto la mente: lui che era sempre stato \"bravo\" (un bravo studente, cittadino, lavoratore, marito, padre) ad un certo punto sente il desiderio fortissimo di restare da solo, perch\u00e9 in realt\u00e0 si \u00e8 reso conto di aver sempre odiato la compagnia delle persone. Abbandona lavoro e famiglia ritrovandosi a vivere in un bosco in compagnia di un cucciolo di alce. Il cucciolo lo ha seguito dopo che Doppler ha ucciso sua madre per sfamarsi. Dopo vani tentativi di cacciarlo via, si affeziona e gli d\u00e0 un nome: Bongo. Nella sua lotta per la sopravvivenza il protagonista si ritrova anche a rubare, non pu\u00f2 vivere soltanto di carne di alce. Durante uno dei suoi furti (sempre nella stessa casa) viene catturato dalla sua vittima, il signor D\u00fcsseldorf, ne nasce una strana amicizia. Nel frattempo la moglie, che ogni tanto va a fargli visita, lo obbliga a tornare a casa per prendersi cura per qualche giorno dei figli. Doppler rinuncia a comprendere la figlia maggiore, e Gregus, fissato con i programmi televisivi, gli d\u00e0 fastidio. Durante la notte fa conoscenza con uno scassinatore, Roger, che entra proprio a casa sua; dopo una chiacchierata diventano amici. Doppler non resiste in casa, porta con s\u00e9 Gregus con la speranza di salvarlo, di non farlo diventare troppo bravo come era stato lui.\nNel bosco fa un'altra conoscenza: un tipo di destra, che minaccia di denunciarlo per campeggio abusivo. Doppler non si fa intimidire e continua a vivere nella sua tenda. Si \u00e8 abituato alla presenza di Gregus, anche se in questo modo svanisce la speranza di poter vivere senza altre persone vicino. Inizia a costruire un totem per celebrare suo padre, che in realt\u00e0 non conosceva a fondo, morto da poco. Intanto il \"tipo di destra\" torna nel bosco. Doppler teme che sia venuto per denunciarlo, lo ferisce con arco e frecce. Ma l'uomo vuole cambiare vita, illuminato dal suo incontro precedente con lui lo prende come un guru e non lo lascia da solo, si mette una tenda a poca distanza. Arrivano nel bosco anche D\u00fcsseldorf e Roger, mentre il tipo di destra cerca di organizzare una festa della fratellanza. Per Doppler il bosco si fa troppo affollato, decide di andarsene in un bosco pi\u00f9 isolato, ma prima deve finire il suo totem. Non fa in tempo a fuggire che suo cognato lo cattura e lo porta all'ospedale, dove sua moglie ha partorito il terzo figlio. In modo rocambolesco riesce a liberarsi del cognato, saluta moglie e figlia e parte con Gregus e Bongo per andarsene dalla Norvegia."}
{"id": "1694625", "revid": "1305772", "url": "https://it.wikipedia.org/wiki?curid=1694625", "title": "Contea di Fannin", "text": "Contea di Fannin o Fannin County \u00e8 la denominazione delle seguenti contee degli Stati Uniti:"}
{"id": "1694630", "revid": "1305772", "url": "https://it.wikipedia.org/wiki?curid=1694630", "title": "Contea di Floyd", "text": "Contea di Floyd o Floyd County \u00e8 la denominazione delle seguenti contee degli Stati Uniti:"}
{"id": "1694641", "revid": "928949", "url": "https://it.wikipedia.org/wiki?curid=1694641", "title": "Serie di R\u00e9nard", "text": "La serie di R\u00e9nard di ordine k \u00e8 la successione geometrica iniziante con il numero 1 e in cui il (k+1)-esimo elemento \u00e8 il numero 10; nella successione l'n-esimo termine differisce dal precedente (n-1)esimo per un fattore pari alla radice k-sima di 10. In termini matematici si pu\u00f2 definire come:\noppure mediante una definizione ricorsiva come la successione geometrica che inizia per formula_2 e che ha ragione formula_3 :&lt;br&gt;\ndove formula_5 sta per \"formula_6-esimo termine della serie di R\u00e9nard di ordine formula_7\". Si indica con formula_8 la successione costituita dai valori formula_5, talvolta indicati anche come formula_10. Ad esempio formula_11 anche indicato come formula_12 \u00e8 un valore uguale a formula_2, formula_14 anche indicato come formula_15 \u00e8 un valore pari a formula_16 e cos\u00ec via.\nQuesta successione ha una importanza particolare in ambito tecnico: alcune serie di R\u00e9nard sono da pi\u00f9 di un secolo usate per esempio in costruzione di macchine per il dimensionamento geometrico delle macchine, e sono ormai state adottate come standard ISO 3 dal 1952.\nOrigini.\nGi\u00e0 agli albori della rivoluzione industriale si era posto il problema dell'intercambiabilit\u00e0 degli elementi di macchine diverse. Nella prima met\u00e0 del XX secolo il taylorismo ha reso questa opportunit\u00e0 una necessit\u00e0. Ad esempio, se in una macchina l'albero ha un diametro di 25\u00a0mm e una lunghezza di 630\u00a0mm, questo non risulta intercambiabile con uno avente diametro 24\u00a0mm e/o lunghezza 620\u00a0mm.\nSi pone allora il problema di uniformare, per quanto possibile, la scelta delle grandezze (dimensioni, capacit\u00e0, tensioni eccetera). Il colonnello francese Charles Renard propose attorno al 1870 una successione di numeri preferenziali da usare in congiunzione con il sistema metrico decimale, basato appunto sull'uso di un fattore moltiplicativo del numero formula_2 pari ad una certa radice formula_7-sima del numero formula_19. Questo sistema, adottato nel 1952 dall'ISO come standard, \u00e8 appunto quelle che genera ci\u00f2 che definiamo le serie di R\u00e9nard.\nLa successione, non a caso, \u00e8 a base formula_19; cos\u00ec facendo le dimensioni D raccomandate saranno formula_21, dove n \u00e8 un numero naturale (ossia intero maggiore od uguale a zero). Per la stessa ragione, non ha senso definire l'undicesimo valore della successione di ordine k: esso sarebbe uguale a formula_22.\nRagione logica.\nPer quanto sia esaurientemente spiegato dal punto di vista matematico, occorre osservare che la successione \u00e8 ottenuta da una semplice progressione geometrica.\nInfatti si pu\u00f2 facilmente verificare che ogni valore \u00e8 ottenuto semplicemente dal precedente moltiplicato per un valore costante.\nQuesto fatto produce la progressione con intervalli fra i valori sempre pi\u00f9 grandi, mano a mano che si passa ai valori superiori.\nQuesto \u00e8 perfettamente corrispondente con la esigenza di normalizzare in maniera efficace, con una successione molto ristretta di valori, e con un assortimento logicamente scalato, partendo da un valore unitario ad arrivare ad una entit\u00e0 dieci volte pi\u00f9 grande.\nLe varie successioni (formula_23, formula_24, ...) suddividono con minore o maggiore dettaglio l'intervallo, ma come si vede dai valori che corrispondono, la base di progressione \u00e8 sempre la stessa.\nOgni tecnologia applicativa ha definito la successione adatta per il proprio ambito. \nValori numerici.\nLa successione formula_23 per esempio \u00e8 impiegata per la pressione nominale, mentre la successione formula_24 \u00e8 impiegata per il diametro nominale."}
{"id": "1694643", "revid": "1305772", "url": "https://it.wikipedia.org/wiki?curid=1694643", "title": "Contea di Gilmer", "text": "Contea di Gilmer o Gilmer County \u00e8 la denominazione delle seguenti contee degli Stati Uniti:"}
{"id": "1694646", "revid": "92723", "url": "https://it.wikipedia.org/wiki?curid=1694646", "title": "Alexandra Salome", "text": ""}
{"id": "1694647", "revid": "123327398", "url": "https://it.wikipedia.org/wiki?curid=1694647", "title": "Feeling Good", "text": "Feeling Good (noto anche come Feelin' Good) \u00e8 un brano composto da Anthony Newley e Leslie Bricusse per il musical del 1965 \"The Roar of the Greasepaint - The Smell of the Crowd\" interpretato da Cy Grant, che ha cantato la versione originale della canzone (che per\u00f2 non \u00e8 mai stata pubblicata). Da quel momento \u00e8 stata ricantata da numerosi artisti fra cui Adam Lambert, Avicii, Bobby Darin, Ed Sheeran e Alice Russell con The Quantic Soul Orchestra, Eels, Frank Sinatra Jr., George Michael, Jennifer Hudson, Joe Bonamassa, John Barrowman, John Coltrane, Michael Bubl\u00e9, i Muse, My Brightest Diamond, Naruyoshi Kicuchi con gli Ornithology, Nina Simone, Sharon Jones and the Dap Kings, Stephen Williams, Prince Poppycock, Rebecca Ferguson, Roman Veremeychik, Ronan Parke, Sammy Davis Jr., The Pussycat Dolls, To\u0161e Proeski e Traffic.\nNel 2021 John Legend ha eseguito il brano dal vivo nel corso della Cerimonia di Insediamento del presidente americano Joe Biden. \nCover.\nPer via della sua particolarit\u00e0 molte delle cover pi\u00f9 recenti si sono ispirate alla versione di Nina Simone, pi\u00f9 che all'originale, al punto che spesso il brano \u00e8 accreditato alla Simone.\nNina Simone.\nLa versione di Nina Simone \u00e8 apparsa sul suo album \"I Put a Spell on You\" del 1965. La stessa versione \u00e8 anche presente nel film di \"\" del 1993, in cui la protagonista usa il nome in codice \"Nina\" e afferma di essere una fan di lunga data della Simone. La canzone \u00e8 anche nella colonna sonora del film \"Last Holiday\" (2006), del film \"Repo Men\" (2010), del gioco \"The Saboteur\" del 2009 (ambientato durante la seconda guerra mondiale, molto prima che la canzone sia stata scritta), nell'episodio di \"Chuck\" \"Chuck vs. la luna di miele\" e nel primo episodio della terza stagione di Person of Interest (serie televisiva), \"Libera uscita\"."}
{"id": "1694652", "revid": "1305772", "url": "https://it.wikipedia.org/wiki?curid=1694652", "title": "Contea di Grady", "text": "Contea di Grady o Grady County \u00e8 la denominazione delle seguenti contee degli Stati Uniti:"}
{"id": "1694656", "revid": "1873017", "url": "https://it.wikipedia.org/wiki?curid=1694656", "title": "Campionati europei di karate 1997", "text": "La 32\u00aa edizione del campionato europeo di karate si \u00e8 svolta a Santa Cruz de Tenerife dal 2 al 4 maggio 1997."}
{"id": "1694663", "revid": "1305772", "url": "https://it.wikipedia.org/wiki?curid=1694663", "title": "Contea di Hall", "text": "Contea di Hall o Hall County \u00e8 la denominazione delle seguenti contee degli Stati Uniti:"}
{"id": "1694669", "revid": "1305772", "url": "https://it.wikipedia.org/wiki?curid=1694669", "title": "Adapidae", "text": "Gli Adapidi (\"Adapidae\") sono una famiglia di primati estinti evolutisi fra i 55 ed i 34 milioni di anni fa durante l'Eocene (i Sivaladapinae asiatici sopravvissero fino al Miocene).\nVissero in Eurasia, Africa e Nord America, il che ne fa, assieme agli omomidi, uno dei due gruppi di primati diffusi in tutti i continenti olartici.\nCaratteristiche.\nLa maggior parte degli adapidi presentava un peso medio dell'animale vivo stimato in pi\u00f9 di un chilogrammo, piccole orbite oculari che fanno pensare ad animali diurni, musi allungati con una chiostra dentaria tipica di animali erbivori. Tuttavia dall'enorme areale di questa famiglia provengono prove di adapidi di piccole dimensioni (peso dell'animale vivo stimato attorno ai 200 g) o dalla dieta insettivora, o ancora dalle abitudini notturne. Le mani avevano pollici opponibili e lunghe dita con unghie anzich\u00e9 artigli: l'analisi delle ossa postcraniali fa pensare ad animali arboricoli camminatori piuttosto che saltatori.\nTassonomia.\n\u00c8 ancora in corso un dibattito sulla filogenetica degli adapidi: dalle ossa (in particolare dalla conformazione del polso e dell'anca) parrebbe evidente un'affinit\u00e0 con gli odierni strepsirrini, tuttavia questi animali mancano del pettine dentale e dell'unghia specializzata per il \"grooming\" tipica di tutti gli strepsirrini, il che fa pensare agli adapidi come ad una forma ancestrale imparentata con gli omomidi, a loro volta probabilmente una forma ancestrale di aplorrini.\nLa famiglia si divide in tre sottofamiglie:"}
{"id": "1694670", "revid": "436907", "url": "https://it.wikipedia.org/wiki?curid=1694670", "title": "Fritz da Cat (album)", "text": "Fritz da Cat \u00e8 il primo album in studio del produttore discografico italiano Fritz da Cat, pubblicato nel 1998 dalla Mix Men Connection.\nLa ristampa del CD contiene al posto di \"1 vs 2\" la traccia \"Sucker per sempre\" di Cantabal (ovvero lo stesso DJ Gruff) feat. Uga Baud."}
{"id": "1694671", "revid": "1349548", "url": "https://it.wikipedia.org/wiki?curid=1694671", "title": "Union Mundial pro Interlingua", "text": "L'Union Mundial pro Interlingua (Unione mondiale per l'Interlingua), o UMI, \u00e8 un'organizzazione globale no profit per la promozione dell'Interlingua, una lingua ausiliaria internazionale creata nel 1951 dalla IALA \"International Auxiliary Language Association\" (Associazione internazionale per una lingua ausiliaria).\nStoria.\nL'UMI \u00e8 stata fondata il 28 luglio 1955 a Tours (Francia). Collabora con le organizzazioni nazionali per la diffusione dell'Interlingua e contribuisce alla pubblicazione di dizionari e grammatiche. Pubblica dal gennaio 1988 un bimestrale internazionale scritto interamente in Interlingua, dal titolo \"Panorama in Interlingua\", diretto dal danese Thomas Breinstrup. Dall'ottobre del 2009 pubblica anche una rivista, unicamente digitale, di cultura internazionale, intitolata \"Almanac de interlingua\". L'attuale presidente dell'UMI \u00e8 il francese Alix Mah\u00e9-Potet.\nL'UMI si dirama in 21 organizzazioni nazionali, tra cui l'\"American Society for Interlingua\" (Societate American pro Interlingua/Societ\u00e0 Americana per l'Interlingua), presieduta da Stanley Mulak, che pubblica il trimestrale \"Confluentes\"; e la \"British Interlingua Society\" (Societ\u00e0 Britannica per l'Interlingua), presieduta da Peter Gopsill, che pubblica due periodici, scritti in parte in Interlingua e in parte in inglese, dai titoli \"\"Lingua e Vita\" e \"Contacto\"\".\nL'organizzazione italiana (Association Interlingua Italia) \u00e8 presieduta da Roberto Capuzzo."}
{"id": "1694683", "revid": "1543377", "url": "https://it.wikipedia.org/wiki?curid=1694683", "title": "Midori (browser)", "text": "Midori \u00e8 un browser web minimale per Linux e Windows basato su WebKit, la cui prima versione \u00e8 stata distribuita il 16 dicembre 2007. Utilizza per l'interfaccia le librerie del toolkit GTK+ versione 2 o 3 a seconda delle implementazioni.\nCaratteristiche.\nEsso fa parte del desktop environment XFCE. Fa inoltre ormai parte predefinitamente delle distribuzioni linux Elementary OS, Bodhi Linux, ed \u00e8 presente nella spin di Fedora, in Trisquel Mini (entrambe con ambiente desktop LXDE), in Manjaro Linux. e anche in Watt OS R9 con ambiente desktop Microwatt.\nUna versione del browser \u00e8 stata portata anche sui sistemi operativi per dispositivi mobili della Openmoko Inc., il Neo1973 e il Neo FreeRunner. Il motore di ricerca predefinito \u00e8 DuckDuckGo.\nIn passato ha sofferto di frequenti crash. I suoi punti di forza sono la velocit\u00e0, la leggerezza e il rispetto per la privacy dell'utente. Tra le caratteristiche principali si notano:"}
{"id": "1694685", "revid": "287204", "url": "https://it.wikipedia.org/wiki?curid=1694685", "title": "Myr Cultura", "text": "Myr Cultura () \u00e8 un'associazione internazionale di intellettuali.\nOrigini e scopo.\n\u00c8 stata costituita a Mosca negli anni ottanta per iniziativa di alcuni tra i maggiori intellettuali sovietici, anche per riunire l'intellighenzia emarginata nei periodi bui del regime con quella ufficiale, e favorire un libero sviluppo culturale idoneo a fungere anche da collante tra le diverse culture della vasta area sovietica e mediare le inevitabili spinte centrifughe conseguenti all'attenuazione delle funzioni di indirizzo e di controllo ad allora esercitate.\nFondazione.\nQuesto orientamento, favorito da Michail Gorba\u010d\u00ebv e caro pure alla di lui moglie Raisa, ha impegnato inizialmente l'accademico Dmitrij Licha\u010d\u00ebv di San Pietroburgo, che pi\u00f9 tardi diverr\u00e0 cittadino onorario di Milano, lo scrittore Nikolaj Sanvelian, che da ragazzo, durante la campagna di Russia nel secondo conflitto mondiale, \u00e8 stato salvato dall'italiano Mario Rigoni Stern, e Giancarlo Pallavicini, economista italiano e scrittore, che fungeva da consulente del Governo sovietico per l'avvio della perestroika e che dal 1992 \u00e8 subentrato a Licha\u010d\u00ebv e Sanvelian alla presidenza dell'associazione.\nAdesioni.\nIn breve all'Associazione Internazionale degli Intellettuali \"Myr Cultura\" si associ\u00f2 gran parte dell'\"intellighenzia\" ufficiale od emarginata, rappresentativa della letteratura, della musica e del teatro, della pittura e della scultura, nonch\u00e9 dell'ambiente scientifico, filosofico, sociologico ed accademico.\nTra gli altri vi aderirono sin dall'avvio l'umanista e filosofo Sergej Averincev, che in Italia ha ricevuto il Premio Agnelli, gli scrittori Fazil' Iskander, Andrej Bitov, Gennadij Ajgi e gli italiani Giancarlo Pallavicini, Alberto Moravia e Mario Rigoni Stern, il poeta Bulat Okudzhava, i musicisti Pierre Boulez e Alfred Schnittke, il concertista Nikolaj Petrov, il direttore Jurij Lubimov, i pittori Louis Ortega a Igor' Ganikovskij, i Metropoliti Filarete di Minsk e Pitirim di Volokolamsk, nonch\u00e9 Elena Klionskaja, Sofija Gubajdulina, Igor' Zolotusskij, Aleksej Golovin, Gennadij Ro\u017edestvenskij, Edison Denisov, Graham Greene, Michail Gasparov, Van Cliburn, Krzysztof Penderecki, Wolfgang Oberlinger, Waldemar Sivinski. Pi\u00f9 avanti, tra i soci collettivi, vi aderirono anche enti ed istituzioni culturali e scientifiche, nonch\u00e9 \"Incombank\", una delle prime banche private.\nSede.\nIl Ministero della Cultura assegn\u00f2 a \"Myr Cultura\" alcuni spazi nella propria sede di Via Arbat, destinati al Consiglio presidenziale, mentre il Conservatorio \u010cajkovskij di Mosca mise a disposizione la Sala Rachmaninov per riunioni e concerti ed una palazzina decentrata per gli uffici operativi. In un secondo tempo, con la Direzione di Anatolj Zolotov, la sede venne trasferita presso la Casa Centrale dei Giornalisti, dotata di locali di rappresentanza, sala riunioni, teatro, ristorante e sala da the.\nAttivit\u00e0.\nAll'avvio della perestrojka L'Associazione ha raccolto in una \"banca dei manoscritti\" alcune decine di migliaia di opere inedite di scrittori e pensatori dell'area sovietica,in gran parte donate dagli autori o dalle loro famiglie, ed ha acquistato i diritti d'autore di numerose opere e l'esclusiva dei diritti di scrittori di alto rilievo, compreso Dmitrij Licha\u010d\u00ebv, considerato uno dei massimi riferimenti culturali dell'intera nazione. Diversi lavori sono stati pubblicati dall'editrice di \"Myr Cultura\", unitamente a periodici di letteratura ed arte, tra i quali l'\"Almanacco annuale\" distribuito in Russia e nel Mondo a partire dal\n1992, che ha costituito un riferimento culturale ed artistico per l'intera area russa.\nNel corso della prima visita a Roma di Gorba\u010d\u00ebv, Myr Cultura gli ha ufficialmente consegnato, a nome degli intellettuali-creativi del mondo, un programma culturale, chiamato \"Manifesto dei tre\" dai firmatari fondatori dell'associazione, che il portavoce russo Zagladin ha presentato alla stampa mondiale al Foro Italico, come istanza di libert\u00e0 culturale per la Russia e per il mondo.\nPer incarico del Governo russo, e con la fattiva presenza del Primo Ministro Viktor \u010cernomyrdin, nel maggio 1996 \"Myr Cultura\" ha riunito al Teatro Bol'\u0161oj le diverse componenti culturali dell'area ex sovietica, per la definizione di una comune azione a sostegno della cultura e delle attivit\u00e0 artistiche nella Federazione Russa e nell'area della Comunit\u00e0 degli Stati Indipendenti. In quegli anni l'attivit\u00e0 dell'Associazione si \u00e8 articolata per segmenti specializzati, dando vita a numerose strutture autonome per la pittura, con esposizione permanente all'interno del Cremlino, per la musica, alla Sala Rachmaninov del Conservatorio, per la letteratura, al Teatro di Via Arbat. In seguito a donazioni delle famiglie di artisti scomparsi, ha organizzato musei locali in diverse aree della Russia. Inoltre, ha realizzato numerose esposizioni di arte russa nei Paesi dell'Europa occidentale, Italia compresa, e negli Stati Uniti. Ha altres\u00ec avviato iniziative con vari organismi culturali nel mondo, tuttora operanti, soprattutto attraverso le proprie Filiali.\nInternazionalizzazione.\nNegli anni '90 l'Associazione \"Myr Cultura\", gi\u00e0 presente in diverse citt\u00e0, come Donec'k, Kiev, Leopoli, Leningrado ha ottenuto il riconoscimento come istituzione internazionale, a seguito dello sviluppo di Filiali in numerosi Paesi dell'Occidente europeo, tra i quali Italia e Francia, nella Germania Est, Polonia, Lituania e negli Stati Uniti.\nFiliale in Italia.\nLa Filiale in Italia ha collaborato e collabora con l'Accademia di Studi Mediterranei di Agrigento, con il Centro Culturale di Milano, con Fondazioni e Centri culturali del Bresciano, dell'area Sebino/Franciacorta e della Brianza, grazie anche all'iniziativa di numerosi enti pubblici locali. Ha ospitato in Italia per conferenze e iniziative culturali gli storici umanisti Dmitrij Licha\u010d\u00ebv e Sergej Averincev, lo scrittore Nikolaj Sanvelian, il concertista Nikolaj Petrov, gli economisti Leonid Abalkin, Jurij Jakovec, Boris Mil'ner, Abel Agabegjan, Timur Timofeev e Nikolaj Smeliov, il pittore Igor' Ganikovskij ed ha promosso in diverse citt\u00e0 italiane manifestazioni culturali, quali concerti e mostre di pittura e di arte sacra russa. Essa \u00e8 guidata da un Consiglio presieduto da Consuelo Pallavicini."}
{"id": "1694689", "revid": "297059", "url": "https://it.wikipedia.org/wiki?curid=1694689", "title": "Miopia patologica", "text": ""}
{"id": "1694702", "revid": "2184720", "url": "https://it.wikipedia.org/wiki?curid=1694702", "title": "Save the Last Dance for Me", "text": "Save the Last Dance for Me \u00e8 un singolo del gruppo musicale statunitense The Drifters, pubblicato nel 1960.\nDescrizione.\nIl brano venne scritto da Doc Pomus e Mort Shuman, registrato nel 1960 The Drifters che con questo brano arrivarono alla posizione n. 1 nella classifica americana Billboard Hot 100 per tre settimane nel 1960, unica volta nella storia del gruppo e nei Paesi Bassi.\nNel Regno Unito e in Germania, il singolo raggiunse la posizione n. 2 nel dicembre 1960 e in Norvegia la n. 3.\nNella canzone il protagonista dice alla sua partner che lei \u00e8 libera di socializzare con chi vuole, a patto che l'ultimo ballo della serata lo riservi a lui. La canzone \u00e8 fortemente basata sulle esperienze personali di Doc Pomus, che aveva la poliomielite e usando le stampelle per camminare non era in grado di ballare. Sua moglie, tuttavia, era una attrice e ballerina di Broadway."}
{"id": "1694712", "revid": "1873017", "url": "https://it.wikipedia.org/wiki?curid=1694712", "title": "Campionati europei di karate 1996", "text": "La 31\u00aa edizione del campionato europeo di karate si \u00e8 svolta a Parigi nel 1996. Hanno preso parte alla competizione 461 karateka provenienti da 36 paesi."}
{"id": "1694717", "revid": "1873017", "url": "https://it.wikipedia.org/wiki?curid=1694717", "title": "Campionati europei di karate 1995", "text": "La 30\u00aa edizione del campionato europeo di karate si \u00e8 svolta ad Helsinki nel 1995. Hanno preso parte alla competizione 435 karateka provenienti da 37 paesi."}
{"id": "1694719", "revid": "31886", "url": "https://it.wikipedia.org/wiki?curid=1694719", "title": "Alexander von Zemlinsky", "text": "\u00c8 considerato l'erede musicale di Gustav Mahler e anche di Richard Strauss. Nonostante la grande amicizia con Arnold Sch\u00f6nberg e con gli altri musicisti della seconda scuola di Vienna, venne sostanzialmente poco contagiato dalla dodecafonia.\nOltre al lavoro di musicista, Zemlinsky si occup\u00f2 in maniera moderna di pedagogia.\nA lui si devono poemi musicali composti su lavori di Christian Morgenstern, di Maurice Maeterlinck di Rabindranath Tagore e di Oscar Wilde. Il suo impegno per la musica viennese negli anni d'oro della Felix Austria, \u00e8 a tutt'oggi largamente sottostimato, un po' come successe agli inizi per l'amico Gustav Mahler, entrambi riscoperti (il secondo in maniera completa) dopo gli anni 60 del secolo scorso.\nBiografia.\nOrigini.\nAdolf von Zemlinsky (1845-1900), figlio di Anton e C\u00e4cilie von Zemlinszky (originariamente scritto Semlinsky e talvolta come Zemlinszky), rinuncia al cattolicesimo e si converte all'ebraismo per sposare la sua fidanzata ebrea, Clara Semo (1848-1912). La famiglia di Adolf \u00e8 cattolica da entrambe le parti fin quando sono disponibili documenti. Adolf adotta un falso \"von\"; n\u00e9 lui n\u00e9 i suoi antenati erano nobili.\nIl padre di Clara, Shem Tov Semo (1810 ca.-1880 ca.), \u00e8 un ebreo sefardita, che sposa una donna musulmana a Sarajevo, parte dell'Impero austro-ungarico. Pur essendo essenzialmente una citt\u00e0 musulmana, a Sarajevo vi erano relazioni culturali armoniose tra musulmani, cristiani ed ebrei.\nLa madre di Clara si converte all'ebraismo, o pi\u00f9 probabilmente permette a sua figlia Clara di crescere nella religione del padre del bambino. Niente di tutto ci\u00f2 \u00e8 noto con certezza; Clara alleva i propri figli nella tradizione sefardita dell'ebraismo.\nIl 14 ottobre 1871 Clara von Zemlinszky d\u00e0 alla luce un figlio, Alexander, che viene circonciso una settimana dopo e il cui nome \u00e8 iscritto nei registri della comunit\u00e0 ebraica sefardita di Vienna. Nel 1874 Adolf e Clara hanno una seconda figlia, Bianca, che sopravvive solo per cinque settimane. Nel 1875 Alexander Zemlinsky inizia le lezioni di piano con un amico di suo padre. Il 7 settembre 1877 Clara d\u00e0 alla luce una figlia, Mathilde (1877-1923). Alexander \u00e8 iscritto a una scuola sefardita. Nel 1879, ad otto anni, Alexander lascia la scuola e viene iscritto a una scuola elementare statale.\nPrime attivit\u00e0 musicali.\nNel 1881 Alexander si iscrive al nuovo coro della sinagoga e nel 1884 suona l'organo nella sinagoga in occasione di feste e solennit\u00e0. In riconoscimento della sua abilit\u00e0 musicale, Alexander \u00e8 ammesso al Conservatorio di musica di Vienna, iscritto alla sua scuola preparatoria. Nel 1887, all'et\u00e0 di 16 anni, Alexander Zemlinsky si diploma alla scuola superiore del Conservatorio, dove studia pianoforte con Anton Door e frequenta corsi di teoria di Robert Fuchs e Franz Krenn. Completa la sua Sonata per pianoforte n. 1 in sol maggiore. Tra il 1887 e il 1890, compone pezzi brevi. All'et\u00e0 di 19 anni (1890) vince il concorso annuale di pianoforte del Conservatorio per il quale gli viene assegnata una medaglia d'oro e un pianoforte a coda B\u00f6sendorfer. Consegue il diploma di studi pianistici e si iscrive ai corsi di teoria e composizione di Johann Nepomuk Fuchs, fratello di Robert e Franz Krenn. Con J. N. Fuchs continua a studiare orchestrazione, scrittura vocale e lettura della partitura dal 1891 al 1892. Scrive la Sinfonia n.1 in mi minore (incompleta); scrive L\u00e4ndliche T\u00e4nze (Danze rustiche) op. 1, dodici balli in una vasta gamma di tonalit\u00e0.\nNel 1892 compone il 1' Movimento della sua Sinfonia n. 2 in re minore. Lo stesso anno viene chiamato per il servizio militare. Tra il 1892 e il 1894 viene sottoposto a tre esami fisici per il servizio militare. Alla fine viene \u201criformato\u201d, probabilmente a causa del rapporto fra altezza e peso. \u00c8 alto circa 1,58 m. e secondo le sue stesse stime, magro e non imponente. Ha un grande naso appuntito e a forma triangolare, apparentemente, da quanto si vede da una fotografia di Adolf, ereditato da suo padre. Inoltre Alex, come verr\u00e0 chiamato nella sua vita adulta, ha un piccolo mento sfuggente, che sottolinea il suo naso largo. Nel 1893 all'et\u00e0 di 22 anni Zemlinsky completa la sua Sinfonia n. 2 in re minore (pubblicata dalla Wiener Tonk\u00fcnstlerverein (Associazione dei musicisti viennesi). Il 20 novembre debutta come compositore ed esecutore con il Quartetto per pianoforte in re maggiore. Incontra diverse volte Johannes Brahms, che \u00e8 impressionato dall'abilit\u00e0 di Zemlinsky nel pianoforte e nella composizione. Nello stesso anno compone il suo Quartetto d'archi in mi minore.\nInizio della carriera a Vienna.\nNel 1895 compone il Quartetto d'archi in La maggiore, il Quintetto d'archi in re maggiore, la Suite in la maggiore per pianoforte e violino, il Trio per pianoforte in re maggiore e la Suite in la maggiore. Forma un'orchestra amatoriale chiamata \"Polyhymnia\", che dirige nella sua prima esibizione pubblica. Incontra un violoncellista che si unisce alla \"Polyhymnia\", Arnold Sch\u00f6nberg (1874-1951), che in seguito cambia la scrittura del cognome in Schoenberg. Per un breve periodo Zemlinsky gli impartisce lezioni di contrappunto e rivede le sue prime composizioni. Nel 1901, Sch\u00f6nberg lascia Vienna per Berlino, ma i due diventano e rimarranno amici molto stretti per tutta la vita.\nNel 1896 Zemlinsky compone il suo Quartetto d'archi n. 1 in La maggiore op. 4 e il Trio di clarinetti in re minore, di cui Brahms raccomanda la pubblicazione alla casa editrice musicale Simrock.\nNel 1897, all'et\u00e0 di 26 anni, compone la sua Sinfonia n. 3 in SI bemolle e la sua Opera \"Sarema\" (dal nome del personaggio principale dell'opera, una donna selvaggiamente appassionata ed erotica, che fa ammenda dei modi distruttivi e finisce per diventare un'eroina). L'opera viene insignita del prestigioso premio Luitpold.\nAlex Von Zemlinsky e Arnold Sch\u00f6nberg trascorrono l'estate insieme, lavorando alle parti vocali di \"Sarema\", di cui si dice che il libretto sia stato scritto da Sch\u00f6nberg e dal padre di Alex, Adolf, che \u00e8 giornalista e saggista, e talvolta poeta-versatore, per il giornale della comunit\u00e0 sefardita di Vienna.\nDal 1887 al 1899 Zemlinsky compone canzoni, pezzi per pianoforte, diverse sonate per pianoforte, brani orchestrali, opere, quartetti d'archi, un quintetto d'archi e sinfonie.\nViene chiamato come Kapellmeister (direttore musicale) del Carltheater di Vienna (1899-1905). Ritira la sua affiliazione alla comunit\u00e0 ebraica e si converte al protestantesimo: una comodit\u00e0 per fare carriera, come era stato prima per l'ebreo Mahler che si convert\u00ec al cattolicesimo in modo che l'imperatore cattolico lo nominasse direttore del Hofoper di Vienna (Opera di corte).\nNel 1900, all'et\u00e0 di 29 anni, compone la parte del coro del Salmo 83 e l'opera \"Es war einmal\" (C'era una volta), la cui premi\u00e8re viene diretta da Gustav Mahler alla Hofoper di Vienna. Nel frattempo incontra Alma Schindler (1879-1964), figlia del famoso pittore viennese Emil Jakob Schindler (1842-1892) e che diventer\u00f2 famosa in seguito come Alma Mahler (e poi come Alma Mahler-Werfel). Alma studia pianoforte e composizione con Zemlinsky e lui se ne innamora profondamente. Lavora con Alma sulla sua debole capacit\u00e0 compositiva per migliorare la struttura dei suoi Lieder. Presto diventano estremamente vicini ma per la paura di Alma di rimanere incinta non consumano la loro relazione. La famiglia di lei, in particolare il patrigno, il pittore Carl Moll (1861-1945), \u00e8 antisemita e disapprova la relazione, mettendola in guardia dal matrimonio con Zemlinsky. Alma scrive pi\u00f9 volte nel suo diario della sua passione fisica per Zemlinsky ma anche della sua bruttezza fisica, e glielo dice [\"\u00c8 terribilmente brutto, quasi senza mento - eppure l'ho trovato abbastanza affascinante.\"], creando con le sue parole crudeli e devastanti una ferita emotiva che influenzer\u00e0 tutta la vita adulta del compositore. Nonostante il suo aspetto, Alexander Zemlinsky conduce una movimentata vita erotica (per nulla insolita a Vienna) e apparentemente non manca mai di una donna attratta da lui e che lo attrae. Questo prima e dopo aver incontrato Alma. \u00c8 noto come uno scrittore geniale e arguto, affascinante e malizioso, una sorta di dandy che fuma sigari e che \u00e8 sempre vestito alla moda (cosa che pu\u00f2 permettersi). Ha successo nella comunit\u00e0 intellettuale di Vienna, composta da musicisti, scrittori, poeti e artisti.\nNel 1901 compone il balletto \"Der Triumph der Zeit\" (Il trionfo del tempo). Sua sorella Mathilde Zemlinsky ritira la sua affiliazione alla comunit\u00e0 ebraica e si converte al protestantesimo prima del matrimonio con Arnold Sch\u00f6nberg. Allo stesso tempo, Alma interrompe improvvisamente la sua relazione con Zemlinsky. Ha appena incontrato Gustav Mahler (1860-1911) e nel giro di pochi mesi dal loro incontro Alma \u00e8 fidanzata e presto lo sposa. Alexander attraversa un periodo di buona realizzazione professionale, ma \u00e8 devastato dalla perdita di Alma e glielo scrive, accusandola di essere emotivamente superficiale e di averlo manipolato per la sua soddisfazione. Nel 1903 compone la Sinfonia n. 3 in mi bemolle e la Suite orchestrale del suo balletto, \"Das gl\u00e4serne Herz\" (Il cuore di cristallo). Nel 1904 dirige alla Volksoper di Vienna. Zemlinsky e Sch\u00f6nberg fondano la \"Vereinigung schaffender Tonk\u00fcnstler\" (Associazione dei musicisti creativi) per incoraggiare nuove forme musicali. Un anno dopo, nel 1905, Zemlinsky compone la sua fantasia per orchestra \"Die Seejungfrau\" (La sirena) e un anno dopo, nel 1906, completa la sua opera \"Der Traumg\u00f6rge\" (G\u00f6rge il sognatore). G\u00f6rge \u00e8 una variante dialettica del nome tedesco Georg.\nLa Volksoper.\nDal 1906 al 1911, Zemlinsky viene nominato Primo Kapellmeister alla nuova Volksoper di Vienna, un teatro d'opera con repertorio popolare, di propriet\u00e0 privata e gestito per la presentazione di opere a basso costo, operetta e spettacoli teatrali. Zemlinsky \u00e8 il responsabile della creazione di una nuova orchestra, altamente competente e professionale. Il 21 giugno 1907 dopo un fidanzamento di due anni, Alex sposa Ida Guttmann (1880-1929), sorella minore della sua ex fidanzata Melanie. Alex e Ida non hanno un matrimonio felice e Alex ha molte relazioni extraconiugali durante il matrimonio. Dal 1900 al 1909 compone ancora molti Lieder, ballate, pezzi per pianoforte, balletti, opere, un quartetto d'archi e un quintetto d'archi. Nel 1910 l'opera \"Kleider machen Leute\" (I vestiti fanno l'uomo), revisionata nel 1922 e la parte del coro del Salmo 23. Lo stesso anno Zemlinsky orchestra e dirige \"Der Schneemann\", un balletto scritto dall'allora 11enne Erich Wolfgang Korngold.\nGli anni di Praga.\nSentendo di non riuscire a raggiungere la posizione che merita, Zemlinsky lascia Vienna. Dal 1911 al 1927 \u00e8 direttore d'opera al Neues Deutsches Theater (Nuovo teatro tedesco) di Praga, un'istituzione dedicata alla musica, all'opera e al teatro in lingua tedesca che si rivolge alla grande popolazione di lingua tedesca di Praga. Nonostante le tensioni e l'infelicit\u00e0 del loro matrimonio, Alex e Ida si trasferiscono insieme a Praga. Zemlinsky stabilisce relazioni cordiali con le sue controparti ceche. Impiega musicisti e cantanti cechi nella sua nuova posizione e cerca una fecondazione incrociata tra musica lirica e orchestrale tedesca e ceca. Gode di una notevole reputazione a Praga e ancora oggi \u00e8 considerato come uno dei nomi pi\u00f9 influenti dell'ampia cultura musicale cece sviluppata a Praga in quegli anni. All'et\u00e0 di 42 anni compone \"Ges\u00e4nge\" (Maeterlinck Songs) e nel 1914 il Quartetto d'archi in La maggiore e il Quartetto d'archi n.2. Il 28 giugno 1914 un nazionalista serbo assassina a Sarajevo l'arciduca Francesco Ferdinando, erede del trono austriaco, e sua moglie. Ad agosto, l'Austria si unisce a malincuore alla Germania, partner dell'alleanza nel trattato sulle Potenze centrali, per combattere le potenze alleate. Inizia cos\u00ec la prima guerra mondiale. A Praga, la quattordicenne Luise Sachsel (1900-1992), figlia di una famiglia ebrea benestante, viene portata dalla madre a lezione di canto da Alex. Comincia le lezioni di musica e di canto e allo stesso tempo si iscrive all'Accademia delle Belle Arti di Praga. Luise ha talento sia musicalmente che artisticamente. Dipinge un primo ritratto di Alex, il primo dei numerosi che fa, e in seguito, ventenne, se ne innamora appassionatamente, ricambiata. Le relazioni extraconiugali di Zemlinszky finiscono e la relazione con Luise riempie il vuoto del suo matrimonio. Prende in considerazione di divorziare dalla moglie per sposare Luise, ma la salute di Ida va in declino durante gli anni \u201820 e Alex, sentendosi responsabile per la moglie e la figlia, desiste dal divorzio. Nonostante una differenza d'et\u00e0 di ventinove anni, Alex e Luise rimangono insieme, anche se non senza difficolt\u00e0, per il resto della vita. Durante la prima guerra mondiale, Zemlinsky completa la musica di Cymbeline di Shakespeare (1915), compone la sua opera \"Eine florentinische Trag\u00f6die\" (Una tragedia fiorentina) (1917) e il Quartetto d'archi n. 2 op. 15 (1918). Nel 1920 tiene un masterclass di composizione alla Deutsche Akademie f\u00fcr Musik di Praga (Accademia di musica tedesca). Nel 1922 socio e, per un periodo, presidente della Prague Verein f\u00fcr Musikalische Privatauff\u00fchrungen (Associazione per l'esecuzione privata della Musica di Praga), fondata nel 1921 e sciolta nel 1924, affiliata a una societ\u00e0 con lo stesso nome fondata da Sch\u00f6nberg. Nel 1922 compone l'opera \"Der Zwerg\" (Il nano). Si dice che l'opera sia la dichiarazione autobiografica e drammatica di Zemlinsky sulla profonda ferita che continua a sopportare per il brusco rifiuto di Alma e la profonda crudelt\u00e0 inerente al suo aspetto. Compone anche la versione della commedia musicale \"Kleider machen Leute\". Nel 1924 compone Lyrische Symphonie (Sinfonia lirica), Sette canzoni su testi del poeta indiano Rabindranath Tagore (1861-1941) ed il Quartetto d'archi n. 3 op. 19.\nGli anni di Berlino.\nAll'et\u00e0 di 56 anni Zemlinsky lascia Praga per diventare Kapellmeister alla Kroll Oper di Berlino (1927-1930) la cui orchestra \u00e8 sotto la direzione generale di Otto Klemperer. Insegna fino al 1933 alla Hochschule f\u00fcr Musik und Darstellende Kunst di Berlino ed \u00e8 attivo come direttore ospite in tutta Europa. Il 30 gennaio 1929 muore la sua ex moglie Ida Zemlinsky Guttmann. Alex scopre un nuovo libro di traduzioni tedesche di poesie di poeti afroamericani della Harlem Renaissance degli anni \u201820. Alex usa alcune delle poesie come Symphonische Ges\u00e4nge (Canzoni sinfoniche) (1934). Il 4 gennaio 1930 Alex e Luise si sposano. Luise Zemlinsky modifica il suo nome in Louise, che usa per il resto della sua vita. Tre anni dopo, nel 1933, Alex completa la sua opera \"Der Kreidekreis\" (Il cerchio di gesso). Bertolt Brecht (1898-1956) in seguito usa lo stesso tema nel suo spettacolo Il cerchio di gesso del Caucaso.\nIl ritorno a Vienna.\nDopo l'assunzione del potere di Hitler in Germania e l'immediata istituzione delle politiche razziali e antisemite naziste, Zemlinsky fugge da Berlino per Vienna. Il nazismo austriaco riceve una spinta dall'affermazione di Hitler in Germania e la popolazione ebraica in Austria sente che i tempi stanno cambiando, ma a Vienna la situazione \u00e8 ancora relativamente sicura. Durante gli anni 1934-1935 compone la Sinfonietta op. 23 per orchestra, le Symphonische Ges\u00e4nge (Canzoni Sinfoniche) e la parte corale del salmo 13. Un anno dopo, nel 1936, completa il Quartetto per archi n. 4 e scrive una breve colonna sonora della sua opera Der K\u00f6nig Kandaules (Re Candaules), che nel 1996 verr\u00e0 ricostruita e orchestrata. Il 15 marzo 1938 Hitler riesce con l'aiuto dei nazisti locali a invadere l'Austria e imporre l'Anschluss, ovvero l'annessione dell'Austria. La popolazione ebraica di Vienna conta 115.000 persone.\nGli Stati Uniti e la morte.\nZemlinsky fugge a Praga per ottenere documenti per la sua emigrazione. Dopo un anno di tentativi la coppia riesce ad ottenere un visto d'uscita e finalmente lasciano Praga per Rotterdam, dove si imbarcano per gli Stati Uniti. Intanto in America Melanie Guttmann, ex fidanzata di Zemlinsky e sorella della sua prima moglie, cerca di trovare ad Alex e Louise uno sponsor americano e raccoglie fondi per loro. Arrivano a Ellis Island il 23 dicembre e all'inizio si stabiliscono in un appartamento di New York City, nell'Upper West Side di Manhattan. Alex trova impossibile imparare l'inglese, quindi abbandona lo studio della lingua. Ci\u00f2 non fa che rafforzare il suo isolamento nella nuova patria. La vita \u00e8 molto difficile per Alex e Louise che dipendono dal sostegno finanziario del fratello di lei, malato, anch'egli emigrato in America. Ma il fratello muore presto e la coppia diventa dipendente dalla capacit\u00e0 di Louise di guadagnarsi da vivere a New York City. Nel 1939, all'et\u00e0 di 68 anni, Alex vive nell'oscurit\u00e0 a New York City con Louise. Lui \u00e8 malato e dalla fine del primo anno in America non compone pi\u00f9. La salute di Zemlinsky inizia a vacillare dopo una serie di ictus. Louise inizia la costruzione di una nuova casa, nella periferia di Larchmont, New York, che diventi la loro dimora americana permanente e si prende cura del marito piuttosto malato. Mantiene i contatti con la pi\u00f9 ampia comunit\u00e0 emigrata tedesca e austriaca negli Stati Uniti, in particolare con Sch\u00f6nberg che ha compiuto con successo una transizione verso una nuova vita ed una rinnovata carriera in America. Il 15 marzo 1942, pochi giorni dopo il trasferimento nella nuova casa, Zemlinsky sviluppa la polmonite e muore a Larchmont, New York (USA).\nLouise continua la sua vita da sola e non senza fatica. Si dedica alla memoria del marito e nel tempo crea un archivio del suo lavoro, in modo che venga conservato per i posteri. Louise \u00e8 fondamentale negli anni successivi per mantenere vivo il nome di Zemlinsky nel mondo della musica. Sfortunatamente, molti degli autografi e altri oggetti personali di Alex sono stati persi o rubati. Nel 1985 Louise accompagna le ceneri di Zemlinsky mentre vengono trasferite dagli Stati Uniti allo Zentralfriedhof (cimitero centrale) di Vienna. Un moderno monumento commemorativo a forma di Z stilistica adorna il punto in cui sono sepolte le sue ceneri. La lapide, prima di essere corretta, mostrava erroneamente l'anno di nascita come 1872 anzich\u00e9 1871. Il 19 ottobre 1992 Louise Zemlinsky muore in una casa di cura di Manhattan. Prima della sua morte istituisce un fondo per costituire l'Alexander Zemlinsky Fund a Vienna (1989) e l'Alexander Zemlinsky Prize per la composizione negli USA. A differenza di Alma Mahler, Louise distrugge la corrispondenza tra lei e il marito. Anche negli ultimi anni non ha mai parlato di lui in una maniera che ne violasse minimamente la memoria.\nEredit\u00e0 artistica.\nNel 1998 il College-Conservatory of Music (CCM) dell'Universit\u00e0 di Cincinnati annuncia il primo concorso internazionale per la composizione \"Premio Alexander Zemlinsky\", aperto a compositori di qualsiasi nazionalit\u00e0 nati dopo il 1\u00ba marzo 1964, da assegnare ogni sei anni a partire dal 1999-2000. I dipinti di Louise, inclusi i suoi ritratti di Alex, fanno parte della Zemlinsky Room della CCM Music Library.\nZemlinsky si pu\u00f2 considerare un superbo artigiano musicale. Sin dai suoi primi anni \u00e8 stato un pianista di prim'ordine, sebbene non abbia mai eseguito il repertorio virtuosistico per fare carriera. Era un viennese mondano, capace di apprezzare la poesia dell'India e dell'esperienza poetica americana nera, trasformando entrambi in opere di grande bellezza. Nel ventesimo secolo non ha mai raggiunto quel successo capace di portare reputazione e ricchezza economica, ma il suo valore verr\u00e0 probabilmente riconsiderato in questi anni ed in futuro. Per Zemlinsky, la bellezza della musica era il suo faro in una vita piena di desiderio, dolore e frustrazione, per la mancanza del riconoscimento che sentiva di meritare. Zemlinsky disse che \"sarebbe arrivato il suo momento\", cio\u00e8 dopo la sua morte. Una frase che ricorda quel \"Il mio tempo verr\u00e0\" di Gustav Mahler. Negli anni 20 Zemlinsky formul\u00f2 un credo che rimase sostanzialmente invariato per il resto della sua vita creativa: \"Un grande artista, che possiede tutto il necessario per esprimere gli elementi essenziali, deve rispettare i confini della bellezza anche se li estende molto pi\u00f9 che mai\".\nFra i suoi studenti, oltre ad Alma Mahler e suo cognato Sch\u00f6nberg, il suo allievo pi\u00f9 famoso era Erich Wolfgang Korngold. All'inizio degli anni '20 a Praga fu molto utile a Viktor Ullmann e ad Hanns Eisler. Era il dedicatario della \"Lyric Suite\" di Alban Berg, che contiene citazioni dalla \"Lyric Symphony\" di Zemlinsky, probabilmente la sua opera pi\u00f9 famosa.\nAd oggi \u00e8 conosciuto principalmente per essere stato l'insegnante ed il cognato di Sch\u00f6nberg. Ha fatto conoscere al mondo le meraviglie di Erich Korngold. Ha composto quattro ottimi quartetti d'archi che rispecchiano i quattro quartetti di Sch\u00f6nberg in molti modi, ma con la differenza che i quartetti di Zemlinsky non violano mai completamente la tonalit\u00e0. Non and\u00f2 mai oltre la propria tecnica e 100 anni dopo questo potrebbe non essere considerato un peccato cos\u00ec grande. A causa delle pressioni dei nazisti, il quarto quartetto non fu eseguito pubblicamente fino al 1967 dal Quartetto LaSalle, 31 anni dopo la sua stesura. Il Quartetto LaSalle ha anche realizzato il primo ciclo completo per Deutsche Grammophon. I suoi pi\u00f9 grandi risultati sono per\u00f2 da considerare le sue opere liriche. Anche se Zemlinsky inizi\u00f2 in una vena tardo-romantica, sviluppandosi in una espansa e ricca tonalit\u00e0 post-Mahleriana, negli anni 1920 e 1930 adott\u00f2 aspetti della maniera dissonante nello stile neoclassico \"Nuova oggettivit\u00e0\" (Neue Sachlichkeit). Nonostante la sua amicizia e vicinanza personale con Sch\u00f6nberg, non ha mai adottato la dodecafonia, senza per questo che fra i due venisse mai meno l'ammirazione reciproca.\nZemlinsky era soprattutto un uomo di teatro e la sua musica pi\u00f9 importante si trova nelle sue opere. Ha anche scritto alcune importanti opere orchestrali, una buona musica da camera e molti Lieder eccellenti.."}
{"id": "1694754", "revid": "1573940", "url": "https://it.wikipedia.org/wiki?curid=1694754", "title": "S\u0113ngzh\u00e0o", "text": "Fu un monaco buddhista, allievo di Kum\u0101raj\u012bva e traduttore di testi dal sanscrito al cinese.\nConosciamo la sua vita grazie alla \"Biografia di monaci eminenti\" (cin. \"G\u0101os\u0113ng zhu\u00e0n\", \u9ad8\u50e7\u50b3, giapp. \"K\u014ds\u014d den\", T.D. 2059, 50.330a-333a), composto in 14 fascicoli da Hu\u00ecji\u01ceo (\u6167\u768e, 497-554) nel 519. Secondo tale fonte, S\u0113ngzh\u00e0o nacque a Jingzhao dove studi\u00f2 gli autori classici daoisti, i particolar modo Zhu\u0101ng Z\u01d0 (\u838a\u5b50) e L\u01ceoz\u01d0 (\u8001\u5b50). Ma dopo aver letto il \"Vimalak\u012brti Nirde\u015ba s\u016btra\" (L'insegnamento di Vimalak\u012brti, \u7dad\u6469\u7d93 \"W\u00e9im\u00f3 j\u012bng\", conservato nel \"J\u012bngj\u00edb\u00f9\") divenne dapprima uno studioso e poi un monaco buddhista.\nGiunto a Chang'an divenne discepolo di Kum\u0101raj\u012bva collaborando attivamente alla traduzione dei testi buddhisti dal sanscrito al cinese, arrivando a ricoprire il ruolo di capo dei discepoli del maestro indiano.\nS\u0113ngzh\u00e0o non si limit\u00f2 alla traduzione, ma fu lui stesso autore di quattro importanti trattati successivamente raccolti nello \"Zh\u00e0ol\u00f9n\" (\u8087\u8ad6, giapp. \"Ch\u014dron\", Trattati di Sengzhao; T.D. 1858, 45.150c-161b), un approfondimento delle dottrine madhyamaka alla luce delle intuizioni daoiste.\nFu autore anche delle introduzioni al \"Vimalak\u012brti Nirde\u015ba s\u016btra\" e al \"D\u012brgh\u0101gama\" (\u9577\u963f\u542b\u7d93, \"Ch\u00e1ng \u0101h\u00e1n j\u012bng\", conservato nello \"\u0100h\u00e1nb\u00f9\").\nSecondo il \"G\u0101os\u0113ng zhu\u00e0n\" mor\u00ec a trent'anni a Chang-an, ma alcune cronache pi\u00f9 tarde indicano che potrebbe essere stato giustiziato . S\u0113ngzh\u00e0o \u00e8 tradizionalmente considerato il fondatore della scuola S\u0101nl\u00f9n (\u4e09\u8ad6\u5b97, \"S\u0101nl\u00f9n z\u014dng\") che si svilupp\u00f2 nello stesso periodo, ma \u00e8 attestato che egli non ebbe discepoli diretti."}
{"id": "1694766", "revid": "116944", "url": "https://it.wikipedia.org/wiki?curid=1694766", "title": "Romandola-Madonna del Ponte", "text": "Romandola-Madonna del Ponte, \u00e8 una frazione di Campagna in provincia di Salerno.\nGeografia fisica.\nSi sviluppa a 176 metri di altitudine, fra la gola del fiume Tenza, il Torrente San Marco, suo affluente e la zona collinare di Puglietta e Serradarce. \u00c8 attraversata dalla Strada statale 91 della Valle del Sele, dalla SP 106 e dalla SP 153. Conta 246 abitanti secondo il censimento del 2001. - Google Maps-Posizione esatta della Chiesa\nStoria.\nAnche se in epoca longobarda esistevano due chiese (S.Vincenzo, citato in un documento dell'815 e San Nicola) e attraversata dalla \"via Antiquae\" essenzialmente ha una storia recente. Chiamata comunemente Quadrivio Alto dagli abitanti, si \u00e8 sviluppata in quanto snodo stradale per Puglietta, Serradarce e la localit\u00e0 Folcata. A seguito del terremoto dell'Irpinia del 1980 si \u00e8 ulteriormente ampliata impegnando l'amministrazione comunale a edificare un istituto comprensivo scolastico nella localit\u00e0 Vallegrini, con cui \u00e8 un tutt'uno.\nMonumenti e luoghi d'interesse.\nDue sono i siti di interesse storico:\nEconomia.\nLa principale risorsa \u00e8 la coltivazione e la produzione dell'olio di oliva Colline Salernitane (DOP)."}
{"id": "1694773", "revid": "62004", "url": "https://it.wikipedia.org/wiki?curid=1694773", "title": "Team LPR", "text": "Il Team LPR era una squadra maschile svizzera di ciclismo su strada, attiva dal 2004 al 2007. Dal 2005 al 2007 ebbe licenza di UCI Professional Continental Team.\nStoria.\nLa squadra venne fondata nel 2004 come Team LPR-Piacenza Management su idea di Omar Piscina, coadiuvato dai direttori sportivi Claudio Cozzi e Orlando Maini, e grazie alla sponsorizzazione dell'azienda piacentina di impianti frenanti LPR Brakes. Inserita nella seconda categoria dei gruppi professionistici (GSII), era composta da tredici corridori e capitanata dal trentottenne Dmitrij Kony\u0161ev, vincitore durante quel 2004 di due corse.\nNel 2005 e nel 2006, con la nascita del sistema ProTour, la squadra venne registrata in Svizzera, nel Canton Ticino, e assunse licenza di team Professional Continental (seconda divisione). Nel 2005 la squadra ottenne ben diciotto vittorie, soprattutto con il velocista Danilo Napolitano, capace di imporsi in sette gare dell'Europe Tour; nel 2006 i trionfi furono meno numerosi, fece comunque notizia il successo in solitaria di Daniele Contrini nella tappa di Einsiedeln al Tour de Suisse, valido per il ProTour.\nAlla fine del 2006 il Team LPR si fuse con la formazione bresciana 3C Casalinghi Jet-Androni Giocattoli, passando per il 2007, sempre come squadra Professional Continental, sotto la direzione di Silvana Induni, supportata nella direzione tecnica da Davide Boifava e Mario Manzoni, entrambi arrivati dalla 3C Casalinghi Jet, ed Enrico Paolini; Piscina, Cozzi e Maini si trasferirono alla formazione italo-russa Tinkoff Credit Systems. Anche otto dei corridori in rosa giunsero dalla 3C Casalinghi Jet, mentre solo cinque furono i confermati dal Team LPR, a completare un organico di venti atleti. In stagione Luca Solari vinse il Grand Prix Pino Cerami e Borut Bo\u017ei\u010d il Tour de Wallonie; nonostante gli investimenti la squadra non venne per\u00f2 invitata al Giro d'Italia.\nAl termine del 2007 la squadra cess\u00f2 l'attivit\u00e0, confluendo nella Tenax-Menikini di Fabio Bordonali e andando a formare la LPR Brakes-Ballan grazie allo stesso sponsor LPR."}
{"id": "1694776", "revid": "1988059", "url": "https://it.wikipedia.org/wiki?curid=1694776", "title": "Guido Barbujani", "text": "Durante la sua carriera accademica, ha lavorato alla Stony Brook University (Stato di New York), alle Universit\u00e0 di Padova e Bologna, e dal 1996 \u00e8 professore ordinario di genetica all'Universit\u00e0 di Ferrara.\nDal 2011 al 2014 \u00e8 stato presidente dell'Associazione Genetica Italiana.\nStudi.\nDopo essersi laureato con lode in Scienze Biologiche nel 1978 presso l'Universit\u00e0 di Ferrara, Guido Barbujani si \u00e8 specializzato in genetica delle popolazioni, concentrandosi su numerosi aspetti della diversit\u00e0 della genetica umana e della biologia evoluzionistica. In collaborazione con Robert R. Sokal, \u00e8 stato fra i primi a sviluppare i metodi statistici per confrontare dati genetici e linguistici, e per ricostruire cos\u00ec la storia evolutiva delle popolazioni umane. Le sue analisi della variabilit\u00e0 genetica in Europa sono fra i principali elementi a favore del modello di \"diffusione demica neolitica\" proposto per primo da Luca Cavalli-Sforza, secondo cui l'agricoltura si \u00e8 diffusa in Europa soprattutto grazie all'immigrazione di agricoltori neolitici provenienti dal sudest.\nDue importanti conseguenze di questi risultati sono: (1) che la maggior parte degli antenati degli attuali europei non si trovavano in Europa, ma nel vicino Oriente, fino all'epoca neolitica; e (2) che i primi agricoltori, nel corso della loro espansione verso ovest e verso nord, hanno portato con s\u00e9 le loro tecnologie, i loro geni, e forse anche le loro lingue.\nAutore di quattro romanzi e tre saggi scientifici, uno dei quali in collaborazione con Pietro Cheli, nei suoi studi Barbujani si \u00e8 anche occupato di DNA antico, nell'uomo di Cro-Magnon, negli Etruschi e nei Sardi dell'et\u00e0 nuragica. Attraverso lo studio del DNA e di come le differenze genetiche sono distribuite fra popolazioni umane, \u00e8 arrivato a dimostrare come il concetto tradizionale di razza non rappresenti una descrizione soddisfacente della diversit\u00e0 umana. Al contrario, sembra che ogni gene o gruppo di geni presenti una diversa distribuzione, il che spiega come mai non si sia mai raggiunto un accordo fra i diversi cataloghi razziali proposti a partire dal Settecento.\nGuido Barbujani \u00e8 membro dell'\"ALFRED (\"Allele FREquency Database\") Advisory Board\", nominato dalla National Science Foundation (USA), \u00e8 \"faculty member\" della \"European School of Medical Genetics\", e \"associate editor\" delle riviste \"BMC Genetics\" e \"Human Heredity\".\nRiconoscimenti.\nNel 2007 con il saggio \"L'invenzione delle razze\" vince il quinto Premio letterario Merck Serono, premio dedicato a saggi e romanzi, pubblicati in italiano, che sviluppino un confronto ed un intreccio tra scienza e letteratura, con l'obiettivo di stimolare un interesse per la cultura scientifica rendendo accessibile anche ai meno esperti.\nNel 2014 vince il Premio Napoli con la motivazione: \"Genetista di fama internazionale, Guido Barbujani si \u00e8 segnalato per la sua opera di divulgazione scientifica, che ha avuto come oggetti privilegiati l'evoluzione umana e il tema delle \u2018razze\u2019; nonch\u00e9 per la sua produzione narrativa, tra fiction, autobiografia e documento. Per entrambe le vie, ha fornito al dibattito culturale utili antidoti a pericolose tendenze ideologizzanti e pseudo-scientifiche. La sua prosa, limpida ed efficace, e il senso innato della narrazione, ne fanno una figura singolare nello scenario italiano dove, a dispetto di Galilei, la qualit\u00e0 media della divulgazione scientifica appare oggi modesta.\"\nNel 2017 viene nominato socio onorario del CICAP."}
{"id": "1694779", "revid": "287204", "url": "https://it.wikipedia.org/wiki?curid=1694779", "title": "Mx0", "text": ""}
{"id": "1694785", "revid": "765341", "url": "https://it.wikipedia.org/wiki?curid=1694785", "title": "Puglietta", "text": "Puglietta \u00e8 una frazione di Campagna in provincia di Salerno. Ha una popolazione di 860 abitanti secondo il censimento del 2001.\nGeografia fisica.\nLa frazione \u00e8 situata ad est del capoluogo, a 352 metri sul livello del mare; e l'abitato si snoda lungo la SP 153 e la SP 253. Da Campagna dista circa 8\u00a0km, 5 da Quadrivio, circa 10 da Eboli e le localit\u00e0 campagnesi pi\u00f9 vicine sono Romandola-Madonna del Ponte, Serradarce, Camaldoli, San Zaccaria ed Oppidi-Varano.\nStoria.\nSorta lungo la normanna \"via Antiquae\", probabilmente in epoca medievale. In un documento del 1170 viene citata la chiesa di S. Maria di \"Pulea\", termine che indica una \"selva cedua\" e successivamente in un documento del 1286 viene usato il termine \"Pullecta\". Vi sorgeva anche una locale dogana del dazio.\nNel cinquecento, Marco Fileta Filiuli, letterato e antiquario, rinvenne un cippo romano riportante la seguente dicitura: \"NAIVS SVCCESSVS AUGUSTALIS NUCERIAE MARCIAE MERVAE CONIVGI ET SIBI CUM QVA VIXIT A.L III\". Venne posta sul \"Ponte di Piazza Guerriero\" a Campagna.\nMonumenti e luoghi d'interesse.\nLa frazione sorge alle pendici dei Monti Picentini e del parco regionale omonimo, ed \u00e8 circondata da un'area forestale di olivi.\nPercorrendo una mulattiera attraverso le localit\u00e0 \"Arenola\", \"Valledacera\" e \"Lauropiano\" \u00e8 raggiungibile l'Eremo di San Michele di Montenero, piccolo cenobio benedettino contenuto nel cavo di un'altissima rupe posto a circa 1000 metri di altezza, sul versante occidentale del Monte Nero, nella catena dei Monti Picentini. Domina tutta la valle sottostante del Trigento ed \u00e8 raggiungibile anche dalla localit\u00e0 Avigliano attraverso un sentiero.\nNei pressi dell'abitato sono ancora visibili tre casematte fatte costruire da Giuseppe Bonaparte nel 1807.\nI principali luoghi d'interesse del paese sono la Chiesa e le colline con gli uliveti.\nNei pressi dell\u2019attuale Chiesa di San Nicola da Tolentino esisteva una cappella di antico patronato privato. Dal 1943, l\u2019allora Vescovo mons. Palatucci sent\u00ec la necessit\u00e0 di costruire una Chiesa che venisse incontro alle necessit\u00e0 spirituali dei suoi abitanti. L\u2019erezione della parrocchia avvenne l\u201911 febbraio del 1958, ma la nuova Chiesa venne inaugurata nel 1963 da mons. Jolando Nuzzi. La chiesa, fortemente danneggiata dal terremoto del 1980, \u00e8 stata di recente ristrutturata, per fortuna non sono andate perdute le belle pitture, opera dei campagnese Nino Aiello e Vito Acone, che ornano l\u2019interno.\nEconomia.\nLa principale risorsa \u00e8 la coltivazione e la produzione dell'olio di oliva Colline Salernitane (DOP)."}
{"id": "1694788", "revid": "729019", "url": "https://it.wikipedia.org/wiki?curid=1694788", "title": "Rivolta ebraica contro Gallo", "text": "La rivolta ebraica contro Gallo (351-352) fu una sollevazione degli Ebrei di Palestina contro il dominio dei Romani: il cesare d'Oriente dell'Impero romano Costanzo Gallo, cugino e cognato dell'imperatore Costanzo II, fece reprimere brutalmente tale rivolta dal proprio generale Ursicino.\nOppressione degli Ebrei sotto Costanzo II.\nL'imperatore Costanzo II, come il padre Costantino I prima di lui, predilesse la religione cristiana, favorendola rispetto a tutte le altre, Ebraismo compreso; a differenza del padre, per\u00f2, permise ai cristiani di mettere in atto delle persecuzioni contro i pagani e gli Ebrei. Il clero cristiano ag\u00ec in maniera intollerante verso i non-cristiani, utilizzando come \u00abbraccio armato\u00bb gruppi di fanatici che attaccavano e distruggevano sinagoghe e templi.\nAlla fine, gli Ebrei decisero di reagire: al proselitismo cristiano contrapposero il proselitismo ebraico e l'intolleranza verso gli apostati; nelle sinagoghe furono predicati infuocati sermoni contro gli \"Edomiti\", indirizzati in realt\u00e0 contro quei Romani che, dopo aver sottratto agli Ebrei la loro indipendenza politica, stavano reprimendo ora la loro religione. La strada imboccata non poteva portare che ad una insurrezione.\nRivolta.\nCostanzo II, impegnato in Oriente in una campagna contro i Sasanidi, dovette tornare ad Occidente per contrastare l'usurpazione di Magnenzio, che aveva assassinato il fratello e collega di Costanzo, Costante I (350): decise allora di nominare il proprio cugino Gallo cesare d'Oriente, il 15 marzo 351 a Sirmio; Gallo giunse ad Antiochia, sua capitale, il 7 maggio.\nDurante il periodo tra il passaggio di Costanzo II in Occidente e l'arrivo di Gallo in Oriente, oppure immediatamente dopo l'arrivo del Cesare ad Antiochia, avvenne una sollevazione degli Ebrei in Palestina.\nLa ribellione era guidata da Isacco di Diocesarea (anche detto Isacco di Seffori), il quale era coadiuvato da un certo Patrizio, anche noto col titolo messianico di Natrona, ed ebbe il suo epicentro nella citt\u00e0 di Diocesarea (Seffori), inizi\u00f2 con l'assalto notturno alla guarnigione romana, che venne distrutta, e che permise agli Ebrei di procurarsi le armi necessarie; in seguito uccisero gli abitanti di etnicit\u00e0 diversa, come gli Elleni e i Samaritani.\nGallo invi\u00f2 allora (351 o 352) il suo \"magister equitum\" Ursicino a sedare la rivolta nel sangue. Tiberiade e Diospoli, due delle citt\u00e0 cadute in mano ai rivoltosi, furono semidistrutte, Diocesarea fu rasa al suolo; Ursicino ordin\u00f2 pure che venissero uccise molte migliaia di rivoltosi, anche quelli tanto giovani da non essere un pericolo. Un \"midrash\" suggerisce che Patrizio sia stato ucciso in battaglia.\nAlcune delle conseguenze di questa guerra furono l'occupazione della Galilea con una guarnigione permanente e l'indebolimento della cultura ebraica in Palestina dovuto alla distruzione dei centri di studio del Talmud."}
{"id": "1694790", "revid": "116944", "url": "https://it.wikipedia.org/wiki?curid=1694790", "title": "Serradarce", "text": "Serradarce \u00e8 una frazione di Campagna in provincia di Salerno.\nGeografia fisica.\nSituata a 380 metri sul livello del mare, in zona collinosa alle pendici dei monti Picentini fre il vallone del fiume Acerra e la collina Sierro della croce, lungo la Strada statale 91 della Valle del Sele; ha 447 abitanti (censimento del 2001).\nStoria.\nAnche se nelle vicinanze sono stati rinvenuti numerosi reperti funerari di scarsa fattura, presumibilmente dell'et\u00e0 del bronzo, Serradarce \u00e8 di origine recente. Chiamata Serra d'Arce in documenti ottocenteschi, deve il suo sviluppo urbanistico alla costruzione della \"via del grano\". L'abitato cresce a seguito della costruzione della chiesa di Santa Maria del Buon Consiglio nel 1852 e dell'annessa casa canonica ove nel 1870 viene istituita una scuola di lingua italiana e latina. Agli inizi del novecento vengono aperti un ufficio di stato civile, un ufficio postale ed una scuola elementare. Tutte queste attivit\u00e0 e la stazione ferroviaria di Tuoro-Serradarce (ferrovia Salerno-Potenza) ne incrementano lo sviluppo. A seguito della costruzione della Salerno-Reggio Calabria, e nel 1960 della soppressione della stazione ferroviaria, ha perso tutti i vantaggi ed \u00e8 caduta in declino.\nMonumenti e luoghi d'interesse.\nUnico edificio storico \u00e8 la chiesa vecchia di Santa Maria del Buon Consiglio posta lungo la via che conduce alla localit\u00e0 Basso dell'Olmo. Edificata nel 1852 per volere di una famiglia nobile del luogo, ha una forma rettangolare con una sola navata.\nDi interesse storico \u00e8 una fontana pubblica posta vicino alla vecchia chiesa, risalente al 1929 e utilizzata in passato come lavatoio pubblico.\nSociet\u00e0.\nReligione.\nIl culto del Glorioso Alberto \u00e8 un fenomeno religioso extra-canonico, iniziato negli anni cinquanta del Novecento, frutto di un'elaborazione \"interamente [...] folclorica\".\nDal 1950 patrona della frazione \u00e8 Maria Santissima Immacolata, la cui statua \u00e8 venerata nella Chiesa Parrocchiale. La festa si svolge il 7 e l'8 Dicembre, con le Sante Messe e una solenne processione. \nDi particolare rilievo e pregio estetico \u00e8 l'effigie della patrona, l'Immacolata, di cui non si conosce l'autore o la scuola di creazione, risultando tuttavia per analogie e confronti con altre madonne, di origine settecentesca. La statua, dall'aspetto solenne e austero, si presenta vestita con abiti intarsiati e finemente ricamati in oro e perline, ed avvolta da un lungo mantello celeste anch'esso riccamente decorato con stelle ottenute dalla tessitura di fili in oro. Le caratteristiche della santa, richiamano diversi episodi della storia cristiana, in particolare come scritto nella Genesi, l'episodio di \"Maria che schiaccia il serpente\". \nEconomia.\nLa principale risorsa \u00e8 la coltivazione e la produzione dell'olio di oliva Colline Salernitane (DOP)."}
{"id": "1694793", "revid": "167080", "url": "https://it.wikipedia.org/wiki?curid=1694793", "title": "Simposio e pratiche simposiali", "text": ""}
{"id": "1694796", "revid": "116944", "url": "https://it.wikipedia.org/wiki?curid=1694796", "title": "Santa Maria La Nova", "text": "Santa Maria La Nova \u00e8 una frazione di Campagna in provincia di Salerno. Ha una popolazione di 440 abitanti secondo il censimento del 2001; calcolando l'agglomerato urbano con la localit\u00e0 Sant'Andrea di Eboli, la popolazione \u00e8 di 600 abitanti circa.\nGeografia fisica.\nPosta alle pendici del Monte Ripalta lungo la SP 233 a 255 m, confina a ovest con la localit\u00e0 \"Sant'Andrea\" del comune di Eboli (da cui \u00e8 separata dal torrente Ausella), a est dalla localit\u00e0 \"Sant'Angelo\" e a sud dalla localit\u00e0 \"Ponte Barbieri\".\nStoria.\nPrende nome dall'omonima abbazia ivi presente. Secondo storici locali, sorto nel 500 come Casale San Silvestro, quale luogo di origine di sant'Antonino abate. Acquisisce successivamente l'attuale denominazione vista l'importanza dell'abbazia.\nCome si evince da documenti storici del 1164, la localit\u00e0, in epoca longobarda, era attraversata dalla \"strada campanina\", collegamento fra Eboli e Campagna, e presentava il castello \"de Pancia\" con la chiesa di Sant'Agata, entrambi gi\u00e0 ruderi. In localit\u00e0 Calli, nel XIII secolo sorse la chiesa di Santa Maria de Strata e nel XIV secolo divenne monastero benedettino. Per motivi imprecisati, nel secolo successivo venne totalmente abbandonato e oggi non rimangono neppure i ruderi. In una grotta del monte Sant'Eramo-Ripalta, era stato costruito l'eremo di San Giacomo degli Eremiti (documentato nel 1192). A seguito di una disputa interna ai monaci, alcuni lasciarono il cenobio e fondarono, sempre in localit\u00e0 Calli, nel 1220, l'attuale chiesa di Santa Maria La Nova (definita \"Nova\" per distinguerla dall'omonima non molto distante). L'attuale abitato si \u00e8 formato intorno ad essa; urbanisticamente, anche a seguito del terremoto dell'Irpinia del 1980 si \u00e8 sviluppato tanto da unirsi alla contrada Santa Lucia (nella toponomastica ora \u00e8 una strada) e alla localit\u00e0 Sant'Andrea del comune di Eboli.\nVi soggiorn\u00f2 San Francesco di Paola il 24 febbraio 1483, ospite dell'abate commendatario Luigi Guerriero, durante il suo storico viaggio per la Francia per non fare pi\u00f9 ritorno nel regno di Napoli..\nEconomia.\nLa principale risorsa \u00e8 la coltivazione e la produzione dell'olio di oliva Colline Salernitane (DOP)."}
{"id": "1694804", "revid": "830939", "url": "https://it.wikipedia.org/wiki?curid=1694804", "title": "Joseph Wedderburn", "text": "Algebrista influente, ha insegnato all'Universit\u00e0 di Princeton per la maggior parte della sua carriera. Ha dimostrato che ogni corpo finito \u00e8 un campo, e parte del teorema di Artin-Wedderburn, relativo alle algebre semplici. Ha anche contribuito alla teoria dei gruppi e all'algebra delle matrici.\nBiografia.\nWedderburn proviene da una famiglia di ministri del culto: suo padre Alexander Stormonth Maclagen Wedderburn, oltre ad essere un medico, era anche parroco di Kinfauns, mentre il nonno di suo padre \u00e8 stato ministro del culto a Blair Atholl. Sua madre era Anne Ogilvie, proveniente da una famiglia di avvocati; il padre di Anne \u00e8 egli stesso avvocato a Dundee. Anne e Alexander Wedderburn hanno una famiglia numerosa: Joseph \u00e8 infatti il decimo di 14 figli, otto maschi e sei femmine.\nJoseph viene educato a Forfar, a nord di Dundee e, dai cinque ai tredici anni, frequenta l'Accademia di Forfar; nei tre anni successivi frequenta il College George Watson, scuola indipendente di Edimburgo, completando gli studi nel 1898. Vince una borsa di studio per l'Universit\u00e0 di Edimburgo, che frequenta dall'et\u00e0 di 16 anni e mezzo; qui, oltre a studiare matematica, tra il 1902 e il 1903 lavora come assistente presso il laboratorio di fisica.\nInizia la sua ricerca matematica prima ancora di essersi laureato: il suo primo articolo, \"On the Isoclinal Lines of a Differential Equation of the first order\" (\"Sulle linee isocline di una equazione differenziale del primo ordine\"), viene pubblicato nei \"Proceedings of The Royal Society of Edinburgh\" nel 1903. Altri due articoli, riguardanti le funzioni scalari di un vettore e un'applicazione dei quaternioni alle equazioni differenziali, compaiono nello stesso anno tra le pubblicazioni della Royal Society di Edimburgo.\nNel 1903 consegue, all'Universit\u00e0 di Edimburgo, la laurea di secondo grado in Matematica con il massimo dei voti.\nNegli anni seguenti Wedderburn segue all'Universit\u00e0 di Lipsia nella sessione 1903-1904 alcuni studi di perfezionamento post laurea. Trascorre il semestre estivo 1904 all'Universit\u00e0 di Berlino. L'interesse di Wedderburn \u00e8 ormai rivolto all'algebra e il suo viaggio in Germania gli permette di interagire con Frobenius e Issai Schur. Vinta poi una borsa di studio della Carnegie Corporation, nel 1904-1905 si stabilisce all'Universit\u00e0 di Chicago, dove ha l'occasione di lavorare con Oswald Veblen. Qui approfondisce ancora il suo grande interesse per l'algebra, lavorando con Oswald Veblen, Eliakim Moore e Leonard Dickson (che diventer\u00e0 il pi\u00f9 grande algebrista americano dei suoi tempi). Con quest'ultimo Wedderburn collabora alla determinazione dei corpi finiti, considerato un problema importante.\nRitornato in Scozia nel 1905, Wedderburn lavora per altri 4 anni all'Universit\u00e0 di Edimburgo, facendo da assistente a George Chrystal, che segue il suo dottorato; la relativa tesi, \"On Hypercomplex Numbers\" (\"Sui numeri ipercomplessi\") sar\u00e0 premiata nel 1908. Dal 1906 al 1908, Wedderburn opera come editor dei \"Proceedings of the Edinburgh Mathematical Society\".\nNel 1909 Wedderburn ritorna negli Stati Uniti in seguito alla sua nomina di Precettore di Matematica all'Universit\u00e0 di Princeton, dove torna in contatto con Oswald Veblen. I cinque anni successivi sono ricchi di soddisfazione e di gioia per Wedderburn. I suoi colleghi Precettori lo descrivono cos\u00ec:\nI cinque anni per\u00f2 si concludono con lo scoppio della prima guerra mondiale. Wedderburn si arruola subito come volontario nell'esercito britannico, da privato: tra i suoi colleghi, \u00e8 il primo ad arruolarsi come volontario, e il suo sar\u00e0 il servizio pi\u00f9 lungo. Inviato in Francia tra il gennaio 1918 e il marzo 1919 e nell'esercito mette a frutto la sua abilit\u00e0 scientifica. Inviato in Francia come capitano del 4\u00ba Battaglione per la Rilevazione del Terreno, inventa un'attrezzatura per rilevare e misurare la distanza del suono, localizzando cos\u00ec la posizione dell'artiglieria nemica.\nUna volta tornato a Princeton, riprende il posto di precettore in matematica, ma subito dopo, nel 1920, viene promosso a professore assistente. Nel 1921 ottiene la nomina a professore associato. Dal 1912 al 1928 cura come editore gli \"Annals of Mathematics\".\nVerso la fine di questo periodo Wedderburn inizia a soffrire di un leggero esaurimento nervoso, che si tramuta successivamente in forte depressione, portandolo ad isolarsi dal resto del mondo. Interrompe i rapporti con tutti, e sebbene lui riconosca che il suo problema scaturisca dalla profonda solitudine, non ristabilisce i contatti neppure con gli amici di un tempo. Nel 1945 Princeton gli concede il pensionamento anticipato per motivi di salute, e da quel momento in poi il suo isolamento \u00e8 quasi totale. Sebbene la sua morte sia stata registrata il 9 ottobre 1948, probabilmente egli muore qualche giorno prima. Le persone addette alla pulizia e alla custodia della casa lo trovano nel giorno sopraindicato, ma l'autopsia medica stabilisce che \u00e8 morto di infarto diversi giorni prima.\nParshall scrive:\nOpere.\nWedderburn ha dato importanti contributi all'algebra, alla teoria degli anelli e delle matrici. I suoi migliori risultati in matematica, di cui abbiamo riferito prima, sono sicuramente antecedenti la guerra. Produce in tutto circa 40 fra libri ed articoli, prevalentemente sugli anelli e sulle matrici.\nNel 1905, Wedderburn pubblica un articolo che include tre dimostrazioni di un teorema che afferma la non esistenza di un corpo finito. Le tre dimostrazioni fanno uso dell'interazione tra il gruppo additivo di un corpo finita e il gruppo moltiplicativo A* = A \u2013 {0}. Nel 1983 Parshall sottolinea che la prima di queste tre dimostrazioni contiene una lacuna che al tempo non era stata notata. Nel frattempo, anche Dickson, il collega di Wedderburn di Chicago, sviluppa una dimostrazione di questo risultato ma, credendo che quella di Wedderburn fosse corretta, riconosce al collega la priorit\u00e0 della scoperta. Dickson, per\u00f2, riferisce che Wedderburn costruisce la sua seconda e terza dimostrazione solo dopo aver visto la sua; \nDa un corollario di questo teorema si ottiene la struttura completa di tutte le geometrie proiettive finite. Nel loro articolo \"Non-Desarguesian and Non-Pascalian Geometries\" (\"Geometrie non-desarguesiane e non-pascaliane\"), in \"Transactions of the American Mathematical Society\" del 1907, Wedderburn e Veblen dimostrano che in queste geometrie, il teorema di Pascal \u00e8 la conseguenza del teorema di Desargues. Riescono a dimostrare tale teoria, costruendo geometrie proiettive finite che non sono n\u00e9 \"desarguesiane\" n\u00e9 \"pascaliane\". (La terminologia \u00e8 dovuta a Hilbert).\nL'articolo pi\u00f9 conosciuto di Wedderburn \u00e8 la sua tesi di dottorato, pubblicata nel 1907 in \"Proceedings of the London Mathematical Society\", che riguarda i numeri ipercomplessi: questo articolo fornisce la completa classificazione delle algebre semplici e delle algebre semisemplici. Dimostra, inoltre, che ogni algebra semisemplice pu\u00f2 essere costruita come una somma diretta di algebre semplici e che ogni algebra semplice \u00e8 isomorfa a un'algebra matriciale per qualche anello di divisione. Il teorema di Artin-Wedderburn generalizza questo risultato.\nIl suo libro pi\u00f9 famoso \u00e8 \"Lectures on Matrices\" (\"Lezioni sulle matrici\") (1934), di cui Nathan Jacobson, uno dei pochi studenti portati al dottorato da Wedderburn, cos\u00ec esprime il suo apprezzamento (citato in Taylor nel 1949):\nRobert Hooke (1984) cos\u00ec commenta il suo insegnamento:\nTra gli onori che Wedderburn riceve durante la sua vita sono da includere la MacDougall-Brisbane Gold Medal, conferitagli dalla Royal Society di Edimburgo nel 1921, e l'ammissione alla Royal Society di Londra nel 1933."}
{"id": "1694810", "revid": "116944", "url": "https://it.wikipedia.org/wiki?curid=1694810", "title": "Mattinelle", "text": "Mattinelle \u00e8 una frazione di Campagna in provincia di Salerno.\nGeografia fisica.\n\u00c8 situata in zona semi pianeggiante, fra le localit\u00e0 Pezzarotonda, San Paolo e Ponte Barbieri, Galdo e la localit\u00e0 Casarsa del Comune di Eboli. \u00c8 attraversata da nord a sud dalla SP 234 che collega la Strada statale 91 della Valle del Sele, in localit\u00e0 Pezzarotonda, con la Strada statale 19 delle Calabrie, in localit\u00e0 San Paolo.\nStoria.\nL'abitato \u00e8 come case sparse presumibilmente alla fine del 1800 ; ha avuto un incremento abitativo a seguito del terremoto dell'Irpinia del 1980. Con l'aumento della popolazione \u00e8 stata costruita una scuola materna e una piccola chiesa con attigua una piazzetta.\nMonumenti e luoghi d'interesse.\nNon presenta alcun luogo di interesse storico. Antiche fattorie presenti nelle vicinanze sono state demolite a seguito del terremoto dell'Irpinia.\nEconomia.\nLe principali risorse sono la coltivazione e la produzione dell'olio di oliva Colline Salernitane (DOP) e l'allevamento bovino."}
{"id": "1694812", "revid": "834", "url": "https://it.wikipedia.org/wiki?curid=1694812", "title": "Propellerhead", "text": ""}
{"id": "1694814", "revid": "56620", "url": "https://it.wikipedia.org/wiki?curid=1694814", "title": "Perrazze", "text": ""}
{"id": "1694815", "revid": "1543377", "url": "https://it.wikipedia.org/wiki?curid=1694815", "title": "Mtoni", "text": "Mtoni \u00e8 una delle circoscrizioni (\"ward\") in cui \u00e8 suddivisa Dar es Salaam. Appartiene al distretto di Temeke. Si trova nella parte meridionale della citt\u00e0, nella zona del porto, sull'estuario di un canale naturale anch'esso chiamato Mtoni. Le sponde del canale sono paludose e ricche di mangrovie.\nMtoni \u00e8 una delle aree pi\u00f9 povere di Dar es Salaam, e il suo territorio ospita un'enorme discarica, in cui convergono rifiuti civili e industriali da tutta la citt\u00e0. La discarica ha creato danni ambientali di enorme rilievo, inclusi danni genetici ad alcune specie animali e vegetali dell'area, dovuti a residui embriotossiche prodotti dagli stabilimenti tessili della zona."}
{"id": "1694818", "revid": "6923", "url": "https://it.wikipedia.org/wiki?curid=1694818", "title": "Gran Premio del Giappone MotoGP 2007", "text": ""}
{"id": "1694823", "revid": "1318658", "url": "https://it.wikipedia.org/wiki?curid=1694823", "title": "X40", "text": ""}
{"id": "1694826", "revid": "1318658", "url": "https://it.wikipedia.org/wiki?curid=1694826", "title": "X41", "text": ""}
{"id": "1694830", "revid": "1718925", "url": "https://it.wikipedia.org/wiki?curid=1694830", "title": "X45", "text": ""}
{"id": "1694832", "revid": "1318658", "url": "https://it.wikipedia.org/wiki?curid=1694832", "title": "X46", "text": ""}
{"id": "1694834", "revid": "1318658", "url": "https://it.wikipedia.org/wiki?curid=1694834", "title": "X48", "text": ""}
{"id": "1694835", "revid": "123367", "url": "https://it.wikipedia.org/wiki?curid=1694835", "title": "Anslinger", "text": ""}
{"id": "1694837", "revid": "1318658", "url": "https://it.wikipedia.org/wiki?curid=1694837", "title": "X49", "text": ""}
{"id": "1694840", "revid": "104458", "url": "https://it.wikipedia.org/wiki?curid=1694840", "title": "Ed Podivinsky", "text": "Discesista in attivit\u00e0 negli anni 1990, succedette ai connazionali Steve Podborski e Ken Read alla guida della nazionale canadese della velocit\u00e0. In carriera riusc\u00ec a ottenere un successo in Coppa del Mondo, nella discesa libera disputata nel 1994 a Saalbach-Hinterglemm in Austria, e a vincere la medaglia di bronzo nella discesa libera in occasione dei XVII Giochi olimpici invernali di , in Norvegia.\nBiografia.\nCarriera sciistica.\nStagioni 1987-1995.\nPodivinsky debutt\u00f2 in campo internazionale ai Mondiali juniores di Hemsedal/S\u00e4len 1987; nella rassegna iridata giovanile di due anni dopo, disputata ad Aleyska, divenne il primo canadese a vincere la medaglia d'oro juniores nella discesa libera. Nel 1991 esord\u00ec ai Campionati mondiali, nella rassegna iridata di Saalbach-Hinterglemm (9\u00ba nella combinata), e ottenne il primo piazzamento di rilievo in Coppa del Mondo: 14\u00ba nella discesa libera di Aspen dell'8 marzo.\nL'anno dopo fu selezionato per partecipare ai XVI Giochi olimpici invernali di , ma un infortunio al ginocchio subito nell'ultimo allenamento poco prima delle gare lo costrinse a rimandare l'esordio olimpico. Ai Mondiali di Morioka 1993 fu 26\u00ba nella discesa libera, ma l'anno dopo ottenne i suoi migliori risultati in carriera: l'unica vittoria (nonch\u00e9 primo podio) in Coppa del Mondo, il 6 gennaio 1994 a Saalbach-Hinterglemm, e la medaglia di bronzo ai XVII Giochi olimpici invernali di , sempre nella discesa libera; in quella sua prima presenza olimpica non complet\u00f2 invece il supergigante e la combinata.\nStagioni 1996-2002.\nAi Mondiali della Sierra Nevada 1996 si classific\u00f2 12\u00ba nella discesa libera e 33\u00ba nel supergigante; l'anno dopo, nella rassegna iridata di Sestriere 1997, nelle medesime specialit\u00e0 si piazz\u00f2 rispettivamente al 10\u00ba e al 34\u00ba posto, mentre ai XVIII Giochi olimpici invernali di fu 5\u00ba nella discesa libera e non complet\u00f2 il supergigante e la combinata. Il 15 gennaio 2000 conquist\u00f2 l'ultimo podio in Coppa del Mondo, a Wengen in discesa libera (3\u00ba).\n16\u00ba nella discesa libera a Sankt Anton am Arlberg 2001, sua ultima presenza iridata, l'anno dopo prese per l'ultima volta il via in Coppa del Mondo, il 2 febbraio a Sankt Moritz in discesa libera (41\u00ba), e partecip\u00f2 alla sua ultima rassegna olimpica: anche a concluse soltanto la prova di discesa libera, al 24\u00ba posto, e non complet\u00f2 il supergigante e la combinata. Si conged\u00f2 dall'attivit\u00e0 agonistica al termine di quella stessa stagione 2001-2002, in polemica con la Federazione sciistica del Canada che accus\u00f2 di scarsa attenzione alle esigenze degli atleti; la sua ultima gara fu la discesa libera dei Campionati canadesi 2002, disputata il 18 marzo a Whistler e chiusa da Podivinsky al 4\u00ba posto.\nAltre attivit\u00e0.\nDopo il ritiro si \u00e8 dedicato alla finanza, divenendo vicepresidente di una branca della Royal Bank of Canada.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera"}
{"id": "1694841", "revid": "1318658", "url": "https://it.wikipedia.org/wiki?curid=1694841", "title": "X51", "text": ""}
{"id": "1694843", "revid": "1318658", "url": "https://it.wikipedia.org/wiki?curid=1694843", "title": "X53", "text": ""}
{"id": "1694844", "revid": "1318658", "url": "https://it.wikipedia.org/wiki?curid=1694844", "title": "X56", "text": ""}
{"id": "1694845", "revid": "110157", "url": "https://it.wikipedia.org/wiki?curid=1694845", "title": "Metacity", "text": "Metacity \u00e8 il window manager usato di default in GNOME fino alla versione 2.32 (in seguito spesso sostituito da Mutter). Lo sviluppo di Metacity \u00e8 nato dall'idea di Havoc Pennington ed \u00e8 distribuito sotto GNU General Public License.\nPrima che Metacity fosse introdotto in GNOME 2.2, GNOME ha usato Enlightenment e Sawfish come window managers. Anche se Metacity \u00e8 sviluppato dal team di GNOME, ed \u00e8 disegnato per integrarsi nel desktop GNOME, non ha bisogno di GNOME per essere eseguito, e lo stesso GNOME non ha bisogno di Metacity, dato che pu\u00f2 usare altri window managers.\nMetacity \u00e8 sviluppato con le GTK+, cosa che lo rende simile a tutte le altre applicazioni GNOME native.\nIntegrazione Desktop.\nNonostante la mancanza di una documentazione appropriata, per Metacity sono stati creati molti temi grafici. Un gran numero di questi temi pu\u00f2 essere scaricato dal sito ufficiale degli artwork GNOME. Il tema pi\u00f9 popolare \u00e8 Clearlooks, che \u00e8 il tema di default in GNOME dalla versione 2.12.\nControversie.\nMetacity, diversamente dai precedenti window managers di GNOME, ha poche opzioni di configurazione, e la sua scelta come window manager di default ha suscitato molte controversie. Coloro che sono in favore di Metacity sostengono che GNOME \u00e8 indirizzato a un pubblico di neofiti, e quindi non ha bisogno di tante opzioni come Sawfish o Enlightenment. Havoc Pennington ha scritto un articolo sul perch\u00e9 abbia creato Metacity cos\u00ec povero di opzioni e semplificato per GNOME.. Coloro invece che sono contro accusano Metacity di aver sacrificato la flessibilit\u00e0 delle applicazioni UNIX a favore della eccessiva semplicit\u00e0. Questo ha fatto s\u00ec che si sviluppassero degli add-ons come Devil's Pie e Brightside."}
{"id": "1694854", "revid": "339392", "url": "https://it.wikipedia.org/wiki?curid=1694854", "title": "J. Walter Thompson Company", "text": ""}
{"id": "1694862", "revid": "1410376", "url": "https://it.wikipedia.org/wiki?curid=1694862", "title": "Verona Baseball Team", "text": "Il Verona Baseball Team nasce nel 1975 a Verona. \u00c8 una delle squadre di baseball della Italian Baseball League 2011 II divisione in franchigia con Godo. Nel 1991 ha disputato la finalissima del Campionato italiano di baseball.\nStoria.\nNel 1991 Verona ha perso 3-0 la \"finale scudetto\" con Parma Baseball; \u00e8 questo il miglior risultato mai ottenuto nella sua storia.\nCronistoria.\nDal 1986 e cio\u00e8 da quando il Campionato italiano di baseball \u00e8 strutturato con i play-off.\nLegenda"}
{"id": "1694873", "revid": "156341", "url": "https://it.wikipedia.org/wiki?curid=1694873", "title": "Mount Wellington", "text": ""}
{"id": "1694874", "revid": "119684831", "url": "https://it.wikipedia.org/wiki?curid=1694874", "title": "Tagliole", "text": "Le Tagliole sono una frazione del comune di Pievepelago, in provincia di Modena; formata da gruppi di case, definite \"Casolari\", con diversi nomi che danno vita ad un piccolo paese.\nGeografia fisica.\nLe Tagliole distano 5\u00a0km dal lago Santo modenese, il paese si trova nella \"Valle delle Tagliole\", in un paesaggio, pieno di boschi, molto caratteristico. La localit\u00e0 \u00e8 attraversata dal Rio delle Tagliole, proveniente da Foce a Giovo e nel quale si immettono numerosi affluenti, emissari dei laghi della zona, quali lago Baccio, lago Torbido, lago Turchino e lago Santo.\nTerritorio.\nIl versante su cui sorge l'abitato delle Tagliole pu\u00f2 essere schematicamente suddiviso in due grandi aree: la separazione tra le due \u00e8 data dalla modesta linea di cresta, disposta in direzione E-W, su cui sorge il nucleo principale (e pi\u00f9 antico) dell'abitato; questo elemento morfologico assume dimensioni molto pi\u00f9 rilevanti procedendo a quote maggiori, in direzione del Monte Nuda, dove produce scarpate di altezza superiore ai 50-60 m.\nLa geologia dell'area risulta essere piuttosto complessa: le aree poste a quote superiori ai 1.500 m, quindi i versanti posti ad est del Monte Nuda, sono occupate dalle Arenarie di Monte Modino; queste arenarie affiorano estesamente anche nella parte bassa del versante, a quote inferiori ai 1.350\u20131.400 m s.l.m. e fino in prossimit\u00e0 del fondovalle del Rio delle Tagliole, a sua volta occupato da affioramenti di brecce argillose. Tra le due\nfasce di arenarie, a quote comprese tra i 1.350-1.500 m s.l.m., si rinviene un complesso assemblaggio di litologie meccanicamente deboli, quali le Argille di Fiumalbo, le Marne di Marmoreto, le Argille del Fosso del C\u00e0.\nPossiamo inoltre reperire estesi affioramenti di Marne di Marmoreto anche nelle aree poste a sud di Fatalcina.\nTutta l'area di studio mostra segni evidenti di fenomeni glaciali o ad essi associati; un fatto inevitabile, viste le quote piuttosto elevate. In particolare, i versanti posti a monte di Fatalcina offrono estesi affioramenti di depositi morenici; la continuit\u00e0 di tali coperture \u00e8 notevole (si noti che erano state chiaramente riconosciute anche nei documenti cartografici precedenti).\nAnche i versanti posti a monte del centro abitato delle Tagliole sono quasi interamente occupati da depositi simili, anche se in parte coinvolti in successivi fenomeni franosi.\nI dissesti di dimensioni maggiori si rinvengono nell'area compresa tra il Fosso dei Molini, il Monte Nuda e C\u00e0 di Matteo; si tratta di una successione di frane in senso stretto, sia attive che quiescenti e di scivolamenti in roccia (capaci di conservare un minimo ordinamento interno) che coinvolgono le litologie pi\u00f9 resistenti.\nI dissesti presenti nei dintorni delle Tagliole, pur se di dimensioni minori, sono in grado di arrecare danni rilevanti agli edifici; si \u00e8 scelto di perimetrare come tali solo le aree che offrono evidenze sicure di riattivazioni (da documenti o da rilevamento). Si noti che esistono segni di probabili dissesti anche a quote elevate a monte del paese, ma le forme osservate potrebbero anche essere di origine glaciale. Gli estesi affioramenti di depositi compatibili con fenomeni glaciali inducono a ritenere consistente anche questa ipotesi, almeno per parte delle superfici in esame.\nMonumenti e luoghi d'interesse.\nTra i luoghi di interesse vi \u00e8 la chiesa dedicata a san Giovanni e sant'Ignazio, risalente al 1613 e ristrutturata a partire dal 1870, con un campanile che domina tutto il paesaggio, oltre all'olmo secolare con a fianco a una piccola cappella.\nIn localit\u00e0 Casa Mordini si trova l'Olmo montano pi\u00f9 vecchio d'Italia di fianco ad un piccolo oratorio dedicato alla Madonna\nEconomia.\n\u00c8 sviluppato il turismo ambientale: \u00e8 presente un sentiero \"Antiche orme\", gestito dal parco del Frignano, un albergo -ristorante, un B&amp;B e un punto vendita alimentari e prodotti del sottobosco.\nIl turista pu\u00f2 partecipare alla sagra paesana che generalmente si svolge nel periodo dal 10 al 13 agosto.\nStoria.\nIl paese \u00e8 stato per alcuni anni sotto il dominio del ducato di Ferrara, come si pu\u00f2 notare in una cartina del 1580."}
{"id": "1694881", "revid": "287204", "url": "https://it.wikipedia.org/wiki?curid=1694881", "title": "Radiometro di Crookes", "text": "Il radiometro di Crookes, conosciuto anche come \"mulino a luce\" o \"motore solare\", consiste in un bulbo di vetro ermetico entro cui \u00e8 stato fatto un vuoto parziale. All'interno c'\u00e8 una girandola montata su di un fuso. Le palette entrano in rotazione quando vengono esposte alla luce e la velocit\u00e0 di rotazione \u00e8 proporzionale all'intensit\u00e0 della sorgente luminosa, permettendo una stima quantitativa dell'intensit\u00e0 della radiazione elettromagnetica. La ragione della rotazione ha causato molti dibattiti scientifici.\nL'apparecchio \u00e8 stato inventato nel 1873 dal chimico William Crookes, come conseguenza di alcune sue ricerche. Eseguendo alcuni esperimenti di chimica molto accurati, mentre stava pesando alcuni campioni in una camera, in cui aveva creato un vuoto parziale per ridurre l'effetto delle correnti d'aria, not\u00f2 che le misure erano disturbate quando la luce del sole colpiva la bilancia. Studiando questo effetto, cre\u00f2 il dispositivo che porta il suo nome. \nDescrizione generale.\nIl radiometro \u00e8 costituito da un bulbo di vetro da cui l'aria \u00e8 stata in gran parte rimossa, per formare un vuoto parziale. All'interno del bulbo, su una sede a basso attrito, c'\u00e8 un rotore con diverse (di solito quattro) piastrine di metallo leggero poste in verticale. Le piastrine sono lucidate a specchio o dipinte di bianco su un lato, e nere sull'altro. Se esposto alla luce del sole, luce artificiale o radiazioni infrarosse (anche il calore di una mano posta vicino pu\u00f2 essere sufficiente), le piastrine cominciano a ruotare senza nessun apparente motore che le spinga, in modo che il nero segua il lucido o bianco che sia. In altre parole \u00e8 come se venisse esercitata una pressione maggiore sulla faccia nera che su quella lucida che \u00e8 esattamente l'opposto di quello che Crookes si aspettava.\nIn realt\u00e0 l'esperimento non prova la pressione di radiazione della luce. Nell'ampolla vi \u00e8 una minima quantit\u00e0 di gas residuo e sono proprio queste poche particelle di gas che rimbalzano sulla faccia nera, la quale essendo pi\u00f9 calda di quella lucida le fa rinculare con maggior forza che sulla faccia lucida. Infatti se viene aumentato il vuoto a valori molto alti le palette si fermano, nonostante siano fortemente illuminate, vedi anche video la pressione della luce. La misura dell'intensit\u00e0 della radiazione avviene quindi in modo indiretto, nel senso che un maggior irraggiamento delle palette riscalda sempre pi\u00f9 il lato nero che quindi respinge con pi\u00f9 energia le molecole del gas, causando una rotazione pi\u00f9 veloce.\nLa \"radiazione\" a cui fa riferimento il nome \u00e8 la radiazione elettromagnetica. Un radiometro di Crookes, coerentemente con il suffisso \"-metro\" presente nel nome, fornisce, infatti, una misura dell'intensit\u00e0 della radiazione elettromagnetica.\nI radiometri si trovano comunemente in vendita in tutto il mondo come curiosi soprammobili per la casa, senza bisogno di batterie: la sola luce basta a far girare le palette; una luce intensa le fa roteare vorticosamente. Si presentano in diverse forme e dimensioni (es. in fotografia) e sono anche usati nei musei della scienza per illustrare la \"pressione di radiazione\" anche se hanno a che fare con essa solo in modo indiretto come visto sopra.\nAltri strumenti basati su un principio costruttivo simile ma pi\u00f9 finemente implementato dimostrano in maniera diretta l'effetto della pressione della luce (vedi ancora il video la pressione della luce parte seconda)."}
{"id": "1694882", "revid": "124332284", "url": "https://it.wikipedia.org/wiki?curid=1694882", "title": "VA-111 Shkval", "text": "Il VA-111 Shkval (in russo: \u0448\u043a\u0432\u0430\u043b, \"groppo\") \u00e8 un siluro russo. \nGrazie all'utilizzo del fenomeno della supercavitazione pu\u00f2 raggiungere delle velocit\u00e0 estremamente elevate (370\u00a0km/h). A causa di ci\u00f2 la velocit\u00e0 e il rumore generato impongono un funzionamento pi\u00f9 simile alla palla di fucile, che a quello di un siluro tradizionale e la portata \u00e8 relativamente ridotta (tra i 7 e i 13 chilometri secondo le versioni).\nStoria.\nLa modalit\u00e0 di costruzione di tali armi rimane uno dei segreti pi\u00f9 gelosamente custoditi dell'industria bellica russa, ma nel caso dello Shkval \u00e8 noto che il siluro invia una parte dei gas che fuoriescono dai suoi ugelli di scarico in direzione del suo muso, cosa che permette di mantenere il siluro in una bolla di gas stabile di forma adeguata che lo separa dall'acqua circostante (supercavitazione). Il naso del proiettile \u00e8 relativamente piatto e il corpo dell'arma possiede numerose alette destinate a stabilizzarlo.\nCommercializzazione.\nLa \"Region Scientific Production Association\" ha sviluppato una versione del siluro-razzo modificata per l'esportazione, denominata Shkval-E. Questa ditta russa ha commercializzato per la prima volta la versione dotata di testata esplosiva convenzionale nella fiera IDEX 99 che si tenne ad Abu Dhabi nel 1999.\nAnalisti stimano che nel 1998 la Russia abbia venduto alla Cina circa 40 siluri Shkval-E, dotati di testata convenzionale.\nNell'esibizione MAKS 2005, tenutasi a \u017dukovskij, nei pressi di Mosca, la ditta NPO Region inizi\u00f2 la commercializzazione dello Shkval-E per il ruolo di difesa costiera. Il sistema abbina un radar per la sorveglianza di vaste aree assieme ad un sistema di individuazione e controllo terminale del tiro optoelettronico, basato su diversi sistemi di lanciatori (tubi lanciasiluri su piattaforme marine, barche, navi, sottomarini, contenitori interrati sul fondo). Lo Shkval pu\u00f2 dunque essere lanciato da piattaforme sulla superficie o sott'acqua (profonde fino a 100\u00a0m).\nVersione iraniana.\nNel 2004 e nell'aprile del 2006, l'Iran annunciava il buon esito di un test che esplorava il funzionamento di un siluro-razzo capace di raggiungere velocit\u00e0 fino a 360\u00a0km/h. L'arma \u00e8 denominata \u1e28ut (in persiano: \u062d\u0648\u062a, \"balena\") "}
{"id": "1694883", "revid": "1728661", "url": "https://it.wikipedia.org/wiki?curid=1694883", "title": "Storia degli Stati Uniti d'America (Maurois)", "text": "Storia degli Stati Uniti \u00e8 un saggio di Andr\u00e9 Maurois del 1943.\nSaggio scritto negli anni quaranta e successivamente aggiornato. Pubblicato in Italia da Mondadori in varie edizioni, ma non recentemente. \u00c8 un'opera scritta con lo stile scorrevole ed avvincente caratteristico di questo autore. La narrazione comincia dall'et\u00e0 precolombiana per concludersi, nelle ultime edizioni, con gli anni precedenti la morte dell'autore avvenuta nel 1967. Vengono presi in esame con passione ed approfondimento, in un'opera pur sempre agile, gli aspetti economici, politici e sociali della nascita e sviluppo degli Stati Uniti. Il lettore potr\u00e0 cos\u00ec rendersi conto di come sono nate e si sono sviluppate le istituzioni liberali della Repubblica Nordamericana."}
{"id": "1694884", "revid": "1745361", "url": "https://it.wikipedia.org/wiki?curid=1694884", "title": "Zelos", "text": "Zelos () \u00e8 un personaggio della mitologia greca, la personificazione dell'Ardore e figlio del titano Pallante e \ndella ninfa Oceanina Stige.\nGeneaolgia.\n\u00c8 fratello di Nike, Bia e Cratos.\nMitologia.\nZelos veniva anche identificato con la personificazione della gelosia romantica (che si pu\u00f2 ricondurre all'ardore) ed era strettamente connesso con Eris. \nIl suo nome latino era Invidia ed a causa di questa relazione tra i due elementi la sua forma romana era talvolta associata ai sette peccati capitali."}
{"id": "1694885", "revid": "124738786", "url": "https://it.wikipedia.org/wiki?curid=1694885", "title": "Conservatorio di San Pietro", "text": "Il Conservatorio di San Pietro \u00e8 un monastero costruito ai primi del XVII secolo nella citt\u00e0 di Colle di Val d'Elsa.\nStoria.\nIn seguito alla elevazione a citt\u00e0 ed alla istituzione della diocesi di Colle di Val d'Elsa, la citt\u00e0 visse un periodo di intenso sviluppo e riassetto urbano. \nPer volere di Pietro Usimbardi, vescovo di Arezzo e membro della famiglia degli Usimbardi che aveva dato alla citt\u00e0 anche il suo primo vescovo (Usimbardo Usimbardi) e che aveva contribuito alla crescita urbanistica con il Palazzo vescovile, il seminario la nuova Cattedrale, venne iniziata la costruzione di un Monastero con annessa chiesa.\nPietro per questo acquist\u00f2 alcune abitazioni ed affid\u00f2 il progetto per la costruzione a Giorgio Vasari il giovane, nipote del pi\u00f9 famoso Giorgio Vasari. La sua costruzione fu terminata nel 1606, mentre la costruzione della chiesa ebbe termine nel 1610.\nPer il mantenimento del monastero, che doveva ospitare 22 aspiranti monache agostiniane, Pietro stanzi\u00f2 la rendita annua di 25.000 scudi.\nNel 1785 si ebbe la soppressione del monastero, per ordine del Granduca Pietro Leopoldo. Il complesso perse quindi ogni connotazione ecclesiastica per diventare conservatorio ed ospitare a fini educativi le ragazze povere; successivamente all'unit\u00e0 d'Italia pass\u00f2 al Ministero dell'Educazione Nazionale e nel 1866 assunse la denominazione di Regio Conservatorio.\nCon il 1913 il complesso fu destinato ad accogliere sia la scuola materna \"Regina Margherita\" (che rester\u00e0 attiva fino al 1968) sia le scuole elementari (inferiore, superiore e complementare) sia l'Istituto Magistrale (attivo fin dal 1936).\nUna congregazione religiosa, le Suore serve di Maria riparatrici, ha portato avanti la gestione del Conservatorio e delle strutture scolastiche presenti al suo interno fino al 1977.\nStruttura.\nLa pianta del complesso, ampliato nella sua struttura originaria, vede due chiostri (uno nel progetto originario) contornati dagli ambienti (celle di clausura, refettori, residenza della badessa, ecc.) disposti su due piani con lunghi corridoi. \nLa facciata del monastero \u00e8 conforme ai dettami dell'architettura dell'epoca che, come a Firenze, non aveva risentito delle nuove idee barocche, per cui non troviamo, ad esempio, elementi decorativi alle numerose finestre rettangolari che si succedono sul lato della strada.\nOggi la struttura \u00e8 di propriet\u00e0 comunale ed ospita, nella parte adiacente alla Chiesa, la sede nazionale di \"Intercultura\". La parte non occupata del complesso \u00e8 stata utilizzata per mostre d'arte ed ora vi \u00e8 la nuova sede del Museo civico e d'arte sacra di Colle di Val d'Elsa."}
{"id": "1694886", "revid": "287204", "url": "https://it.wikipedia.org/wiki?curid=1694886", "title": "Wing car", "text": "Wing car \u00e8 un'espressione nata nell'ambiente della Formula 1 verso la fine degli anni settanta in relazione ad una particolare configurazione di autovetture che sfruttavano l'effetto suolo.\nStoria.\nDiversamente da quanto era avvenuto fino ad allora \u2013 quando la deportanza necessaria ad aumentare l'aderenza al suolo della vettura veniva generata principalmente dagli alettoni posti sul muso e sulla coda della vettura \u2013 le \"wing car\" avevano la zona inferiore delle monoposto modellata come un profilo alare rovesciato (diffusore), tanto che l'intera vettura poteva essere considerata un'enorme ala che poggiava sulle ruote, da qui la definizione.\nTramite un ingegnoso sistema di sigillo fra la zona esterna ed interna posizionata ai bordi delle fiancate (denominato minigonne, di fatto un sistema di bandelle laterali poste a contatto con il terreno grazie ad un sistema di molle), il sistema permetteva di generare una depressione fra zona superiore e zona inferiore della vettura, garantendo una portanza negativa che permetteva velocit\u00e0 in curva notevolmente superiori rispetto alle vetture tradizionali. \nL'inventore di questa soluzione aerodinamica fu il proprietario e progettista della Lotus, Colin Chapman, che la applic\u00f2 per la prima volta nel 1977 sulla Lotus 78, vettura che grazie a ci\u00f2 inizi\u00f2 a vincere l'anno stesso con il pilota Mario Andretti. L'anno successivo Andretti divenne campione del mondo con la famosa Lotus 79 \u2013 vettura che incarn\u00f2 la quintessenza delle \"wing car\" \u2013 dominando il campionato.\nLa tecnologia, che si diffuse tra quasi tutti i costruttori, sar\u00e0 poi vietata nel 1983."}
{"id": "1694887", "revid": "1272592", "url": "https://it.wikipedia.org/wiki?curid=1694887", "title": "Ospedale di San Lorenzo", "text": "L'ospedale di San Lorenzo era una struttura ospedaliera di Colle Val d'Elsa risalente all'inizio del XVII secolo e rimasta attiva come nosocomio fino alla fine del XX secolo.\nStoria.\nA Colle Val d'Elsa esistevano diversi ospedali o ricoveri fin da epoca remota.\nLo \"spedale di Santo Spirito\", dislocato nella parte alta della citt\u00e0, risalente al 1207 che aveva ottenuto diversi lasciti e concessioni, non ultima quella dell'esenzione dagli obblighi fiscali per concessione della diocesi volterrana; legato al convento dei Frati di san Francesco, dal XVI secolo \u00e8 stato amministrato dalla Magistratura Fiorentina dei Nove.\nAltro spedale era quello di San Lazzaro, dislocato invece nella parte bassa della citt\u00e0 ed amministrato dall'abbazia di Spugna.\nVi era poi lo Spedaletto del Refugio, situato oltre Gracciano d'Elsa e lo spedale di San Jacopo nel Piano.\nNel 1592 Colle viene proclamata citt\u00e0 e diventa sede di una nuova Diocesi; primo vescovo viene eletto Usimbardo Usimbardi. Quella degli Usimbardi era una famiglia molto influente e potente che aveva dato non solo un vescovo alla citt\u00e0, ma poteva vantare anche Pietro Usimbardi come vescovo di Arezzo e Lorenzo Usimbardi come segretario granducale. Sia Pietro sia Lorenzo erano fratelli di Usimbardo, figli di Francesco che aveva altri due figli, Claudio e Fulvio. Fu proprio la famiglia Usimbardi, originaria della frazione di Vico che decise di costruire un nuovo ospedale, pi\u00f9 consono ad una citt\u00e0 che si stava ingrandendo. Il nuovo ospedale fu ubicato di fronte alla chiesa e al monastero di San Pietro (la cui costruzione che venne affidata a Giorgio Vasari il giovane e fu terminata rispettivamente nel 1610 e nel 1606 si deve a Pietro e Usimbardo Usimbardi). Alla famiglia Usimbardi si devono anche la costruzione del palazzo vescovile, del seminario e della cattedrale di Colle Val d'Elsa.\nFulvio Usimbardi, il 10 aprile 1627 oper\u00f2 un lascito testamentario destinato alla fondazione di un ospedale; nel 1628 Francesco Usimbardi acquist\u00f2 alcune case per demolirle e fare posto alla nuova struttura la cui costruzione termin\u00f2 nel 1635 e nello stesso anno fu inaugurata.\nL'ospedale fu subito chiamato San Lorenzo, forse in onore di uno dei fratelli, e gli fu annesso il vecchio spedale di Santo Spirito.\nNel 1638 grazie ad un nuovo lascito testamentario, stavolta di Claudio Usimbardi, l'ospedale fu ingrandito per renderlo disponibile anche alle classi meno abbienti e dotato di una farmacia (una spezieria) che distribuiva gratuitamente i medicinali ai pi\u00f9 bisognosi.\nCon un ulteriore lascito del 1641 di una certa Bartolommea, detta La Lombarda, l'ospedale fu ulteriormente ampliato.\nLe fortune degli Usimbardi furono per\u00f2 di breve durata e nel 1658, in seguito all'estinzione della famiglia, l'amministrazione dell'ospedale pass\u00f2 alla Compagnia della Santa Croce di Borgo.\nNel 1789 il Granduca Pietro Leopoldo, come testimonia una lapide, volle che fosse ampliato e ne fu affidato l'incarico all'ingegnere Bernardino Fantastici.\nNel corso dei secoli ha subito poi varie ristrutturazioni.\nA seguito della riforma sanitaria del 1978 la struttura ospedaliera \u00e8 passata sotto il controllo e la gestione della USL 19 Alta Valdelsa prima e della ASL 7 Siena dopo.\nCon l'apertura del nuovo monoblocco ospedaliero di Campostaggia, l'ospedale di San Lorenzo \u00e8 stato definitivamente chiuso.\nLa struttura \u00e8 rimasta quindi inutilizzata per diversi anni ed \u00e8 stata acquistata dal Comune di Colle Val d'Elsa. Dal 2010 ospita una struttura alberghiera."}
{"id": "1694888", "revid": "28592", "url": "https://it.wikipedia.org/wiki?curid=1694888", "title": "Conservatorio di Napoli", "text": ""}
{"id": "1694889", "revid": "28592", "url": "https://it.wikipedia.org/wiki?curid=1694889", "title": "Conservatorio di San Pietro a Maiella", "text": ""}
{"id": "1694891", "revid": "1652635", "url": "https://it.wikipedia.org/wiki?curid=1694891", "title": "Castelluccio Cosentino", "text": "Castelluccio Cosentino \u00e8 una frazione del comune di Sicignano degli Alburni, in provincia di Salerno, nei pressi del Parco nazionale del Cilento e Vallo di Diano.\nStoria.\nL'origine del paese, situato in collina per questioni strategiche, risalirebbe al XIII secolo. Il paese fu fondato dagli abitanti del Casato Cusentinorum (Cosentini, da cui deriva il nome Castelluccio Cosentino) in quel periodo sotto il \"comando\" di De Laurentiis, per rifugiarsi dagli attacchi di Felice Barbarossa. Il Casale fu anticamente fondato da gente proveniente da Cosenza.\nGeografia fisica.\nSituata a nord del territorio del Cilento, sorge sul picco di una collina separata dalla catena dei Monti Alburni. Si sviluppa in lunghezza su una strada carreggiabile che termina nella piazza principale e si snoda in vari vicoli. Ai piedi della collina, dal lato settentrionale, scorre il fiume Tanagro, che ivi funge da confine comunale con Buccino, la cui zona industriale dista da Castelluccio pochi km. \u00c8 l'unica frazione sicignanese a non trovarsi sotto la linea degli Alburni e da Sicignano dista circa 12\u00a0km, 7 da Galdo e Zuppino, 8 da Scorzo, 10 da Terranova, 17 da Pertosa, 20 da Polla, 30 da Buccino, e circa 70 da Salerno e circa 60 da Potenza.\nFra le piccole localit\u00e0 sicignanesi, le vicinali di Castelluccio sono Buonocanto, Colasoria, Padula, Patricella, Pellicara, Piesco, S.Arsenio, S.Giovanni e Tempa delle Ginestre.\nPunti d'interesse.\nIl paese \u00e8 costituito totalmente da un abitato medievale piuttosto ben conservato, con alcuni portali in pietra ed archi. Panoramicamente gode di un'ampia vista sulla valle di Sicignano (da Piazza Calvario) e su quella del Tanagro nel punto in cui vi sfocia il fiume Bianco. A livello ambientale la frazione si trova molto vicina alla Riserva naturale Foce Sele - Tanagro.\nInfrastrutture e trasporti.\nAttraversato dall'Autostrada A2 (Napoli-Salerno-Cosenza-Reggio Calabria) che corre in una galleria sottostante la collina, conta lo svincolo pi\u00f9 vicino in quello di Sicignano, laddove si trova anche l'omonima stazione ferroviaria. Dalla SS 19 dista circa 4\u00a0km. \nFerroviariamente conta una piccola fermata sulla linea (attualmente chiusa) Sicignano-Lagonegro. La stazione, costruita nel 1939, si trova ai piedi della collina sul lato orientale, nella boscaglia della contrada Pellicara. \u00c8 collegata al paese con un sentiero a scalinata, ma stradalmente dista circa 12\u00a0km."}
{"id": "1694892", "revid": "1272592", "url": "https://it.wikipedia.org/wiki?curid=1694892", "title": "Galdo degli Alburni", "text": "Galdo degli Alburni (o semplicemente Galdo) \u00e8 una frazione del comune di Sicignano degli Alburni, in provincia di Salerno, ricompresa nel Parco nazionale del Cilento e Vallo di Diano.\nStoria.\nPrecedentemente comune, fu assorbito in quello di Sicignano degli Alburni nel 1928.\nDa ricordare la sosta di una notte di Garibaldi in una taverna, anticamente situata sulla Strada Statale 19, localit\u00e0 Taverna dell'Olmo. Nella zona di Scalo Galdo importante il ritrovamento di monete romane che simboleggiano il passaggio nel 73 a.C. di Spartaco.\nDal 1811 al 1860 ha fatto parte del circondario di Postiglione, appartenente al Distretto di Campagna del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Postiglione, appartenente al Circondario di Campagna.\nGeografia fisica.\nSituata a nord del Cilento ed ai piedi dei Monti Alburni, \u00e8 situata a ridosso di Sicignano e del suo castello, con la quale \u00e8 congiunta da un ripido sentiero a scalinata. Raggiunto da una strada carreggiabile terminale, snoda il suo abitato in una forma a \"ventaglio\" ed \u00e8 attraversato dal torrente San Pietro. Da Sicignano (vicinissima in linea d'aria), via strada dista circa 12\u00a0km, 7 da Castelluccio Cosentino e Zuppino, 8 da Scorzo, 10 da Terranova, 17 da Pertosa, 20 da Polla e circa 70 da Salerno e da Potenza.&lt;br&gt;\nFra le piccole localit\u00e0 sicignanesi, le vicinali di Galdo sono Bauso, Cerzolle, Galdo Scalo, S.Giuseppe, Taverna Castello e Varamanna.\nMonumenti e luoghi d'interesse.\nIl paese \u00e8 per la gran parte costituito da un abitato medievale piuttosto ben conservato. I principali edifici storici sono la chiesa della Santissima Annunziata, risalente al Duecento ridotta ormai a rudere, e la chiesa parrocchiale di Santa Maria dei Magi, realizzata nel XV secolo. \nDal punto di vista naturalistico, trovandosi all'ingresso del parco cilentano \u00e8 immerso nel contesto boschivo degli Alburni; il piccolo torrente San Pietro, che lo attraversa, a monte dell'abitato ha creato delle piccole cascate.\nInfrastrutture e trasporti.\nIl paese dista 3\u00a0km dalla SS 19 e circa 12 dallo svincolo Sicignano dell'Autostrada A3, laddove si trova anche l'omonima stazione ferroviaria. Sempre ferroviariamente conta una stazione sulla linea (attualmente chiusa) Sicignano-Lagonegro. La stazione, a circa 9\u00a0km, si trova sulla SS 19 nella contrada di Galdo Scalo. \u00c8 dotata di un fabbricato viaggiatori a 2 piani, 2 binari di servizio ed un tronchino merci."}
{"id": "1694893", "revid": "1272592", "url": "https://it.wikipedia.org/wiki?curid=1694893", "title": "Scorzo", "text": "Scorzo (\"'O \u0160cuorzo\" in dialetto cilentano) \u00e8 la pi\u00f9 popolosa frazione del comune di Sicignano degli Alburni, in provincia di Salerno, parzialmente ricompresa nel Parco nazionale del Cilento e Vallo di Diano.\nGeografia fisica.\nSituata a nord del territorio del Cilento, a ridosso della catena dei Monti Alburni; Scorzo sorge sulla SS 19 assieme alla vicina Zuppino (1,5\u00a0km ad est), con la quale \u00e8 quasi contigua urbanisticamente; edestende un abitato a raggiera, che si dirama in varie e piccole contrade. Da Sicignano dista 4\u00a0km, 2 da Terranova, 8 da Galdo e Castelluccio Cosentino, 4 da Postiglione, 18 da Pertosa, 21 da Polla, circa 25 da Eboli, 28 da Campagna, ed oltre 60 da Salerno.\nFra le piccole localit\u00e0 sicignanesi, le vicinali di Scorzo sono Arestusa, Casale, Corticelle, Rotale e Vignali. Estesosi urbanisticamente negli ultimi 20 anni del XX secolo anche per via della posizione lungo una strada di transito, \u00e8 praticamente contigua con buona parte delle piccole contrade, principalmente con Corticelle.\nPunti d'interesse.\nDella strutture primigenie del paese sopravvivono oggi gli abitati delle contrade vicinali. Fra i borghi pi\u00f9 conservati vi \u00e8 quello della piccola contrada di Arestusa, non distante da Postiglione ed immersa in un contesto naturale boschivo. Non distante dall'abitato di Scorzo si trova la Riserva naturale Foce Sele-Tanagro, raggiungibile dalla strada di Corticelle ed al confine con il comune di Palomonte, in localit\u00e0 Difesa.\nInfrastrutture e trasporti.\nLa stazione ferroviaria pi\u00f9 vicina \u00e8 quella di Sicignano, a circa 13\u00a0km e vicina all'omonimo svincolo autostradale dell'A3 Napoli-Salerno-Cosenza-Reggio Calabria."}
{"id": "1694895", "revid": "1272592", "url": "https://it.wikipedia.org/wiki?curid=1694895", "title": "Terranova (Sicignano degli Alburni)", "text": "Terranova \u00e8 una frazione del comune di Sicignano degli Alburni, in provincia di Salerno, ricompresa nel Parco nazionale del Cilento e Vallo di Diano.\nOrigine del nome.\nIl suo nome deriverebbe da torrinove, ossia Torri di vedetta.\nStoria.\nLa frazione Terranova era in epoca feudale una fortezza di Sicignano. \nDurante il Regno di Napoli e il Regno delle Due Sicilie fu un casale amministrato dal comune di Sicignano ed appartenente al Distretto di Campagna.\nDurante il Regno di Napoli e il Regno delle Due Sicilie fu un casale amministrato dal comune di Sicignano ed appartenente al Distretto di Campagna.\nGeografia fisica.\nSituata a nord del territorio del Cilento, nella catena dei Monti Alburni; Terranova \u00e8 la meno popolosa delle frazioni di Sicignano e la pi\u00f9 vicina stradalmente, distando solo 2\u00a0km. L'abitato, con pianta grossomodo rotondeggiante, sorge vicino alla strada provinciale che da Scorzo (a 2\u00a0km) raggiunge Petina, da cui dista 11\u00a0km. Da Zuppino, vicina in linea d'aria, dista circa 4\u00a0km, 10 da Castelluccio Cosentino e Galdo, 20 da Pertosa, 7 da Postiglione, 23 da Polla e circa 70 da Salerno.\nFra le piccole localit\u00e0 sicignanesi, le vicinali di Terranova sono Casale e Rotale.\nPunti d'interesse.\nIl paese \u00e8 interamente costituito da un abitato medievale ben conservato, con numerosi portali in pietra ed alcuni edifici cinquecenteschi; unito da un ponte con massicciata in porfido alla vicina strada provinciale. A livello ambientale si trova nel territorio del parco nazionale ed a ridosso dei boschi degli Alburni.\nInfrastrutture e trasporti.\nLa stazione ferroviaria pi\u00f9 vicina \u00e8 quella di Sicignano, a circa 15\u00a0km e vicina all'omonimo svincolo autostradale dell'A3 Napoli-Salerno-Cosenza-Reggio Calabria. La strada statale pi\u00f9 prossima \u00e8 la SS 19, che attraversa la vicina Scorzo."}
{"id": "1694897", "revid": "1272592", "url": "https://it.wikipedia.org/wiki?curid=1694897", "title": "Zuppino", "text": "Zuppino \u00e8 una frazione del comune di Sicignano degli Alburni, in provincia di Salerno, nei pressi del Parco nazionale del Cilento e Vallo di Diano.\nA livello toponomastico Zuppino \u00e8 la penultima in ordine alfabetico fra le localit\u00e0 (comuni e frazioni) italiane, seguita da Zuri, frazione di Ghilarza (OR).\nStoria.\nLo sviluppo urbanistico della frazione risale agli ultimi 20-30 anni del XX secolo ed \u00e8 principalmente dovuto sia alla sua posizione su una strada statale piuttosto trafficato che all'imbocco della strada verso la stazione e lo svincolo autostradale comunale. Per la maggiore presenta abitazioni di aspetto moderno, unica nel comune, ed alcune strutture atte alla ricezione di sosta per i viaggiatori.\nGeografia fisica.\nSituata a nord del territorio del Cilento, sorge ai piedi della catena dei Monti Alburni, a ridosso della frazione Terranova, da cui dista circa 4\u00a0km. Sorge sulla SS 19 assieme alla vicina Scorzo (1,5\u00a0km ad ovest), con la quale \u00e8 quasi contigua urbanisticamente, ed estende il suo abitato lungo la statale stessa. Da Sicignano dista 6\u00a0km, 7 da Galdo degli Alburni e Castelluccio Cosentino, 6 da Postiglione, 17 da Pertosa, 20 da Polla, 17 da Buccino, oltre 25 da Eboli e 66 da Salerno.\nFra le piccole localit\u00e0 sicignanesi, le vicinali di Zuppino sono: Acquara gi\u00e0 abitata anticamente, Acqua Salice, Casale, Patricella Rotale, S.Croce e Tempe. Altre contrade non molto distanti sono Giugarico e S.Licandro, quest'ultima nota anche come Sicignano Scalo.\nInfrastrutture e trasporti.\nZuppino \u00e8 la frazione pi\u00f9 vicina alla stazione ferroviaria di Sicignano ed all'omonimo svincolo autostradale sull'A3 Napoli-Salerno-Cosenza-Reggio Calabria e sul RA5 Sicignano-Potenza; da cui dista rispettivamente 10 e 12\u00a0km.\nPur non avendo una stazione sulla ferrovia Sicignano-Lagonegro, conta su una fermata stradale servita dall'autobus sostitutivo FS, presso il bivio fra la SS 19 e la via per la stazione. Questa particolare situazione \u00e8 dovuta al fatto che Zuppino si trovi lungo il percorso del suddetto autobus. Tuttavia, dal 9 dicembre 2007, il nuovo orario FS ha escluso tutte le fermate sostitutive della tratta Sicignano-Polla, Zuppino compresa."}
{"id": "1694911", "revid": "928766", "url": "https://it.wikipedia.org/wiki?curid=1694911", "title": "Ferruccio Lamborghini (motociclista)", "text": "Biografia.\nFerruccio Lamborghini \u00e8 il primo figlio di Tonino Lamborghini e nipote dell'omonimo fondatore della casa automobilistica. Ferruccio \u00e8 fratello della cantante Elettra Lamborghini e Ginevra Lamborghini oltre che di Flaminia e Lucrezia.\nAttualmente Ferruccio \u00e8 vice-presidente e CEO dell\u2019azienda Tonino Lamborghini S.p.a. che compie 40 anni nel 2021.\nCarriera.\nEsordisce nella classe 125 del motomondiale nel 2007, correndo il Gran Premio di San Marino in qualit\u00e0 di wildcard a bordo di un'Aprilia. Nella stessa stagione corre gli ultimi tre gran premi in sostituzione di Federico Sandi nel team Skilled Racing. Nel 2008 corre il Gran Premio casalingo in classe 125 con l'Aprilia RS 125 R del team Junior GP Racing Dream come wildcard.\nNel 2009 \u00e8 secondo in classifica nel campionato italiano stock 600 guidando una Yamaha YZF R6 del team Media Action by Pro Race e corre anche tre gare del campionato europeo Superstock 600 ottenendo 7 punti, due pole positions ed 1 giro pi\u00f9 veloce.\nNel 2010 si classifica al terzo posto nel campionato italiano Supersport 600 sempre su di una Yamaha YZF R6 del team Media Action by Pro Race. Nello stesso anno corre in Moto2 il GP di San Marino con la Suter MMX del team Forward Racing in qualit\u00e0 di wildcard e dal GP del Giappone prende il posto di Santiago Hern\u00e1ndez nel team Matteoni CP Racing alla guida della Moriwaki MD600, senza per\u00f2 ottenere punti. In questa stagione \u00e8 costretto a saltare il GP d'Australia per infortunio.\nNel 2011 \u00e8 impegnato principalmente nel campionato italiano, dove \u00e8 settimo con 56 punti nella categoria Moto 2, anche se riesce a partecipare anche a quattro gare della Superstock 1000 FIM Cup con una Honda CBR1000RR del team Ten Kate Junior in qualit\u00e0 di sostituto di Luca Verdini conquistando sette punti ed il ventiquattresimo posto in classifica piloti.\nContinua a correre nella Moto2 del C.I.V. anche nel 2012, riuscendo a laurearsi campione italiano con una moto preparata dal team Ten Kate e portata in pista dal team Quarantaquattro Racing vincendo, delle otto gare in calendario, quattro gare ed arrivando secondo nelle restanti, anche se in tutta la stagione i suoi rivali sono stati solo quattro piloti. Nella stessa stagione disputa una gara nel CIV Stock 600 ottenendo qualche punto. Nel 2014 \u00e8 pilota titolare nel CIV Supersport terminando la stagione al decimo posto. Nella stessa stagione esordisce, come pilota sostitutivo, nel mondiale Supersport correndo il Gran Premio di Misano. Torna a gareggiare nel CIV nel 2019 quando, con il team Fullmoto Squadra Corse, termina ventottesimo."}
{"id": "1694950", "revid": "217830", "url": "https://it.wikipedia.org/wiki?curid=1694950", "title": "Gran Premio di Turchia MotoGP 2007", "text": ""}
{"id": "1694954", "revid": "124952266", "url": "https://it.wikipedia.org/wiki?curid=1694954", "title": "Galdo", "text": ""}
{"id": "1694984", "revid": "228587", "url": "https://it.wikipedia.org/wiki?curid=1694984", "title": "Galdi", "text": ""}
{"id": "1694989", "revid": "1705737", "url": "https://it.wikipedia.org/wiki?curid=1694989", "title": "Costa d'Oro svedese", "text": "La Costa d'oro svedese fu una colonia svedese fondata nel 1650 nel Golfo di Guinea nei territori dell'Africa Occidentale oggi facenti parte dello Stato del Ghana.\nGeografia.\nLa colonia all'epoca contempl\u00f2 unicamente alcuni piccoli insediamenti posti intorno al Cabo Corso (oggi Cape Coast) lungo la costa del Golfo di Guinea nei territori poi facenti parte della Costa d'Oro britannica.\nLa colonia si compose di forti e punti di smercio (dette fattorie):\nLista dei governatori della colonia.\nOgnuno dei tre amministratori svedesi della colonia ebbe un differente titolo:\nStoria.\nA seguito della fondazione della Compagnia Svedese per l'Africa nel 1649, una spedizione sotto il comando di Hendrik Carloff fu inviata in Africa l'anno successivo. Carloff firm\u00f2 un trattato, a nome della Compagnia, con il re di Futu (o Feta) con il quale acquisiva alcune zone della regione. il 22 aprile 1650 fu ufficialmente fondata la colonia della Costa d'Oro svedese e Carloff ne divenne il primo amministratore.\nNel 1656 Johan Filip von Krusenstierna fu nominato Governatore della colonia. Questo fatto fece infuriare Carloff il quale lasci\u00f2 Cabo Corso per poi ritornare e sbarcare il 27 gennaio 1658 dalla nave danese \"Gl\u00fcckstadt\". Fort Carlsborg fu conquistato e divenne parte della colonia della Costa d'Oro danese.\nIl re Carlo X Gustavo di Svezia fece di questo fatto uno dei motivi scatenanti della guerra contro la Danimarca. Con il trattato di Copenaghen del 1660 Cabo Corso ritorn\u00f2 sotto il controllo svedese. Nonostante questo trattato si scopr\u00ec che un socio di Carloff, tal Schmidt aveva per suo conto venduto nel 1659 la colonia ai Paesi Bassi ed era poi sparito con il denaro.\nMa presto le popolazioni locali si ribellarono al nuovo dominio riuscendo a liberarsene. Nel dicembre 1660 il re di Futu offr\u00ec di nuovo agli Svedesi il controllo dell'area. Fu dunque inviata una nuova spedizione che riprese il controllo della colonia. Von Krusenstierna fu nominato nuovamente governatore. Ma questa nuova dominazione dur\u00f2 per un breve periodo.\nIl 20 aprile 1663 Fort Carlsborg e la capitale Fort Christiansborg furono conquistati dai Danesi, che li annessero alla Costa d'Oro danese, dopo un lungo assedio nel quale i difensori furono guidati dall'ultimo \"governatore\" (in verit\u00e0 avente il titolo di comandante) T\u00f6nnies Voss.\nFonti e bibliografia.\n- F. Angeletti, \"Le avventure coloniali minori,\" Edizioni Simple, Macerata 2009 ISBN 9788862591102"}
{"id": "1694998", "revid": "115984648", "url": "https://it.wikipedia.org/wiki?curid=1694998", "title": "Geobiologia", "text": "Etimologicamente la parola geobiologia deriva dall'associazione dei termini greci \"geo\" (terra), \"bio\" (vita) e \"logos\" (dottrina). Il termine \u00e8 stato proposto negli anni Cinquanta del secolo passato da ricercatori tedeschi, per definire un ambito di ricerca controverso.\nNella pratica, con la geobiologia, si ipotizza di misurare dei presunti \"aspetti energetici\" di un determinato luogo. Secondo i sostenitori della pratica, esisterebbero diverse caratteristiche di un luogo che influenzerebbero tramite presunte \"energie\" gli esseri viventi. Nella categoria dei fenomeni tellurici all'attenzione dei sostenitori della teoria, ci sono le faglie, i corsi d'acqua sotterranei, le cavit\u00e0, i depositi di minerali, i \"camini tellurici\", la \"rete di Hartmann\" e la \"rete di Curry\", ed altri.\nQueste ipotesi indimostrate, prive di alcuna prova oggettiva o del supporto di sperimentazioni scientifiche, sono ritenute una forma di pseudoscienza dalla comunit\u00e0 scientifica internazionale, sia fisica che geologica.\nTecniche di misura.\nNella geobiologia la misura della presunta \"energia\" avviene utilizzando due discipline, ritenute del tutto prive di fondatezza scientifica: la rabdomanzia e la radiestesia. La prima sostiene di poter individuare materiali e sostanze captando le presunte \"vibrazioni\" provenienti da bacchette di legno o materiale non ferroso con forma a forcella. La seconda asserisce di poter individuare ipotetiche forme di \"energia\" che non sarebbero percepibili attraverso i cinque sensi, utilizzando strumenti quali il pendolo o strumenti elettronici sviluppati appositamente.\nOrigini.\nIn alcune credenze antropologiche e religiose (ad esempio, il Feng Shui cinese), si cercava di percepire le presunte \"energie della terra\" per posizionare conseguentemente le dimore abitative, o per cercare di modificare tali presunti \"campi energetici\" in modo tale da ottenere degli ipotetici effetti positivi nei luoghi di abitazione, di cultura e di culto.\nIpotesi dei fenomeni geobiologici.\nAlla fine del diciannovesimo secolo viene ipotizzata una relazione tra un luogo ed il vivente. \nIl primo ad asserire tale ipotesi di relazione tra malattia e luogo di abitazione \u00e8 l'inglese Haviland.\nAltri autori sostengono ipotesi simili: M. Stelys 1927, G. Lakhovsky 1933, Rambeau 1934, ingegnere Lienert e dottor Jenny (Svizzera, 1932-1939, esperienza su topi piazzati in presunte zone geopatogene), Peyr\u00e9 1947, Huveland 1950).\nNel 1950 Ernst Hartmann, medico dell'universit\u00e0 di Heidelberg, e suo fratello, realizzarono uno studio sull'impatto del posizionamento dei letti sulla salute. Asserirono di aver scoperto una presunta \"rete geomantica\", che chiameranno \"rete di Hartmann\".\nAltri lavori seguiranno, come quello del fisico W\u00fcst 1955, che ipotizzer\u00e0 la relazione tra il posizionamento dei letti dei malati gravi e la presenza di un presunto irradiamento tellurico importante. Williams e Lorenz 1957 studiarono gli effetti delle faglie geologiche ed il dottor Beck 1957 discusse l'ipotetica relazione tra il presunto irradiamento tellurico e le malattie cardiache. L'ingegnere J.W.F Staengle 1972 studi\u00f2 le case sospettate di causare malattie oncologiche ed ipotizz\u00f2 un presunto irradiamento tellurico che a suo dire sarebbe causato dai corsi d'acqua.\nA partire dagli anni Ottanta vennero pubblicate diverse opere sulla geobiologia ed il presunto impatto dei fenomeni da essa descritti sulla salute. Tali pubblicazioni non furono per\u00f2 mai pubblicate su riviste scientifiche mediche.\nPresunta analisi geobiologica.\nDiverse persone asseriscono di poter percepire presunti fenomeni geobiologici. Alcuni sostengono di poter essere in grado di effettuare delle analisi geobiologiche di un territorio, evidenziando i punti potenzialmente nocivi per la salute. Non risultano per\u00f2 in letteratura scientifica dei casi oggettivamente verificati di questa autoasserita capacit\u00e0.\nCritiche.\nLa geobiologia ipotizza l'esistenza di presunte energie e di fenomeni mai dimostrati, per le quali non \u00e8 in grado di fornire la minima prova sperimentale, ed in netto contrasto con le conoscenze scientifiche di base.\nLa natura di queste presunte \"energie\" non viene specificata, ma si lascia intendere che avrebbero a che fare con l'elettromagnetismo, cosa che le renderebbe in linea di principio rilevabili. \nGli apparecchi utilizzati dai geobiologi si basano su questo assunto, ma le quantit\u00e0 misurate sono in realt\u00e0 il campo magnetico terrestre, che non ha un andamento a griglia, o interferenze radio generate dall'apparecchio stesso, in cui la periodicit\u00e0 \u00e8 dovuta alla lunghezza d'onda radio adoperata.\nInoltre il comportamento dei presunti campi geotellurici \u00e8 assolutamente incompatibile con le leggi dell'elettromagnetismo.\nAltre ipotesi dei sostenitori di tale teoria suggeriscono che i presunti campi geotellurici sarebbero collegati ai raggi cosmici, o a reticoli cristallini geologici, ma nessuno di questi fenomeni presenta strutture periodiche come quelle a griglia ipotizzate per i nodi. La stessa geometria dei nodi \u00e8 del resto incompatibile con una superficie sferica, come quella terrestre.\nIndipendentemente dalla loro natura, non sono comunque mai stati dimostrati (n\u00e9 con strumenti, n\u00e9 utilizzando particolari sensibilit\u00e0) modi ripetibili per determinare la posizione dei presunti nodi geopatogeni; ed i ripetuti tentativi, da parte di scettici, di organizzare insieme ai geobiologi misure oggettive di questo tipo si sono scontrati con rifiuti o fallimenti. Di conseguenza la stessa esistenza dei nodi non risulta provata dalla scienza.\nLe osservazioni degli studiosi di geobiologia sono inoltre state criticate da un punto di vista metodologico, in quanto caratterizzate da aneddoticit\u00e0, mancanza di sistematicit\u00e0, selezione delle prove a favore dell'ipotesi, vaghezza delle affermazioni e dei metodi impiegati; pertanto, secondo la fisica e la geologia hanno tutte le caratteristiche di una pseudoscienza."}
{"id": "1695000", "revid": "22416", "url": "https://it.wikipedia.org/wiki?curid=1695000", "title": "Stazione di Monserrato", "text": "La stazione di Monserrato, gi\u00e0 \"stazione di Cagliari-Monserrato\", \u00e8 una stazione ferroviaria a servizio del comune di Monserrato, lungo la linea per Isili.\nStoria.\nLa stazione nacque nel secondo dopoguerra, quando per esigenze urbanistiche e stradali a Cagliari si decise di spostare il capolinea delle Ferrovie Complementari della Sardegna dalla centrale stazione di viale Bonaria ad una zona della citt\u00e0 in cui fosse minore l'impatto del transito dei treni sulla viabilit\u00e0. Varie furono le proposte e le interpellanze parlamentari in quegli anni, e tra le varie soluzioni si parl\u00f2 del trasferimento degli impianti nella stazione FS o nella zona est della citt\u00e0, con le conseguenti modifiche al tracciato ferroviario. Essendo ritenuta prioritaria da parte del governo la presenza della stazione nel centro della citt\u00e0 per favorire i volumi d'utenza e non disincentivare l'utilizzo del mezzo, la scelta finale fu di spostare il capolinea della ferrovia per Isili in piazza Repubblica. Tuttavia l'esiguit\u00e0 degli spazi a disposizione in quest'area port\u00f2 alla decisione di edificare i nuovi depositi e le nuove officine ferroviarie nell'allora frazione di Monserrato nei pressi della Statale 554, dove fu creata anche una nuova stazione. La chiusura dello scalo di viale Bonaria e la contemporanea apertura della nuova stazione di Cagliari-Monserrato avvennero il 1\u00ba dicembre 1968. Nel progetto era prevista anche la costruzione di una ferrovia Monserrato-San Paolo che raccordasse il nuovo scalo con quello FS di Cagliari, tuttavia i lavori, bench\u00e9 avviati, non furono mai portati a termine e la linea rest\u00f2 sulla carta.\nLa struttura pass\u00f2 alle neonate Ferrovie della Sardegna nel 1989, le quali nell'ambito del progetto Trenino Verde costruirono nell'area dello scalo un museo dedicato all'attivit\u00e0 delle ferrovie secondarie sarde, inaugurato nel 1996. Sempre in quel decennio la stazione mut\u00f2 denominazione in stazione di Monserrato, in quanto quest'ultimo centro divenne un comune a s\u00e9 stante indipendente da Cagliari.\nLa stazione, sede dei principali depositi del compartimento cagliaritano delle FdS, divenute nel 2008 l'ARST Gestione FdS, fu interessata ad ulteriori lavori di potenziamento degli impianti nella sua area all'inizio del nuovo millennio, in corrispondenza della realizzazione della Rete tranviaria di Cagliari. Nella zona ovest del piazzale delle rimesse furono costruiti i depositi della tranvia (il \"CRM\", Centro Rimessa e Manutenzione) e i relativi binari di accesso. Inoltre sempre in questa parte dell'area dello scalo ferroviario \u00e8 stata costruita la fermata di San Gottardo, capolinea della linea 1 della tranvia.\nNel marzo 2008, in coincidenza con l'apertura della tranvia, l'area della stazione di Monserrato \u00e8 divenuta il nuovo capolinea della ferrovia per Isili, i cui treni ora si attestano a San Gottardo; tuttavia proprio l'apertura della fermata posta all'estremit\u00e0 ovest dell'area di competenza dello scalo ha ridotto notevolmente il numero di treni effettuanti sosta dinanzi al fabbricato viaggiatori di Monserrato. Nel 2010 la stazione \u00e8 passata alla gestione dell'ARST; dal 2015 inoltre nello scalo transitano anche i tram della linea 2 della tranvia, grazie all'esercizio alternato treno-tram sul tronco ferroviario verso Settimo San Pietro, per cui lo scalo era gi\u00e0 attrezzato in precedenza con linea aerea per prove di esercizio.\nStrutture e impianti.\nCostruita lungo la ferrovia Cagliari-Isili, la stazione di Monserrato nell'area del fabbricato viaggiatori \u00e8 dotata di due binari a scartamento ridotto da 950\u00a0mm (standard utilizzato dalle linee ARST), uno di questi binari termina poi tronco in direzione Settimo San Pietro non lontano dalla SS 554. L'impianto \u00e8 dotato di due banchine, di cui una adiacente al fabbricato viaggiatori e l'altra posta in posizione centrale tra i due binari, raggiungibile tramite passerella.\nSul binario adiacente al fabbricato viaggiatori si innesta il raccordo per i depositi, situati nell'area retrostante il parcheggio della stazione in via Pompeo. Qui sono presenti numerosi binari per la sosta dei rotabili, per il servizio merci (non pi\u00f9 espletato dall'epoca della gestione FdS), oltre a quelli che conducono all'interno delle officine, dei depositi, e del museo ferroviario (alcuni rotabili storici che vi sono esposti vengono utilizzati per i convogli del Trenino Verde). Sono inoltre presenti alcune piattaforme girevoli per effettuare l'inversione di marcia dei mezzi.\nIn direzione Cagliari (non pi\u00f9 raggiunta dai treni, ma dai tram), si trova il breve raccordo che conduce alla fermata San Gottardo, dove \u00e8 sito il capolinea ferroviario e della linea 2 della rete tranviaria. Da qui \u00e8 teoricamente possibile accedere ai fasci binari di sosta, sia quelli per i treni sia quello utilizzato dai tram. \nLa stazione \u00e8 compresa nel tronco a utilizzo promiscuo ferrotranviario tra San Gottardo e la stazione di Settimo San Pietro: per permettere il transito degli Skoda 06T lo scalo \u00e8 quindi dotato di linea aerea di contatto, che fornisce corrente continua a 750 V.\nPer quanto riguarda gli edifici nella parte accessibile al pubblico della stazione il principale \u00e8 il fabbricato viaggiatori, realizzato a due piani ed a pianta rettangolare, con cinque luci di apertura sui lati maggiori: in esso sono ospitati anche gli uffici della direzione movimento dell'impianto, che \u00e8 presenziato. In una palazzina limitrofa al museo ferroviario \u00e8 ospitata inoltre la direzione dell'esercizio ferroviario delle linee della sede ferroviaria territoriale di Cagliari/Monserrato dell'ARST.\nMovimento.\nL'area della stazione \u00e8 il capolinea della ferrovia per Isili, ma dal 2008 la gran parte dei treni si attesta nella vicina fermata di San Gottardo senza effettuare sosta nella stazione. Analoga situazione per i tram in servizio sulla linea 2 di Metrocagliari: le relazioni tranviarie espletate in alternanza al servizio ferroviario sul tronco San Gottardo-Settimo San Pietro effettuano infatti il semplice transito in questo impianto.\nServizi.\nI servizi alla clientela sono ospitati all'interno del fabbricato viaggiatori: tra essi una biglietteria a sportello, i servizi igienici ed un bar situato nella sala d'attesa dell'impianto.\nLa stazione dispone di:\nInterscambi.\nIl collegamento con Cagliari \u00e8 garantito dalla linea 1 della rete tranviaria, di cui \u00e8 presente una fermata a San Gottardo e che giunge sino a piazza Repubblica nel capoluogo regionale, oltre che all'altro capolinea dinanzi al policlinico universitario. Da San Gottardo partono anche i collegamenti tranviari con Settimo San Pietro (linea 2), posti in alternanza al servizio ferroviario. Inoltre nei pressi della stazione transitano alcune autolinee dell'ARST e del CTM: in particolare i mezzi di quest'azienda effettuano il collegamento con Selargius (linea 17) e con piazza Matteotti a Cagliari (linea M)."}
{"id": "1695003", "revid": "1605525", "url": "https://it.wikipedia.org/wiki?curid=1695003", "title": "Jacques-Henri Bernardin de Saint-Pierre", "text": "Biografia.\nIspirato a \"Robinson Crusoe\", di Daniel Defoe, nel 1787 scrisse il romanzo \"Paul et Virginie\", ambientato all\"'\u00cele de France\", l'odierna Mauritius. La storia narra di due bambini cresciuti sull'isola dalle loro due madri, abbandonate dai rispettivi mariti. Le due famiglie vivono unite come in una sola, in mezzo alla natura e nella devozione cristiana. Divenuti adolescenti, i due ragazzi si innamorano, ma la madre di Virginie decide di mandarla a studiare in Francia presso una ricca e antipatica zia zitella.\nDurante il viaggio di ritorno dopo alcuni anni di dolorosa lontananza, la nave su cui Virginie si trova, fa naufragio a pochi metri dalla riva d'approdo. Lei muore sotto gli occhi del suo amato, pur di non disonorarsi togliendosi i vestiti per nuotare. Paul si dispera e muore di dolore pochi mesi dopo di lei. Li seguono a breve distanza le rispettive madri, i due vecchi servi africani e il loro cane.\nLa storia \u00e8 narrata all'autore da un vecchio solitario che dice di aver conosciuto di persona i due fanciulli e si offre di raccontarne le tristi vicende."}
{"id": "1695010", "revid": "287204", "url": "https://it.wikipedia.org/wiki?curid=1695010", "title": "Bivio", "text": ""}
{"id": "1695018", "revid": "187795", "url": "https://it.wikipedia.org/wiki?curid=1695018", "title": "Aeronautica militare irlandese", "text": ""}
{"id": "1695022", "revid": "287204", "url": "https://it.wikipedia.org/wiki?curid=1695022", "title": "Trattato segreto di Granada", "text": "Il Trattato di Granada fu un'alleanza militare stipulata in segreto tra la Corona d'Aragona ed il Regno di Francia nel 1500, per la spartizione del Regno di Napoli (ovvero il \"Regnum Siciliae citra Pharum\") da parte dei due Stati.\nIl trattato, giustificato dalla necessit\u00e0 di far fronte alla minaccia dei Turchi nel Mediterraneo, fu firmato il 10 ottobre 1500 nel Castello di Chambord e in seguito ratificato dai Re Cattolici l'11 novembre dello stesso anno. La controfirma di Ferdinando e Isabella avvenne nel complesso palaziale andaluso dell'Alhambra.\nContesto storico.\nL'evento si situa nel contesto delle Guerre d'Italia. Luigi XII, successore di Carlo VIII, rinnova le pretese sul Regno di Napoli in quanto erede della Casa d'Angi\u00f2. Ferdinando il Cattolico fa valere i suoi diritti di discendente da Alfonso il Magnanino, diritti che egli reputa pi\u00f9 legittimi di quello del ramo dinastico allora regnante su Napoli.\nDopo la discesa di re Carlo VIII di Francia in Italia e la morte nel 1498 a causa di un incidente, il suo successore Luigi XII decise di recarsi nella penisola per prendere il controllo di Milano nel 1499, e, vistosi potenzialmente minacciato dalla presenza aragonese nell'Italia meridionale, approfittando dell'appartenenza del reggente del regno ad una dinastia collaterale, stipul\u00f2 un patto segreto con il re Ferdinando II d'Aragona.\nI due monarchi si incontrarono a Granada l'11 novembre 1500, dove firmarono un accordo che prevedeva la divisione in parti uguali del Regno di Napoli da parte delle due potenze. In base a questo accordo, la Campania e gli Abruzzi passavano sotto il dominio francese, mentre le Puglie e la Calabria passavano sotto il dominio aragonese-castigliano.\nContenuto dell'accordo.\nIl piano di spartizione previsto dal Trattato di Granada prevedeva la delimitazione di due aree di influenza:\n1) Luigi XII, Re di Francia e Duca di Milano, acquisiva il titolo di Re di Napoli e di Gerusalemme, avente sovranit\u00e0 sull\u2019area campano-abruzzese (la \"Civitas\" di Napoli, l\u2019\"Oppidum\" di Gaeta, l\u2019intera Provincia della Terra di Lavoro e l\u2019intera Provincia dell\u2019Abruzzo).\n2) Ferdinando il Cattolico, Re di Aragona e Re di Sicilia, acquisiva il titolo di Duca di Puglia e di Calabria, avente sovranit\u00e0 sul Ducato di Calabria e sull\u2019intera Puglia.\nIl Trattato di Granada prevedeva, inoltre, la ripartizione al 50% degli introiti della Dogana delle pecore.\nIl testo originale del piano di spartizione franco-spagnolo del Mezzogiorno d'Italia recita:\u201c\"Et quia praedictus Rex Franciae jus habere praetendit in Regno Siciliae citra Farum, illaque de causa ad illud recuperandum cum exercitu suo proficisci decrevit, et nihilominus Rex et Regina Hispaniae praedicti jus habere praetendunt in dicto Regno, ita ut dictum Regnum uni ex duobus dictis Regibus, et nemini alii de jure pertineat, animadvertentes praeterea praefatis Regibus ac universo Orbi notissimum esse, Regem Fredericum saepe Turcorum Principem, Christiani nominis Hostem acerrimum, Literis, Nunciis, ac Legatiis ad arma contra Populum Christianum capessenda sollicitasse, ac impraesentiarum sollicitare, qui ad ejus maximam instantiam cum ingenti classe, ac validissimo terrestri exercitu, ad Christianorum Terras invadendas vastandasque, jam movisse intelligitur; igitur tam imminenti periculo ac damno Christianae Reipublicae obviare volentes, et ad finem Pacis, et ut Amicitia, Confoederatio et Liga praedicta sit inter se indissolubilis et perpetua in futurum, volentes omnes occasiones tollere et amputare, quae huic Confoederationi rupturam et seissuram possent afferre, tractatum est, approbatum, et concordatum super dicto Regno inter praefatos Principes in hunc qui sequitur modum, Videlicet, quod dictum Regnum Siciliae citra Farum dividetur et partietur inter praefatum Regem Franciae ex una parte, et praefatos Regem et Reginam Hispaniae, ex altera parte, et pro portione dicti Regis Franciae remanebunt Civitatis Neapolis et Oppidum Gayetae, ac aliae Civitates, Oppida, et Terrae totius Provinciae Terrae Laboris, et tota Provincia Brussiae, pro eorum justo valore, et ultra et supra medietatem reddituum Duanae pecorum Apuliae, vulgariter nuncupatae, la Duana de la Pouille, et cum suois titulis Regni Franciae, et Ducis Mediolani appelletur quoque Rex Neapolis et Jerusalem; et pro portione Regis et Reginae Hispaniaa praefatorum remanebunt Ducatus Calabriae, et tota Apulia, idest la Pouille, pro suo justo valore, et cum suis Titulis Regis et Reginae Castellae, Legionis, Aragonum, Siciliae, et Granatae, etc., appellentur quoque Duces Calabriae et Apuliae, reservata medietate reddituum dicta Duanae in dicta Apulia levandae, quam praefatus Rex Franciae habebit et recipiet pare a Commissariis per eosdem Regem et Reginam Hispaniae ad hoc deputandis, ultra revenutum dicti Regni, ut dictum est\"\u201d.La mancata definizione della sovranit\u00e0 su alcune province napoletane provoca una controversia che sfocia in una nuova guerra tra gli ex alleati.\nPer comprendere il senso della divisione e del progetto di spartizione del Regno di Napoli \u00e8 necessario descrivere la disposizione delle dodici province napoletane:\nConseguenze: la guerra per la spartizione franco-spagnola del Regno di Napoli.\nSul trono partenopeo sedeva Federico I d\u2019Aragona (linea dinastica napoletana), succeduto a Ferrandino nel 1496. \nIl patto stipulato tra Spagnoli e Francesi, reso pubblico nel corso del 1501, ottenne il beneplacito di papa Alessandro VI, in quanto sovrano nominale del Regno di Napoli.\nIl Santissimo Padre scomunic\u00f2 e dichiar\u00f2 decaduto il re di Napoli Federico, dando appoggio esplicito e sostegno ufficiale al Trattato di Granada con la bolla pontificia datata 25 giugno 1501. \nIl pretesto per giustificare la scomunica di Don Federico fu l\u2019accusa di avere contatti con i Turchi; verosimilmente causa ben pi\u00f9 bruciante per i Borgia fu il mancato matrimonio tra Cesare Borgia e la Principessa di Taranto Carlotta d\u2019Aragona, che os\u00f2 rifiutare l\u2019ambiziosissimo Duca di Valentinois e guastare uno dei tanti fili del \u201cGrande nepotismo\u201d di Papa Borgia.\nI due eserciti, quello francese, guidato da Luigi d'Armagnac, duca di Neimours, e quello spagnolo, guidato da Gonzalo Fern\u00e1ndez de C\u00f3rdoba, prepararono subito l'occupazione dei territori rispettivamente assegnati.\nLo sfortunato Don Federico, titolare legittimo del trono del regno partenopeo, venuto al corrente del tradimento ordito dal cugino Ferdinando, decise di abdicare in favore del Re di Francia, scatenando cos\u00ec un conflitto tra due potenze europee, i cui eserciti si scontrarono sul suolo italiano nella Guerra d'Italia che si concluse con l'Armistizio di Lione. \nFederico part\u00ec verso la Francia il 6 settembre 1501; nel maggio 1502, come compensazione per la sua rinunzia ai diritti sul Regno di Napoli, Federico ottenne da Luigi XII la Contea del Maine.\nLa dinastia dei Trast\u00e1mara d'Aragona di Napoli si estinse nel 1550.\nCon questa guerra si chiude la gloriosa epoca del Regno di Napoli e inizia la lunga stagione dei Vicer\u00e9 di Napoli (1501-1734).\nLa rottura dell'accordo.\nJules Michelet ha definito il Trattato di Granada \"la grande perfidia del secolo\". \nMarco Pellegrini attribuisce il fallimento della spartizione del Regno di Napoli alla mancata definizione della ripartizione delle entrate fiscali relative alla Dogana delle pecore. \nI sovrani aragonesi (Alfonso il Magnanimo e Ferrante I) avevano riorganizzato gli uffici della Dogana delle pecore, gi\u00e0 attivi in precedenza e diventati particolarmente redditizi perch\u00e9 colpivano la transumanza di un crescente numero di greggi.\nI diritti della \"Duana Pecorum Apuliae\" comportavano entrate tra i 160 000 e i 200 000 ducati annuali.\nConseguenze: la Guerra tra Luigi XII e Ferdinando il Cattolico.\nL'occupazione da parte dei Francesi di certi territori contestati provoca un conflitto tra Ferdinando d'Aragona e Luigi XII a partire dalla seconda met\u00e0 del 1502. \nI Francesi furono sconfitti ripetutamente a Ruvo di Puglia (22-23 febbraio 1503), a Seminara (21 aprile 1503), a Cerignola (28 aprile 1503) e presso il fiume Garigliano (29 dicembre 1503). \nDurante questa guerra si segnalano due eventi significativi: l\u2019epica Disfida di Barletta (13 febbraio 1503) e la drammatica fine di Piero de' Medici detto il Fatuo, morto annegato nel Garigliano il 28 dicembre 1503 mentre combatteva con i Francesi.\nLe vittorie militari spagnole del 1503 e la capitolazione dei Francesi a Gaeta (1\u00ba gennaio 1504) sanciscono la caduta definitiva del progetto di Luigi XII: il 31 gennaio 1504 viene sottoscritto l'Armistizio di Lione; il 12 ottobre 1505 il re di Francia rinunzia alle pretese su Napoli con il Trattato di Blois.\nIl testo del trattato.\nUn\u2019edizione autorevole del testo del trattato, in lingua latina, pu\u00f2 essere consultata nella collezione \"Corps Universel du Droit de Gens\" di Jean Du Mont (Tomo III, Parte I, pp. 444-447):"}
{"id": "1695027", "revid": "287204", "url": "https://it.wikipedia.org/wiki?curid=1695027", "title": "Camaldoli (disambigua)", "text": ""}
{"id": "1695029", "revid": "120772721", "url": "https://it.wikipedia.org/wiki?curid=1695029", "title": "Giuseppe Merosi", "text": "Biografia.\nNato a Piacenza in strada S. Antonio 35, da famiglia artigiana composta da Giacomo, noto fabbricatore di candele, e Annetta Varesi, Giuseppe Merosi ebbe la possibilit\u00e0 di studiare e si diplom\u00f2 geometra nel cittadino istituto tecnico Romagnosi. \nDopo il servizio militare, grazie a un capitale affidatogli dal padre, apr\u00ec nel 1893 una piccola fabbrica di biciclette, in societ\u00e0 con il concittadino Vittorio Bassi, denominata \"Ing. Bassi &amp; Merosi\". L'azienda produceva biciclette con marchio \"Endless\", ma non ebbe fortuna commerciale e fu costretta a chiudere nel 1898. Merosi perse tutto il capitale investito, oltre alla dote della moglie Adalgisa Malvezzi, sposata nel 1896. Questo fu il primo dei molti rovesci economici che punteggiarono la sua lunga vita di eccellente tecnico e scadente affarista. \nCostretto a trovare lavoro come semplice dipendente, Merosi venne assunto quale tecnico d'officina a Milano, presso le Officine Turkheimer, dove ebbe un primo contatto con la tecnica motoristica, dato che la Turkheimer aveva iniziata, gi\u00e0 nel 1894, l'importazione e vendita delle motociclette Hildebrand &amp; Wolfm\u00fcller, oltre a rappresentare il riferimento tecnico per i pionieri del motorismo a Milano e nel circondario.\nNel 1899 l'amico Bartolomeo Orio, a causa dell'improvvisa morte del padre Stefano, fu costretto ad abbandonare la Orio &amp; Marchand per assumere le redini dell'azienda di famiglia, consigliando ai fratelli Marchand l'ingaggio di Merosi, quale suo sostituto alla direzione tecnica.\nFu quindi assunto alla Orio &amp; Marchand, azienda piacentina per cui progett\u00f2 automobili e motocicli sino all'estate 1904. Pass\u00f2 quindi all'Ufficio Tecnico FIAT, collaborando al progetto di alcune vetture da competizione. A fine 1905 si spost\u00f2 a Milano, realizzando per la Lentz il progetto di una vettura poi realizzata in tre esemplari. Nell'autunno 1906 fu assunto dalla Bianchi per la quale lavor\u00f2 sino al settembre 1909.\nNel 1910 divenne direttore tecnico e capo dell'ufficio progetti del nuovo stabilimento del Portello a Milano di quella che ai tempi era la neonata \"ALFA\", \"Anonima Lombarda Fabbrica Automobili\". La prima automobile progettata fu l'ALFA 24 HP che fu distribuita dal 24 giugno 1910 e che aveva una cilindrata di 4.084 cc con una potenza di 42 hp che faceva raggiungere alla vettura i 100 km/h di velocit\u00e0.\nIl primo anno il modello, robusto e con una bella linea, vendette 50 esemplari. Seguirono progetti di altre automobili pi\u00f9 potenti.\nNel 1914 Merosi progett\u00f2 il suo primo motore che aveva un sistema di distribuzione bialbero a 16 valvole (8 per l\u2019aspirazione e 8 per lo scarico), con 4 cilindri, 4.500 cc di cilindrata; questo propulsore equipaggi\u00f2 anche una vettura esplicitamente da competizione, la GP 1914.\nL'attivit\u00e0 di Merosi continu\u00f2 durante la prima guerra mondiale con la realizzazione di gruppi elettrogeni e motocompressori per uso militare e uno spostamento (su incarico di Nicola Romeo) presso le Officine Ferroviarie Meridionali nel periodo 1917-1918, riprendendo la progettazione civile nel 1919, sempre per la stessa azienda che nel frattempo aveva cambiato nome in quella che ancor oggi \u00e8 conosciuta come Alfa Romeo, con la progettazione di un altro motore bialbero. All'inizio degli anni venti usc\u00ec la lussuosa Alfa Romeo G1.\nMerosi riconobbe da sempre anche l'importanza delle corse automobilistiche per lo sviluppo e l'immagine dell'azienda. Nel 1911 l'ALFA partecip\u00f2 per la prima volta alla Targa Florio con la 24HP mentre la prima vittoria a questa storica competizione \u00e8 datata 1923.\nLe successive auto, queste vere e proprie vetture da corsa, furono l'Alfa RL, l'Alfa RM e l'Alfa P1.\nNell'aprile 1926 Giuseppe Merosi lasci\u00f2 l'azienda e fu sostituito da Vittorio Jano. Lavor\u00f2 successivamente per altre aziende del ramo tra cui l'Isotta Fraschini, tornando ancora all'Alfa Romeo durante la seconda guerra mondiale tra il 1941 e il 1943. \u00c8 morto all'et\u00e0 di 84 anni a Lecco. \u00c8 stato sepolto al Cimitero Maggiore di Milano, ove i suoi resti sono stati in seguito posti in una celletta."}
{"id": "1695030", "revid": "767487", "url": "https://it.wikipedia.org/wiki?curid=1695030", "title": "Jade Villalon", "text": "Esord\u00ec nel gruppo delle Sweetbox con il quale rimase per 7 anni (dal 2000 al 2007, anni in cui il gruppo fu portato al successo dal singolo \"Everything's Gonna Be Alright\") per poi continuare la carriera da solista.\nBiografia.\nJade \u00e8 nata a San Diego da padre filippino e madre americana.\nPassa l'infanzia e la giovinezza tra Los Angeles e il Giappone dove da piccola inizia la sua carriera.\nMusica.\nJade prima di entrare negli Sweetbox canta nel gruppo Gemstone con Christina Vidal e Crystal Grant. Dopo il successo degli Sweetbox, soprattutto nel continente asiatico, Jade canta da solista e pubblica due album, \"Out of the Box\" e \"Bittersweet Symphony\".\nFinal Fantasy X-2.\nNel 2004 all'uscita occidentale del gioco Final Fantasy X-2 le canzoni originalmente cantate dalla cantante J-pop giapponese Koda Kumi non furono giudicate buone, a causa della scarsa pronuncia inglese della donna, fu deciso che a cantare in questa versione del gioco sarebbe stata Jade.\nAll'epoca dell'uscita del gioco Jade (che faceva parte ancora degli Sweetbox) prese il nome di \"Jade from Sweetbox\". Jade prende parte all'incisione di tre canzoni, \"Real Emotion\", \"1000 Words\" e \"1000 Words (Orchestral Version)\".\nTutte le canzoni sono presenti nell'album \"Final Fantasy X-2 Original Soundtrack\" e, a parte \"1000 Words (Orchestral Version)\" dell'album degli Sweetbox, \"Adagio\".\nNella versione \"Final Fantasy X-2 International + Last Mission\", una versione particolare del videogioco distribuita in Giappone, le canzoni di Koda furono sostituite da quelle di Jade.\nCrush.\nJade inoltre incide due versioni della canzone Crush una disponibile nell'album \"Out of the Box\" l'altra in duetto con la cantante sudcoreana Baek Ji-young"}
{"id": "1695040", "revid": "287204", "url": "https://it.wikipedia.org/wiki?curid=1695040", "title": "Novara Baseball", "text": "Il Novara Baseball \u00e8 una societ\u00e0 italiana di baseball, dal 2018 non pi\u00f9 iscritta alla Italian Baseball League.\nStoria.\nLa societ\u00e0 originaria nasce il 28 ottobre 1967 a Novara.\nNella sua storia vanta numerosi successi nel campionato di secondo livello, la Serie A2 ed inoltre molte promozioni nel massimo campionato in Serie A1. Nel palmar\u00e8s colleziona due coppe Italia vinte nel 1983 e nel 1992. Nel 2009 firma un accordo con l'Avigliana Baseball, ma il progetto di franchigia fallisce, quindi Novara aderisce alla nuova franchigia United con il Senago-Milano. Dal 2011 al 2013, Novara si \u00e8 iscritta all'Italian Baseball League. Dopo due anni di assenza, nel 2016 \u00e8 tornata a militare nel massimo campionato di Baseball Italiano, disputato per l'ultima volta nel 2017. In questo anno il presidente Simone Pillisio decide di lasciare Novara per diventare presidente del Rimini Baseball, lasciando a Novara le giovanili e la squadra femminile.\nPalmar\u00e8s.\n2 trofei nazionali\nRoster 2012.\nLanciatori\nRicevitori\nInterni\nEsterni\nAllenatore"}
{"id": "1695044", "revid": "1305772", "url": "https://it.wikipedia.org/wiki?curid=1695044", "title": "Genova (disambigua)", "text": ""}
{"id": "1695054", "revid": "124703419", "url": "https://it.wikipedia.org/wiki?curid=1695054", "title": "Coordinatometro", "text": "Il coordinatometro \u00e8 uno strumento utilizzato per l'individuazione di punti sulle carte geografiche, in particolare permette di verificare se la carta geografica ha subito deformazioni e quindi non rappresenta in perfetta proporzione la realt\u00e0. Generalmente ha diverse scale (1:25.000 - 1:40.000 - 1:50.000)tra le quali, la pi\u00f9 usata \u00e8 la scala 1:25.000 (1 cm sulla scala : 25.000 cm reali, ovvero 250 m) divisa in quadranti di 4 cm di lato, cio\u00e8 di 1km di lato nella realt\u00e0.\nFunzionamento.\nPer individuare un punto nella cartina, col coordinatometro, si procede nel seguente modo:\nIl vertice del coordinatometro va posizionato nel punto di incontro (incrocio) tra il meridiano reticolato e il parallelo reticolato. Questo vale per le cartine IGM (Istituto Geografico Militare), in cui generalmente le linee che delimitano i quadranti, sono tracciate di colore viola."}
{"id": "1695055", "revid": "200568", "url": "https://it.wikipedia.org/wiki?curid=1695055", "title": "Gabby Whitaker", "text": ""}
{"id": "1695057", "revid": "712828", "url": "https://it.wikipedia.org/wiki?curid=1695057", "title": "Iena Bellamy", "text": ""}
{"id": "1695062", "revid": "2036687", "url": "https://it.wikipedia.org/wiki?curid=1695062", "title": "Aidan Chambers", "text": "Biografia.\nNato da una famiglia di minatori nella Contea di Durham, Aidan Chambers \u00e8 stato insegnante, religioso, editor, prima di fondare, con la moglie, nel 1969, la casa editrice Thimble Press e dedicarsi a tutto campo alla letteratura. Ha cominciato a scrivere per ragazzi nel 1975.\nNel 1999 ha vinto il Carnegie Medal 1999 e, nel 2002, il premio Hans Christian Andersen e il Michael Printz Award.\nVive nel Glouchestershire, in Inghilterra, e tiene seminari a livello accademico in tutti i paesi in lingua inglese.\nHa impiegato 8 anni per scrivere \"Cartoline dalla terra di nessuno\" (vincitore della Carnegie Medal 1999 contro \"Harry Potter e il prigioniero di Azkaban\")."}
{"id": "1695064", "revid": "484362", "url": "https://it.wikipedia.org/wiki?curid=1695064", "title": "Kiev (disambigua)", "text": ""}
{"id": "1695065", "revid": "1851848", "url": "https://it.wikipedia.org/wiki?curid=1695065", "title": "Franco Carradori", "text": "Carriera.\nHa disputato sei campionati in Serie A dal 1955 al 1961, tutti con la maglia della , per complessive 147 presenze e 9 reti in massima serie.\nHa inoltre totalizzato 83 presenze e 3 reti in Serie B nelle file di (in prestito dai \"biancocelesti\"), Brescia e Trani."}
{"id": "1695066", "revid": "466539", "url": "https://it.wikipedia.org/wiki?curid=1695066", "title": "Forest Hills (Queens)", "text": "Forest Hills \u00e8 un quartiere della parte centrale di New York. Confina a nord con Rego Park; nella parte orientale con Flushing Meadows Park, Grand Central Parkway e Kew Gardens; ad ovest con Middle Village; nella parte meridionale con Forest Park.\nIl quartiere.\nForest Hills ospita residenti di ceto medio-alto e aristocratico, gli ultimi a vivere nella prestigiosa area di Forest Hills Gardens. La comunit\u00e0, inizialmente conosciuta come \"Whitepot\", \u00e8 stata fondata nel 1906. Tre anni dopo, nel 1909, Margaret Olivia Slocum Sage fond\u00f2 la \"Russell Sage Foundation\" per 142 acri di terra dalla Cord Meyer Development Company. Il piano originale prevedeva una buona struttura a basso reddito, che sarebbe stato occasione per una migliore condizione di vita e del lavoro.\nGrosvenor Atterbury, un noto architetto, commission\u00f2 il progetto di Forest Hills Gardens. Il quartiere fu pianificato in base al modello del giardino della comunit\u00e0 dell'Inghilterra. Come risultato, ci sono molte case che hanno come stile il Tudor a Forest Hills, la maggior parte ora situate a Forest Hills Gardens.\nDemografia.\nSecondo i dati del censimento del 2010 la popolazione di Forest Hills era di abitanti, in aumento dell'1,5% rispetto ai del 2000. La composizione etnica del quartiere era: 58,3% () bianchi americani, 24,2% () asioamericani, 2,5% () afroamericani, 0,1% (63) nativi americani, 0,0% (22) nativi delle isole del Pacifico, 0,4% (373) altre etnie e 2,1% () multietinici. Gli ispanici e latinos di qualsiasi etnia erano il 12,4% ().\nTrasporti.\nIl quartiere \u00e8 servito dalla metropolitana di New York attraverso le stazioni di 67th Avenue, Forest Hills-71st Avenue, 75th Avenue e Kew Gardens-Union Turnpike della linea IND Queens Boulevard, dove fermano i treni delle linee E, F, M, R. La stazione ferroviaria di Forest Hills \u00e8 servita dai treni suburbani della Long Island Rail Road.\nRiferimenti nella cultura di massa.\nSi tratta del quartiere in cui si \u00e8 formata la band punk Ramones nel 1974.\nForest Hills \u00e8 anche conosciuta in quanto vi sono nati e cresciuti Paul Simon e Art Garfunkel, in arte Simon &amp; Garfunkel, popolare duo folk rock statunitense.\nForest Hills \u00e8 il quartiere dove \u00e8 nato e dove vive Peter Parker, ovvero l'Uomo Ragno dei fumetti.\nIl West Side Tennis Club, situato nel quartiere, \u00e8 stato sede dal 1915 al 1977 dell'US open, torneo di tennis tra i pi\u00f9 prestigiosi al mondo, uno dei quattro del Grande Slam."}
{"id": "1695068", "revid": "196390", "url": "https://it.wikipedia.org/wiki?curid=1695068", "title": "Pileo da Prata", "text": ""}
{"id": "1695070", "revid": "1226", "url": "https://it.wikipedia.org/wiki?curid=1695070", "title": "Villa Cornaro", "text": "Villa Cornaro o Corn\u00e8r \u00e8 una villa veneta sita a Piombino Dese (Padova) progettata da Andrea Palladio nel 1552.\n\u00c8 stata inserita nel 1996 nella lista dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nLa famiglia Corner \u00e8 attestata a Piombino sin dal 1422, quando risulta proprietaria di 310 campi trevigiani e di vari stabili annessi.\nNel 1551, alla morte di Girolamo Corner del ramo detto \"di San Cassiano\" o \"della Regina\" (era nipote della nota Caterina Corner), i figli Andrea e Giorgio si spartiscono i suoi beni in Piombino, ovvero un complesso di villeggiatura costruito tra il 1539 e il 1549: al primo va la casa padronale, all'altro 7 campi del \u00abbruolo\u00bb, una barchessa e met\u00e0 del giardino.\nLa costruzione della nuova villa si deve proprio a Giorgio ma, bench\u00e9 erediti la propriet\u00e0 nel 1551, dovr\u00e0 aspettare l'anno successivo per venirne in possesso, essendo allora impegnato a Peschiera per conto della Serenissima.\nIl cantiere \u00e8 gi\u00e0 in piena attivit\u00e0 nel marzo del 1553, e nell'aprile dell'anno seguente l'edificio - pur incompleto - \u00e8 abitabile, tanto da esservi documentato Palladio \u00abla sera a zena\u00bb col padrone di casa. Quest'ultimo, in occasione del matrimonio con Elena Contarini, nel giugno dello stesso anno prende formalmente possesso della villa, o meglio del suo cantiere: a questa data risulta infatti realizzato solamente il blocco centrale, ma non le ali n\u00e9 il secondo ordine delle logge. Nel 1569 \u00e8 documentata l'attivit\u00e0 di operai che ancora lavorano al \u00abbruolo\u00bb.\nGiorgio muore nel 1571, combattendo nella battaglia di Lepanto. Il complesso viene ereditato dal figlio Gerolamo che nel 1582 dichiara il possesso di una \u00abcasa per nostra habitatione posta in villa di Piombin con brolo e cortivo la qual casa non \u00e8 finita et ne \u00e8 pi\u00f9 di spesa che di entrada\u00bb. Il cantiere, dunque, subisce dei rallentamenti per ragioni finanziarie e negli anni successivi lo stesso Gerolamo preferisce lasciarlo in sospeso, dedicandosi ad altri investimenti nella zona. Solo nel 1588 (quando Palladio era ormai morto da 8 anni) decide di spendervi nuove energie: in quell'anno vengono commissionate a Camillo Mariani le statue degli antenati per il salone, mentre \u00e8 del 1596 il coinvolgimento di Vincenzo Scamozzi, che si dedica alla costruzione della grande barchessa inglobando la precedente quattrocentesca.\nNel 1655 il discendente Giorgio di Gerolamo Corner dichiara che la villa non \u00e8 ancora ultimata e che mette a disposizione una somma per concludere i lavori. \u00c8 Andrea Corner ad occuparsene, commissionando gli stucchi a Bortolo Cabianca e le decorazioni pittoriche a Mattia Bortoloni.\nEstinti i Corner ai primi dell'Ottocento, la villa pass\u00f2 ad altre famiglie che continuarono ad utilizzarla come residenza sino al 1951. Nel ventennio successivo attravers\u00f2 un periodo di grave decadenza, durante il quale fu dapprima utilizzata come asilo parrocchiale e successivamente fu abbandonata.\nNel 1969 la villa \u00e8 stata acquistata da Richard e Julia Rush di Greenwich che hanno intrapreso un'importante opera di restauro. Dal 1989 \u00e8 propriet\u00e0 dei coniugi Carl e Sally Gable di Atlanta, che la hanno venduta a fine 2017.\nDescrizione.\nInsieme alla pressoch\u00e9 contemporanea Pisani di Montagnana, la villa realizzata a Piombino Dese per un altro potente patrizio veneziano, Giorgio Cornaro, segna un netto salto di scala nel prestigio e nella capacit\u00e0 di spesa della committenza palladiana, sino ad allora essenzialmente vicentina.\nLe ville Pisani e Cornaro sono legate da molto pi\u00f9 di una semplice coincidenza cronologica e dall'alto status del committente. Infatti anche la Cornaro ha una struttura e un decoro molto simili a un palazzo ed \u00e8 pi\u00f9 residenza di campagna che villa: isolata rispetto alla tenuta agricola e alle dipendenze, la sua posizione preminente sulla strada pubblica ne rimarca il carattere ambivalente. Del resto i camini presenti in tutte le stanze ne provano un uso non solo estivo, e non a caso una struttura assai simile sar\u00e0 replicata pochi anni pi\u00f9 tardi per il palazzo \u201csuburbano\u201d di Floriano Antonini a Udine.\nCome per la Pisani, anche la planimetria di villa Cornaro \u00e8 organizzata intorno a un grande ambiente con quattro colonne libere, qui per altro spostato pi\u00f9 al centro della casa e quindi pi\u00f9 propriamente salone, a cui si accede con la mediazione della loggia o di uno stretto vestibolo. I due livelli della villa sono connessi da due eleganti scale gemelle che separano nettamente un piano terra, per l'accoglienza di ospiti e \"clientes\", dai due appartamenti superiori riservati ai coniugi Cornaro. Lo straordinario pronao aggettante a doppio ordine riflette la soluzione palladiana della loggia di palazzo Chiericati a Vicenza, ultimata negli stessi anni, con il tamponamento laterale a dare rigidezza alla struttura, come nel Portico di Ottavia a Roma. Va considerato del resto che il tema della doppia loggia in facciata \u00e8 frequente anche nell'edilizia gotica lagunare, cos\u00ec come colonne libere sostengono i pavimenti dei saloni delle grandi Scuole di Venezia: si tratterebbe quindi di una sorta di \u201ctraduzione in latino\u201d di temi tradizionali veneziani."}
{"id": "1695072", "revid": "15179383", "url": "https://it.wikipedia.org/wiki?curid=1695072", "title": "Cap d'Ail", "text": ""}
{"id": "1695073", "revid": "899209", "url": "https://it.wikipedia.org/wiki?curid=1695073", "title": "Organo della basilica di Santa Maria in Campagna a Piacenza", "text": "L'organo Serassi della Basilica di Santa Maria di Campagna fu progettato da Padre Davide da Bergamo per la chiesa di Piacenza.\nStoria e restauro.\nLo strumento attuale, salvo lievi modifiche, corrisponde all'organo voluto e progettato da Padre Davide da Bergamo, e realizzato dalla celebre bottega organaria Fratelli Serassi di Bergamo in due riprese: nel 1825 e nel 1838 per la Basilica di Santa Maria di Campagna.\nC'\u00e8 da dire che per\u00f2, quando Padre Davide entr\u00f2 nel Convento di S. Maria di Campagna, la basilica gi\u00e0 disponeva di un organo di dimensioni pi\u00f9 piccole edificato nel 1788 da Pietro Cavalletti e impostato secondo uno schema classico: estensione delle tastiere fino al Fa-1 reale, tavolozza timbrica meno ricca rispetto all'attuale, con il tradizionale Ripieno, un'ancia corta (Tromboncini) e Contrabassi. Uniche concessioni alle tendenze dell'epoca erano rappresentate dal registro Flutta soprani e dal registro Timballi nei pedali.\n\u00c8 chiaro che un simile strumento non poteva certo soddisfare i gusti e le aspettative di Padre Davide, gi\u00e0 abituato in terra bergamasca ad organi molto grandi e potenti, costruiti da ditte molto celebri e importanti come i Serassi e i Bossi.\nCos\u00ec nel 1822 Padre Davide propose ai Serassi un progetto per ampliare l'organo precedente, mantenendo il ripieno, costruendo un nuovo somiere, inserendo molti altri registri o \"istrumenti\" con particolare attenzione ai registri ad ancia. L'organo per\u00f2 fu disponibile soltanto verso la fine dell'anno 1825. L'anno seguente, Padre Davide si lamentava di alcuni problemi nell'organo e cos\u00ec, dopo molte segnalazioni ai Serassi, l'organo venne rifatto ed ampliato, aggiungendo un \"Secondo Organo ossia Eco\", fatto con le canne del Cavalletti, ed introducendo un nuovo Ripieno al Grand'Organo. Lo strumento fu inaugurato il 21 maggio 1838 da Padre Davide da Bergamo.\nNel 1891 l'organaro Bortolo Pansera di Romano di Lombardia (BG) ricostru\u00ec la Grancassa e l'Ottavino soprani. \nNel corso del nostro secolo, l'organo \u00e8 stato restaurato da Tamburini nel 1980 e da Giani Casa d'Organi nel 2000.\nDisposizione fonica.\nGrand'Organo (tastiera superiore) \nOrgano Eco (tastiera inferiore)"}
{"id": "1695075", "revid": "767487", "url": "https://it.wikipedia.org/wiki?curid=1695075", "title": "Ernst Ludwig Gerber", "text": "\u00c8 principalmente ricordato per essere stato l'autore di un celebre dizionario dei musicisti.\nRicevette i primi rudimenti musicali (organo e teoria musicale) dal padre Heinrich Nikolas Gerber, un allievo di Johann Sebastian Bach. Nel 1765 intraprese lo studio del diritto a Lipsia, ma si dedic\u00f2 prioritariamente all'attivit\u00e0 di compositore. Nel 1768 present\u00f2 per la prima volta pubblicamente un suo lavoro e nel 1775 succedette al padre nella carica di organista di corte, al servizio del Principe di Schwarzburg-Sondershausen. Negli anni successivi si occup\u00f2 dello studio della storia della musica e pubblic\u00f2 infine il suo \"Historisch-biographisches Lexikon der Tonk\u00fcnstler\", il quale fu successivamente migliorato e ampliato. Inoltre pubblic\u00f2 diversi articoli in riviste di musica. Nel 1794 fu nominato segretario di corte del Principe di Schwarzburg-Sondershausen, posizione che mantenne sino alla morte che lo colse nel 1819 nella sua stessa citt\u00e0 natale.\nGli scritti di Gerber sono tutt'oggi impiegati come fonti per le ricerche e gli studi riguardanti la storia della musica e le biografie dei compositori, soprattutto tedeschi."}
{"id": "1695081", "revid": "107506325", "url": "https://it.wikipedia.org/wiki?curid=1695081", "title": "Hellenic Spirit", "text": "La Hellenic Spirit \u00e8 una nave - traghetto appartenente alla compagnia di navigazione greca Anek Lines.\nStoria operativa.\nLa nave fu varata come \"Kriti IV\" in Svezia, venendo poi rimorchiata ai cantieri Fosen, in Norvegia, per il completamento. Prima di metterla in servizio, la compagnia scelse di rinominarla \"Olympic Spirit\", per via dell'entusiasmo suscitato in Grecia dalla nomina di Atene come sede dei Giochi Olimpici del 2004; tuttavia il Comitato Olimpico Internazionale, detentore dei diritti per l'utilizzo del marchio \"Olympic Spirit\", imped\u00ec alla Anek Lines di utilizzarlo e la nave fu quindi ribattezzata \"Hellenic Spirit\".\nEntrata in servizio nel maggio del 2001 sulla linea Ancona - Igoumenitsa - Patrasso insieme alla gemella \"Olympic Champion\", vi rimase in modo continuo anche negli anni seguenti."}
{"id": "1695084", "revid": "1543377", "url": "https://it.wikipedia.org/wiki?curid=1695084", "title": "Cinematic", "text": "Cinematic era un programma televisivo di approfondimento sul cinema, trasmesso da MTV Italia, condotto e curato da Victoria Cabello. Il programma, della durata di circa sessanta minuti, \u00e8 andato in onda per due stagioni, dal 1998 al 2000. "}
{"id": "1695097", "revid": "3082", "url": "https://it.wikipedia.org/wiki?curid=1695097", "title": "Impero Romano d'Occidente", "text": ""}
{"id": "1695116", "revid": "119230798", "url": "https://it.wikipedia.org/wiki?curid=1695116", "title": "Vladimir Sergeevi\u010d Il'ju\u0161in", "text": "\u00c8 figlio dell'ingegnere Sergej Il'ju\u0161in, capo dell'ufficio tecnico Ilyushin.\nFu per molti anni pilota collaudatore dell'OKB Sukhoi.\nL'attribuzione della qualifica di cosmonauta ad Il'ju\u0161in nasce dal fatto che due giorni prima del volo di Jurij Gagarin un giornalista britannico, Dennis Ogden, riport\u00f2 la notizia che i sovietici avevano lanciato un uomo nello spazio e un altro giornalista, Edward Brobovsky, fece il nome di Il'ju\u0161in.\nL'Encyclopedia Astronautica riporta invece che Il'ju\u0161in non ha mai volato nello spazio e non \u00e8 mai stato un cosmonauta.\nDopo la caduta del regime sovietico e l'apertura degli archivi del programma spaziale, non sono state trovate prove documentali del lancio di Il'ju\u0161in e di altri voli spaziali umani effettuati prima del lancio di Gagarin..\nPropugnatore della disciplina rugbistica in Unione Sovietica, pratic\u00f2 tale sport fin dai tempi della scuola di aviazione di Mosca; nel 1967 fu il primo presidente della federazione rugbistica dell'URSS e si adoper\u00f2 perch\u00e9 essa venisse ammessa nella Coppa FIRA, l'allora campionato europeo; fu anche l'ultimo presidente della federazione prima del suo scioglimento nel 1991 e, nel 1992, divenne presidente onorario della federazione rugbistica russa.\nPer i suoi meriti sportivi figura nella Hall of Fame dell'IRB."}
{"id": "1695122", "revid": "339392", "url": "https://it.wikipedia.org/wiki?curid=1695122", "title": "Bakhchisaray", "text": ""}
{"id": "1695125", "revid": "226458", "url": "https://it.wikipedia.org/wiki?curid=1695125", "title": "Georges de Tollemonde", "text": "De Tollemonde, vallone di lingua francese, \u00e8 autore di vari trattati filosofici in lingua francese che raggiunsero una discreta fama ed un certo successo all'inizio del secolo XX. Della vita dell'autore non si hanno notizie approfondite, ma sembra che venisse da una famiglia borghese di Liegi."}
{"id": "1695127", "revid": "240354", "url": "https://it.wikipedia.org/wiki?curid=1695127", "title": "Dsg", "text": ""}
{"id": "1695129", "revid": "237256", "url": "https://it.wikipedia.org/wiki?curid=1695129", "title": "Baturin", "text": ""}
{"id": "1695137", "revid": "237256", "url": "https://it.wikipedia.org/wiki?curid=1695137", "title": "Berdiansk", "text": ""}
{"id": "1695140", "revid": "124888398", "url": "https://it.wikipedia.org/wiki?curid=1695140", "title": "Fritz Leonhardt", "text": "\u00c8 ritenuto uno dei progettisti di ponti pi\u00f9 significativi del XX secolo. Il suo libro \"Br\u00fccken. \u00c4sthetik und Gestaltung\" (\"Ponti, estetica e design\"), pubblicato nel 1982 e tradotto in pi\u00f9 lingue, \u00e8 considerato un classico nella comunit\u00e0 dei progettisti di ponti.\nBiografia.\nNato a Stoccarda nel 1909, Leonhardt studia diplomandosi nel 1927 al \"Dillmann-Realgymnasium\" (oggi Dillmann-Gymnasium) e si laurea alla Technischen Hochschule Stuttgart e alla Purdue University di West Lafayette (Indiana) negli USA.\nNel 1934 lavora con la Amministrazione tedesca delle autostrade e collabora con Paul Bonatz e molti altri. Alla giovane et\u00e0 di 28 anni fu ingegnere capo per il progetto del ponte di Rodenkirchen a Colonia.\nNel 1939 fonda un \"Ingenieurb\u00fcro\" ancora noto oggi, dopo la rifondazione nel 1953, insieme all'ing. Wolfhardt Andr\u00e4 lo \"Ingenieurb\u00fcro Leonhardt, Andr\u00e4 und Partner\" (LAP). Dal 1958 al 1974 insegn\u00f2 \"Progetti di cemento-armato e cemento armato precompresso\" all'Universit\u00e0 di Stoccarda di cui fu anche Rettore nel periodo dal 1967 al 1969.\nRicevette sei lauree ad honorem da altrettante Universit\u00e0 ed \u00e8 stato membro onorario di diverse e importanti universit\u00e0 di ingegneria oltre a numerosi premi compreso il Werner-von-Siemens-Ring, la Medaglia d'onore intitolata a \"Emil M\u00f6rsch\", la Medaglia \"Freyssinet\" e la Medaglia d'oro dell'Institution of Structural Engineers.\nNel 1981 vince il \"Award of Merit in Structural Engineering\" conferito dalla associazione internazionale IVBH. Nel 1982 diventa socio della Heidelberger Akademie der Wissenschaften. La tomba si trova presso il Waldfriedhof Stuttgart.\nPrincipali progetti e realizzazioni.\nLe sue pi\u00f9 grandi opere comprendono: "}
{"id": "1695141", "revid": "729019", "url": "https://it.wikipedia.org/wiki?curid=1695141", "title": "Mike Ruddock", "text": "Carriera da giocatore.\nRuddock ha giocato da terza linea per il Blaina, il Tredegar e lo Swansea, facendo 119 presenza e 43 mete per quest'ultimo.\nHa inoltre giocato per il Galles under 16 e per il Galles B, ma la sua carriera \u00e8 stata interrotta prematuramente a causa di un incidente sul lavora nel 1985.\nCarriera da allenatore.\nHa cominciato ad allenare al Blaina, successivamente \u00e8 stato al Cross Keys e in seguito agli irlandesi del Bective Rangers. Passato poi allo Swansea ha fatto registrare una vittoria 21-6 contro l' in tour nel 1992 e ha vinto due titoli gallesi (1992, 1994) e la Welsh Cup nel 1995. Nel 1997 \u00e8 tornato i Irlanda al Leinster.\nTornato nuovamente in Galles nel 2000, dopo un periodo alla guida dell'Irlanda A, \u00e8 stato coach dell'Ebbw Vale e poi dei con buoni successi.\nLa prima esperienza alla guida della nazionale \u00e8 del 2003 in una partita in preparazione all'imminente Coppa del Mondo. In quell'occasione prese il posto Steve Hansen contro la , che batt\u00e9 54-8, prima vittoria della nazionale da 11 match.\nNel 2004 Steve Hansen si dimise da allenatore del dopo il ritorno dalla Nuova Zelanda e Ruddock fu scelto per prendere il suo posto. Durante la sua prima stagione, il ha centrato il primo Grande Slam nel Sei Nazioni dal 1978.\nIl 14 febbraio 2006 \u00e8 stato dato l'annuncio delle dimissioni di Ruddock da coach del , decisione dovuta ufficialmente a problemi famigliari. Ci sono comunque voci che attribuiscono questa decisione ai rapporti incrinatesi tra Ruddock e i giocatori dopo che si rifiut\u00f2 di sostenere un silenzio stampa suggerito dal capitano Gareth Thomas.\nDopo un breve allontanamento dal mondo del rugby, Ruddock \u00e8 tornato presto alla guida del Mumbles RFC, nelle serie inferiori gallesi, ed \u00e8 stato coach degli avanti per i Barbarians.\nIl 1\u00ba maggio 2007 si \u00e8 avuto il suo ritorno nel rugby di primo piano. In questa data \u00e8 stato infatti nominato \"Director of Rugby\" dei Worcester Warriors al posto di John Brain.\nPer i suoi vari successi \u00e8 stato fatto Ufficiale dell'Impero Britannico nel 2006."}
{"id": "1695148", "revid": "237256", "url": "https://it.wikipedia.org/wiki?curid=1695148", "title": "Berdi\u010dev", "text": ""}
{"id": "1695149", "revid": "1983214", "url": "https://it.wikipedia.org/wiki?curid=1695149", "title": "Vincent Teresa", "text": "Di origini siciliane, Teresa fu luogotenente dei Patriarca nella parte settentrionale dell'area metropolitana di Boston (la Famiglia aveva la propria base, nonch\u00e9 area d'origine, nel Rhode Island), contendendosi strenuamente con le locali organizzazioni criminali irlandesi-americane, prime fra tutte la Winter Hill Gang, il controllo totale del territorio tra gli anni sessanta e gli anni settanta.\nRitiratosi poi a vita privata, scrisse un memoriale intitolato \"La Mia Vita Nella Mafia\" (\"My Life In The Mafia\"), ispirato proprio alla sua vita criminale a Boston, negli anni sessanta, raccontando i vari conflitti tra bande anche presso Charlestown e Somerville, nel Massachusetts.\nTeresa mor\u00ec a causa di un tumore ad un rene nel 1990. Si presume, con alcune dichiarazioni rese negli anni settanta, abbia contribuito ad accertare l'innocenza di Sacco e Vanzetti."}
{"id": "1695151", "revid": "109844870", "url": "https://it.wikipedia.org/wiki?curid=1695151", "title": "Monumento nazionale delle Marche", "text": "Il Monumento nazionale delle Marche si trova a Castelfidardo (AN).\nDisegnato dallo scultore Vito Pardo in occasione del cinquantenario della battaglia di Castelfidardo che permise l'annessione delle Marche e dell'Umbria al Regno d'Italia. Venne inaugurato il 18 settembre 1912 dopo dieci anni di lavori.\nDescrizione.\nAlto 6 m e lungo 12 m \u00e8 formato da 15 T di bronzo fuso e 600 T di travertino d'Ascoli.\nRappresenta un gruppo di soldati, dapprima appena abbozzati che si vanno sempre pi\u00f9 definendo fino ad arrivare alla figura del generale Enrico Cialdini. Nel retro \u00e8 presente una piccola cripta.\nA ricordo di tutti i caduti nella battaglia di Castelfidardo \u00e8 stato eretto anche un ossario."}
{"id": "1695154", "revid": "237256", "url": "https://it.wikipedia.org/wiki?curid=1695154", "title": "Buchach", "text": ""}
{"id": "1695157", "revid": "1983214", "url": "https://it.wikipedia.org/wiki?curid=1695157", "title": "Menelao (disambigua)", "text": ""}
{"id": "1695158", "revid": "1318658", "url": "https://it.wikipedia.org/wiki?curid=1695158", "title": "Meddah", "text": "Meddah \u00e8 una forma tradizionale di spettacolo della Turchia. Il \"meddah\" era un cantastorie che generalmente si esibiva davanti al pubblico nei caff\u00e8. Il racconto era drammatizzato: dopo una breve introduzione in versi, il \"meddah\" iniziava il racconto interpretando i vari ruoli, cambiando la voce e il tono, usando l'imitazione dei vari dialetti. Gli accessori del cantastorie erano un semplice fazzoletto e un bastone da passeggio, che servivano per suggerire cambiamenti di scena o di personaggio.\nLa tradizione del \"Meddahlik\" \u00e8 molto antica, e i temi dei racconti erano spesso tratti da storie vere, modificate per accontentare i gusti del pubblico del tempo o per adattarsi alla situazione politica. Il lato comico delle vicende era spesso evidenziato e i personaggi diventavano vere e proprie caricature.\nL'arte dei \"meddah\", artisti professionisti che viaggiavano da una citt\u00e0 all'altra era basata soprattutto sulla mimica e sul controllo della voce. Lo spettacolo non aveva limiti di durata: nella tradizione, i bravi \"meddah\" sapevano adattare il racconto alle reazioni del pubblico.\nL'arte dei \"meddah\" \u00e8 stata inclusa nel 2003 fra i capolavori del patrimonio orale e immateriale dell'umanit\u00e0 riconosciuti dall'UNESCO."}
{"id": "1695159", "revid": "237256", "url": "https://it.wikipedia.org/wiki?curid=1695159", "title": "\u010ce\u010del'nik", "text": ""}
{"id": "1695176", "revid": "92723", "url": "https://it.wikipedia.org/wiki?curid=1695176", "title": "Alek Wek", "text": "Oltre ad essere una modella, \u00e8 membro del Comitato statunitense \"Advisory Council\", che aiuta a manifestare la situazione degli indigenti di tutto il mondo ed accrescere la consapevolezza sul disastro umanitario nel suo Paese d'origine.\nBiografia.\nNata e cresciuta nel villaggio di Wau, fa parte della trib\u00f9 Dinka, una delle tante etnie presenti nel Sudan meridionale. Per sfuggire alla guerra civile del 1991 che stava martoriando il paese e i suoi abitanti, a quattordici anni venne accolta come rifugiata a Londra, dove sua sorella viveva gi\u00e0 da qualche anno. Presto vennero raggiunte dalla madre e dai fratelli, dopo che il padre era morto a causa delle conseguenze di un'operazione chirurgica non riuscita per via dei disagi creati dalla guerra civile.\nNel 1995, durante gli inizi della sua carriera, la modella africana \u00e8 apparsa nel video musicale \"GoldenEye\" di Tina Turner; quindi, nel 1996, nel video \"Got 'Til It's Gone\" di Janet Jackson. Nel 1996 firma un contratto con una prestigiosa agenzia di modelle: la Ford Models. Da quel momento la Wek diventa rapidamente una delle pi\u00f9 contese supermodelle internazionali. Nel 1997 debutta a New York sulla passerella di Ralph Lauren e a Parigi su quella di Chanel, Alexander McQueen e altri.\nDal 1997 al 2009 sfila tra New York, Londra, Milano e Parigi per tutte le pi\u00f9 importanti case di moda al mondo tra cui: Jean-Paul Gaultier, Fendi, Christian Dior, Calvin Klein, Valentino, Gucci, Balenciaga, Giorgio Armani, Yves Saint Laurent, Louis Vuitton, Givenchy, Lanvin, Donna Karan, Vivienne Westwood, Versace, John Galliano, Herm\u00e8s, Karl Lagerfeld, Missoni, Gianfranco Ferr\u00e9, Oscar de la Renta, Marc Jacobs, Moschino, Zac Posen, Prada, Karl Lagerfeld, Roberto Cavalli, Dolce &amp; Gabbana, Paco Rabanne, Ermanno Scervino e moltissime altre.. Alle sfilate si aggiungono numerose copertine per riviste come \"Elle\", \"Vogue\", \"I-D\", \"Cosmopolitan\", \"Arise\" e altre e compare negli anni in importanti campagne pubblicitarie internazionali per stilisti come: Jean Paul Gaultier, Ralph Lauren, Moschino, Michael Kors, Issey Miyake e molti altri.\nNel 1997 MTV la nomina \"\"modella dell'anno\" e la rivista \"I-D\" la nomina \"modella del decennio\"\". Nel 1999 la rivista statunitense \"People\" nomina la Wek nella classifica delle 50 donne pi\u00f9 belle al mondo. Nello stesso anno (e successivamente nel 2004) verr\u00e0 fotografata per il Calendario Pirelli.\nNel 2002 fa un'apparizione nel film \"Le quattro piume\", dove interpreta una principessa africana. Dal 2003 \u00e8 sposata con Riccardo Sala, un imprenditore immobiliare italiano. Nel 2008 viene pubblicato il libro con la sua autobiografia. Alek Wek ha anche lanciato una linea di borse da lei disegnate e chiamate \"Alek Wek 1933\". Nel 2014 \u00e8 una delle protagoniste del Calendario Pirelli.\nAlek Wek fa parte di diverse agenzie di moda, tra le quali la D'management Group di Milano."}
{"id": "1695180", "revid": "767487", "url": "https://it.wikipedia.org/wiki?curid=1695180", "title": "Inflikted", "text": "Inflikted \u00e8 l'album di debutto della band Cavalera Conspiracy, formata dai fratelli Cavalera, fondatori dei Sepultura, i quali non collaboravano da 12 anni, dalla pubblicazione di \"Roots\" nel 1996.\nIl disco.\nMax ha dichiarato che la sonorit\u00e0 dell'album ricorda molto quella death/thrash metal dei Sepultura.\nOltre a Max e Igor Cavalera, il gruppo \u00e8 formato dal chitarrista Marc Rizzo dei Soulfly e da Joe Duplantier (voce e chitarra nei Gojira) al basso. In questo album ci sono anche state collaborazioni da parte di Rex Brown dei Pantera e dei Down e di altri artisti tra cui Ritchie Cavalera (degli Incite).\nL'album \u00e8 stato registrato nel luglio 2007 nello Undercity Studios a Los Angeles con Logan Mader (ex chitarrista dei Soufly e dei Machine Head). L'album \u00e8 uscito il 25 marzo 2008 in Italia.\n\u00c8 stato inoltre girato un video per la canzone Sanctuary, che venne in seguito censurato per i contenuti eccessivamente macabri."}
{"id": "1695182", "revid": "117732729", "url": "https://it.wikipedia.org/wiki?curid=1695182", "title": "Tra palco e realt\u00e0", "text": "Tra palco e realt\u00e0 \u00e8 un brano musicale scritto da Luciano Ligabue, estratto come secondo singolo dall'album live \"Su e gi\u00f9 da un palco\" del 1997.\nIl brano.\nPezzo rock in cui Ligabue parla del mestiere del cantante e di come esso venga percepito dal pubblico. Con orgoglio misto a ingenuit\u00e0 il cantautore cerca di comunicare il suo punto di vista, ma soprattutto il fatto che questa canzone lo rappresenti pi\u00f9 personalmente e caratterialmente che professionalmente.\nIl brano \u00e8 stato scelto come sigla di apertura del reality show \"Music Farm\" del 2004, nella quale era cantato dai concorrenti.\nVideo musicale.\nGirato da Egidio Romio per la \"Clip Television\" e trasmesso per la prima volta nel 1998; \u00e8 un collage di varie immagini tratte dalla VHS \"\" del 1997, con l'audio del concerto.\nOltre a essere disponibile nell'edizione cassetta singola + DVD dello stesso concerto, \u00e8 stato inserito nei DVD \"Secondo tempo\" del 2007 e \"Videoclip Collection\" del 2012, quest'ultimo distribuito solo nelle edicole."}
{"id": "1695184", "revid": "1305772", "url": "https://it.wikipedia.org/wiki?curid=1695184", "title": "Contea di Harris", "text": "Contea di Harris o Harris County \u00e8 la denominazione delle seguenti contee degli Stati Uniti:"}
{"id": "1695187", "revid": "125070513", "url": "https://it.wikipedia.org/wiki?curid=1695187", "title": "Il giorno di dolore che uno ha", "text": " \nIl giorno di dolore che uno ha \u00e8 un brano musicale scritto da Luciano Ligabue, estratto come primo singolo dall'album live \"Su e gi\u00f9 da un palco\" del 1997.\nDescrizione.\nBallata rock scritta da Ligabue per l'amico giornalista musicale Stefano Ronzani nel tentativo di stargli accanto e di incoraggiarlo a non perdere la speranza nell'ultimo periodo della sua gravissima malattia.\nNel giorno del compleanno dell'amico, Ligabue gli far\u00e0 recapitare in ospedale il nastro con il brano, con l'avvertenza di aprirlo per ultimo dopo gli altri regali. In risposta il cantautore avr\u00e0 la conferma di aver contribuito al raggiungimento di un grande sollievo interiore e l'autorizzazione a rendere pubblica la canzone per comunicare a tutti questi sentimenti. Ronzani morir\u00e0 poco dopo (1996) proprio a causa di quella forma di leucemia e non riuscir\u00e0 a ricevere la notizia dell'avvenuta pubblicazione. Ligabue gli dedicher\u00e0 la canzone post mortem, all'interno del booklet dell'album \"Su e gi\u00f9 da un palco\".\nVideo musicale.\nDiretto da Alessandra Pescetta.\nTrasmesso in anteprima su Canale 5 e originariamente disponibile sulla doppia cassetta VHS \"\" del 1997, \u00e8 stato inserito nei DVD \"Secondo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nCover.\nNel 2010 i Nomadi ne hanno realizzato una versione inserendola nell'album Raccontiraccolti, che contiene le loro interpretazioni di brani di altri artisti."}
{"id": "1695189", "revid": "767487", "url": "https://it.wikipedia.org/wiki?curid=1695189", "title": "Legion (film 2010)", "text": "Legion \u00e8 un film del 2010 diretto da Scott Stewart, con Paul Bettany, Kevin Durand e Dennis Quaid.\nTrama.\nLos Angeles. L'Arcangelo Michele scende di nascosto sulla Terra e, dopo essersi tagliato le ali per impedire agli altri angeli di rintracciarlo, saccheggia un deposito d'armi e parte verso una destinazione sconosciuta.\nDeserto del Mojave. Bob Hanson \u00e8 il burbero gestore della tavola calda \"Paradise Falls\". Al locale lavorano anche Jeep, abile meccanico e figlio di Bob, il cuoco Percy e la cameriera Charlie, incinta di otto mesi. Durante una giornata qualsiasi, al \"Paradise Falls\" arrivano alcuni clienti: la famiglia Anderson, composta dai coniugi Sandra e Howard e dalla ribelle figlia adolescente Audrey; Kyle, un padre divorziato diretto a Los Angeles; per ultima arriva una vecchietta che, inizialmente amabile, si rivela un'indemoniata dagli strani poteri che aggredisce improvvisamente Charlie e poi tutti gli altri presenti. Howard Anderson rimane gravemente ferito; alla fine, Kyle riesce ad uccidere l'indemoniata sparandole con una pistola che porta con s\u00e9. Kyle, Sandra e Audrey cercano di portare Howard ad un ospedale, ma scoprono con orrore che l'intera zona \u00e8 isolata a causa di giganteschi sciami di insetti.\nAl \"Paradise Falls\" arriva Michele, che spiega a tutti cosa sta succedendo: \u00e8 cominciata l'Apocalisse. Dio ha perso la fiducia nell'umanit\u00e0 e ha inviato i propri angeli a sterminarla; tuttavia, il figlio non ancora nato di Charlie \u00e8 destinato ad essere il nuovo Messia e la sua nascita redimerebbe l'umanit\u00e0 da tutti i suoi peccati, fermando la distruzione decisa dal Creatore. La vecchia indemoniata era in realt\u00e0 posseduta da un angelo ed era giunta al \"Paradise Falls\" proprio per eliminare Charlie. Gli Hanson e i clienti del \"Paradise Falls\" creano cos\u00ec una resistenza armata sotto il comando di Michele per proteggere Charlie e permettere la nascita del Messia.\nIl \"Paradise Falls\" \u00e8 subito preso di mira da una moltitudine di posseduti; Michele e la resistenza riescono a fermarli, ma Howard Anderson viene catturato e crocifisso vivo nel cortile del locale. La mattina seguente, Sandra cerca di liberarlo, ma non appena gli si avvicina, Howard esplode, liberando un'ondata letale di acido. Percy si sacrifica per proteggere Sandra. Successivamente, i sopravvissuti scoprono, ascoltando la radio, che tutta l'America sta subendo l'attacco degli angeli, ma si sono create sacche di resistenza simili a quella del \"Paradise Falls\"; Michele, tuttavia, proibisce loro di lasciare il locale, in quanto verrebbero immediatamente aggrediti dai posseduti.\nQuella notte, i sopravvissuti del \"Paradise Falls\" fronteggiano un secondo attacco e Kyle rimane ucciso. Charlie entra in travaglio e partorisce un bimbo con l'aiuto di Michele e Audrey; durante il parto, sentono squillare pi\u00f9 volte le trombe del Giudizio universale, che segnalano l'imminente arrivo dell'Arcangelo Gabriele.\nSandra Anderson, in preda al panico e impazzita in seguito alla morte di Howard, tenta di prendere in ostaggio il neonato per consegnarlo ai posseduti, e Michele \u00e8 costretto a ucciderla. I posseduti non possono avvicinarsi al bambino di Charlie, ora che \u00e8 nato, e solo un arcangelo ha abbastanza potere da poterlo eliminare; compare dunque Gabriele, che ferisce gravemente Bob Hanson. Michele fa fuggire Jeep, Audrey, Charlie e il neonato e affronta Gabriele, venendo per\u00f2 sconfitto e ucciso. Gabriele e i posseduti si apprestano a inseguire i sopravvissuti, ma Bob fa esplodere il \"Paradise Falls\", uccidendo tutti i posseduti e perendo egli stesso.\nDurante la fuga, Jeep si accorge che sul suo corpo sono comparsi dei tatuaggi che aveva visto in precedenza su Michele e, ricordandosi che l'angelo gli aveva raccomandato di \"trovare i profeti\" e \"imparare a leggere le istruzioni\", giunge alla conclusione che si tratta proprio di quelle \"istruzioni\". Gabriele raggiunge la macchina su cui stanno fuggendo i protagonisti e causa un incidente in cui Audrey perde la vita. Jeep e Charlie tentano di proseguire a piedi, ma vengono raggiunti facilmente da Gabriele. Questi si appresta ad ucciderli, ma viene fermato dall'apparizione di Michele, resuscitato da Dio e nuovamente arcangelo. Michele spiega a Gabriele di aver dato a Dio ci\u00f2 di cui Lui aveva bisogno, ossia la prova che l'umanit\u00e0 merita una seconda possibilit\u00e0; sottintende anche che tutto ci\u00f2 che \u00e8 accaduto era una prova per testare la fedelt\u00e0 dei Suoi angeli, oltre che la bont\u00e0 del genere umano, e che Gabriele, non comprendendolo, ha fallito. Gabriele, umiliato, torna in Paradiso. Michele rivela a Jeep che lui \u00e8 il vero protettore del Messia e gli raccomanda di continuare ad avere fede, dopodich\u00e9 vola in Paradiso.\nQualche tempo dopo, Jeep, Charlie e il bambino Alex sono su un fuoristrada carico di armi e viaggiano verso una destinazione sconosciuta.\nDistribuzione.\nIl film \u00e8 uscito nelle sale cinematografiche statunitensi il 22 gennaio 2010, mentre in quelle italiane il 12 marzo 2010.\nSerie televisiva.\nIl 19 giugno 2014 ha debuttato sul canale statunitense Syfy la serie televisiva sequel \"Dominion\", ambientata 25 anni dopo gli eventi finali del film. Scott Stewart \u00e8 produttore esecutivo e regista dell'episodio pilota."}
{"id": "1695194", "revid": "1305772", "url": "https://it.wikipedia.org/wiki?curid=1695194", "title": "Contea di Hart", "text": "Contea di Hart o Hart County \u00e8 la denominazione delle seguenti contee degli Stati Uniti:"}
{"id": "1695196", "revid": "729019", "url": "https://it.wikipedia.org/wiki?curid=1695196", "title": "Pedro Enr\u00edquez de Acevedo", "text": "Figlio terzogenito di Diego Enr\u00edquez de Guzm\u00e1n, 3\u00ba conte di Alba de Liste e di Catalina de Toledo y Pimentel, prefer\u00ec adottare il cognome e il titolo della moglie dopo il suo matrimonio, celebrato nel 1585 con Juana de Acevedo y Fonseca, prima contessa di Fuentes de Valdepero, nominata tale nel 1572 da Filippo II di Spagna.\nBiografia.\nDivenne paggio alla corte di Filippo II di Spagna.\nPrese parte alle campagne in Portogallo, servendo sotto suo zio, il terzo Duca di Alba, e il 2 agosto 1582 conquist\u00f2 l'isola di Faial nelle Azzorre. Nello stesso anno, ottenne il comando supremo delle armate spagnole in quel paese.\nNel 1585, fu inviato in Italia, a Torino, per trattare con il Duca di Savoia Carlo Emanuele I e la sposa Caterina Michela d'Asburgo, figlia di Filippo II, in merito al sostegno da dare ai capi della Lega cattolica francese. Nello stesso anno, venne nominato Capitano Generale della cavalleria di Milano, agli ordini dell'allora Governatore di Milano Sancho de Guevara y Padilla, e, nel 1588, fece ritorno in Spagna.\nNel 1589, un anno dopo il disastro dell'Invincibile Armata, come Capitano Generale del Portogallo, difese con successo Lisbona contro una flotta inglese, al comando di Francis Drake e John Norreys, composta in parte di navi della corona inglese ed in parte di navi corsare in cerca di bottino, a sostegno della causa di Antonio, Priore di Crato, aspirante al trono portoghese durante la crisi di successione portoghese.\nNel 1591 venne inviato dal Re nei Paesi Bassi, dove ebbe il compito di assistere, dopo la morte di Alessandro Farnese, Duca di Parma, il suo successore Pietro Ernesto I di Mansfeld e poi Ernesto d'Austria, alla morte del quale fu nominato Governatore Generale (in francese \"Gouverneur g\u00e9n\u00e9ral\" e in olandese \"Stadhouder-generaal\") dei Paesi Bassi Spagnoli \"pro tempore\".\nNel 1595, nel corso della guerra franco-spagnola (1595-1598), nel contesto delle Guerre di religione francesi e, precisamente dell'ottava guerra di religione, operando sul fronte nord, conquist\u00f2 Doullens e Cambrai.\nNel 1596, la sua eccessiva severit\u00e0 persuase Filippo II di Spagna a sostituirlo nei Paesi Bassi con l'Arciduca Alberto d'Austria.\nNel 1598, per i suoi meriti, fu nominato da Filippo II di Spagna, Capitano Generale di Spagna, Consigliere di Stato e Guerra e Grande di Spagna.\nNel 1599, concord\u00f2 un trattato con il Duca di Savoia e favor\u00ec la cospirazione del nobile francese Biron.\nNel 1600, Filippo III di Spagna lo nomin\u00f2 Governatore e Capitano Generale di Milano, dove suscit\u00f2 le diffidenze della nobilt\u00e0 italiana, specialmente dei veneziani, con le sue politiche e l'uso attivo che faceva dell'esercito. Sotto il suo governo fece erigere il Forte di Fuentes, oggi in rovina, che prese il suo nome dopo la sua morte e venne costruito nel Pian di Spagna, presso Colico, a difesa della frontiera con il Cantone dei Grigioni, protestante.\nNel 1602, si interess\u00f2 attivamente delle vicende del Marchesato di Finale, organizzando l'intervento delle truppe spagnole.\nIl 20 giugno 1602, alla sua presenza e a quella del vescovo di Cremona Cesare Speciano, venne siglato l'accordo tra il duca di Mantova Vincenzo I Gonzaga ed il cugino Francesco Gonzaga, marchese di Castiglione, per la cessione della fortezza di Castel Goffredo a favore di Mantova contro lo scambio delle terre di Medole in favore di Francesco Gonzaga. L'accordo pose fine alla lunga vertenza per la successione della fortezza di Castel Goffredo, avvenuta dopo l'assassinio del marchese Rodolfo Gonzaga, il 3 gennaio 1593.\nPedro Enr\u00edquez de Acevedo in letteratura.\nPedro Enr\u00edquez de Acevedo viene citato dal Manzoni nel Capitolo I de \"I promessi sposi\", come autore di una delle tante \"gride\" con le quali si bandivano da Milano i \"bravi\" e come causa della condanna a morte del duca di Biron, in quanto fu lui a convincerlo a tradire il proprio re Enrico IV: Don Rodrigo apparteneva a questa casata."}
{"id": "1695202", "revid": "36426", "url": "https://it.wikipedia.org/wiki?curid=1695202", "title": "Collodi (Pescia)", "text": "Collodi \u00e8 una frazione del comune italiano di Pescia, in provincia di Pistoia, in Toscana.\nBorgo medievale documentato fin dal XII secolo, \u00e8 legata al nome di Carlo Lorenzini, autore di Pinocchio. Lo scrittore fiorentino, la cui madre era originaria del paese, vi trascorse parte dell'infanzia e ne assunse il nome, firmandosi Carlo Collodi.\nLa frazione conserva un'antica rocca e l'aristocratica Villa Garzoni con ampio giardino, e fonda la propria economia sul turismo anche grazie al parco dedicato a Pinocchio. Per la sua qualit\u00e0 turistico-ambientale \u00e8 Bandiera arancione del Touring Club Italiano.\nStoria.\nLa storia di Collodi \u00e8 strettamente legata al nome della famiglia Garzoni, le cui vicende si inseriscono nella controversia tra Guelfi e Ghibellini.\nLa famiglia Garzoni apparteneva ai Ghibellini ed ebbe come storica rivale la citt\u00e0 di Firenze, notoriamente Guelfa.\nDurante tutto il XIV secolo Collodi partecip\u00f2 alle battaglie di Montecatini (1315), di Altopascio (1325), al fallito tentativo di riprendere Pescia, e alle vicende della guerra fra Pisa e Firenze.\nI Garzoni furono costretti ad emigrare a Lucca ma conservarono comunque i possedimenti a Collodi, a San Martino e a Sesto.\nGeografia.\nLa posizione dell'antico borgo, la cui esistenza \u00e8 attestata a partire dal XII secolo, dipende dalle esigenze difensive, infatti la popolazione fu costretta a salire sulla collina per evitare gli attacchi provenienti dai nemici situati nelle vicinanze.\nIl borgo, dalla morfologia particolare, presenta case piccole ed arrampicate sul pendio di un colle scosceso, disposte sui lati di due triangoli, alla base dei quali si trovano l'antica Rocca e la Villa Garzoni, che sorge sulle rovine dell\u2019antico Castello medievale.\nLe vie in mezzo alle case sono lastricate da pietre che mantengono il loro aspetto medievale.\nPasseggiando per il borgo \u00e8 possibile ancora osservare i resti delle strutture fortificate come alcune porte, all\u2019estremit\u00e0 la Rocca con un ampio recinto ed alcune torri, di cui una trasformata in campanile.\nSulla sommit\u00e0 dell'antico borgo \u00e8 possibile scorgere la Pieve di San Bartolomeo.\nInfrastrutture e trasporti.\nCollodi \u00e8 collegata a Lucca mediante autocorse CTT Nord che transitano sulla ex strada statale 435 Lucchese.\nFino al 1957 la localit\u00e0 era attraversata dalla tranvia Lucca-Monsummano, che svolgeva servizio passeggeri e merci."}
{"id": "1695203", "revid": "1793900", "url": "https://it.wikipedia.org/wiki?curid=1695203", "title": "Distretto regionale di Bulkley-Nechako", "text": " \nIl distretto regionale di Bulkley-Nechako (RDBN) \u00e8 un distretto regionale della Columbia Britannica, Canada di 38.243 abitanti, che ha come capoluogo Burns Lake. Nel territorio del distretto si trovano vari laghi, tra i quali il Lago Majuba e lo Stuart Lake."}
{"id": "1695208", "revid": "1305772", "url": "https://it.wikipedia.org/wiki?curid=1695208", "title": "Contea di Jeff Davis", "text": "Contea di Jeff Davis o Jeff Davis County \u00e8 la denominazione delle seguenti contee degli Stati Uniti:"}
{"id": "1695209", "revid": "43530", "url": "https://it.wikipedia.org/wiki?curid=1695209", "title": "Reazioni esoergoniche", "text": ""}
{"id": "1695210", "revid": "90165", "url": "https://it.wikipedia.org/wiki?curid=1695210", "title": "Garmak", "text": ""}
{"id": "1695211", "revid": "1573940", "url": "https://it.wikipedia.org/wiki?curid=1695211", "title": "Contea di Long (Georgia)", "text": ""}
{"id": "1695215", "revid": "1305772", "url": "https://it.wikipedia.org/wiki?curid=1695215", "title": "Contea di Paulding", "text": "Contea di Paulding o Paulding County \u00e8 la denominazione delle seguenti contee degli Stati Uniti:"}
{"id": "1695216", "revid": "287204", "url": "https://it.wikipedia.org/wiki?curid=1695216", "title": "\u03a7", "text": ""}
{"id": "1695218", "revid": "196390", "url": "https://it.wikipedia.org/wiki?curid=1695218", "title": "Pileo da prata", "text": ""}
{"id": "1695221", "revid": "1335892", "url": "https://it.wikipedia.org/wiki?curid=1695221", "title": "Cielo unico europeo", "text": "Cielo unico europeo (CUE) \u00e8 un'iniziativa della Commissione europea per cui la progettazione, gestione e regolazione dello spazio aereo sono armonizzate in tutta l'Unione europea con l'obiettivo di rafforzare la sicurezza e l'efficienza del traffico aereo in Europa, di ridurre i ritardi e di ottimizzare la capacit\u00e0 degli spazi aerei.\nObiettivi.\nIl progetto \u00e8 quello di suddividere la gestione dello spazio aereo, anzich\u00e9 sulla base dei territori degli stati, su \"blocchi funzionali di spazio aereo\" per massimizzare l'efficienza d'uso di quest'ultimo. All'interno di esso, il traffico, pur mantenendo la sicurezza come obiettivo primario, sar\u00e0 anche gestito secondo le esigenze degli utenti e il bisogno di incrementare il traffico aereo. L'obiettivo finale \u00e8 quello di operare un controllo del traffico aereo basato su modelli di volo che portino a maggiore sicurezza, efficienza e capacit\u00e0.\nLa gestione del traffico aereo nell'Unione europea \u00e8 in gran parte responsabilit\u00e0 degli stati membri, che cooperano tramite EUROCONTROL, un'organizzazione intergovernativa che comprende gli stati dell'Unione, oltre a gran parte degli altri stati del continente.\nSviluppo.\nLo spazio aereo europeo \u00e8 tra i pi\u00f9 congestionati al mondo e l'attuale sistema di gestione del traffico soffre di varie inefficienze, come l'utilizzo dei confini nazionali, i limiti delle aree di controllo o la presenza di varie aree militari per uno spazio superiore al necessario. A seguito di un periodo di ritardi senza precedenti nel trasporto aereo, nel 2000 fu istituito in seno alla Commissione europea un gruppo ad alto livello costituito da rappresentanti delle autorit\u00e0 militari e civili preposte al controllo del traffico aereo. A conclusione dei lavori il gruppo di lavoro raccomand\u00f2 lo sviluppo di strumenti normativi che migliorassero la sinergia tra i vari stati dell'unione Europea nella gestione del traffico e degli spazi aerei, gettando le basi di quel progetto che, da questo momento in poi, sar\u00e0 conosciuto come \"Cielo unico europeo\".\nIl quadro legislativo del CUE fu composto attraverso l'emanazione di quattro regolamenti interconnessi tra di loro (n. 549/2004, 550/2004, 551/2004 e 552/2004) inerenti alla fornitura di servizi di navigazione aerea, all'organizzazione e all'uso dello spazio aereo, all'interoperabilit\u00e0 della rete europea di gestione del traffico aereo.\nIl regolatore avrebbe organizzato lo spazio uniformemente, unendo le varie zone nazionali presenti, organizzando aree di controllo basate sull'efficienza operativa e non sui confini e integrando la gestione del traffico civile e militare. A tale scopo la normativa comunitaria ha identificato l'Agenzia europea per la sicurezza aerea quale ente di regolazione e di controllo anche nel settore del CUE.\nLa necessit\u00e0 di stabilire regole maggiormente stringenti che andassero a migliorare le prestazioni dei fornitori dei servizi della navigazione aerea in Europa tenendo in considerazione gli aspetti economici, finanziari e ambientali hanno dato il via al cosiddetto pacchetto Cielo unico europeo II (CUE II), ossia l'emissione di norme specifiche orientate in campi quali performance, blocchi funzionali di spazio aereo, reti di gestione dei servizi e tariffazione dei servizi forniti.\nSono allo studio dei progetti per l'allargamento dell'iniziativa ai Balcani e agli stati del Mediterraneo."}
{"id": "1695229", "revid": "1305772", "url": "https://it.wikipedia.org/wiki?curid=1695229", "title": "Contea di Quitman", "text": "Contea di Quitman o Quitman County \u00e8 la denominazione delle seguenti contee degli Stati Uniti:"}
{"id": "1695230", "revid": "104458", "url": "https://it.wikipedia.org/wiki?curid=1695230", "title": "Aleksandr Solzhenicyn", "text": ""}
{"id": "1695233", "revid": "1305772", "url": "https://it.wikipedia.org/wiki?curid=1695233", "title": "Straulino", "text": ""}
{"id": "1695235", "revid": "1714743", "url": "https://it.wikipedia.org/wiki?curid=1695235", "title": "Enrico Federico Stuart", "text": "Fu chiamato Enrico in onore del suo antenato Enrico Stuart e Federico in onore del re di Danimarca Federico II.\nEnrico Federico mor\u00ec prima del padre, lasciando come unico erede maschio il suo fratello minore, Carlo.\nBiografia.\nNacque nel castello di Stirling, in Scozia. Divenne duca di Rothesay, conte di Carrick, barone Renfrew, Lord delle Isole e principe e \"Great Steward of Scotland\" automaticamente alla nascita. Suo precettore fu Sir George Lauder of The Bass. Quando suo padre divenne re d'Inghilterra succedendo a Elisabetta I Tudor nel 1603, Enrico divenne dopo qualche anno duca di Cornovaglia e principe di Galles: era l'erede al trono di Inghilterra.\nAmato dal padre e dalla corte, che in lui avevano riposto numerose speranze, il principe mor\u00ec a diciotto anni di febbre tifoide, gettando tutti nel pi\u00f9 buio sconforto. A ereditare i titoli fu il fratello minore, Carlo, che fino ad allora era vissuto all'ombra dell'amato fratello maggiore e che divenne poi re d'Inghilterra.\nEnrico Federico, come da tradizione, fu seppellito nell'abbazia di Westminster.\nMemoria.\nIl poeta scozzese William Drummond di Hawthornden ne commemor\u00f2 la morte nell'elegia \"Teares on the Death of Meliades\" (Pianto sulla morte di Meliade), 1613.\nIn suo onore inoltre il capo meridionale che delimita, con Capo Charles, lo stretto di accesso dall'Atlantico alla baia di Chesapeake, nello stato della Virginia, venne denominato nel 1607 Capo Henry."}
{"id": "1695240", "revid": "237256", "url": "https://it.wikipedia.org/wiki?curid=1695240", "title": "Dvirkiv\u0161ina", "text": ""}
{"id": "1695242", "revid": "602287", "url": "https://it.wikipedia.org/wiki?curid=1695242", "title": "Epalzeorhynchos frenatus", "text": "Epalzeorhynchos frenatum () \u00e8 un pesce della famiglia dei Ciprinidi originario dell'Asia (Thailandia e Indonesia).\n\u00c8 la specie pi\u00f9 colorata della famiglia e per questo \u00e8 spesso utilizzata in acquari di acqua dolce.\nSi distingue facilmente dall\"E. bicolor\" poich\u00e9 ha le pinne colorate di rosso. Nei maschi la pinna anale ha il contorno nero.\nVive in media tra i cinque e gli otto anni e pu\u00f2 raggiungere una lunghezza di 15 cm.\nIn inglese viene chiamato \"rainbow shark\" (letteralmente: \"squalo arcobaleno\"), ma l'animale, un ciprinide, non ha ovviamente nulla a che vedere con gli squali.\nBiologia.\nQuesto pesce predilige vasche ricche di nascondigli, ad esempio vasetti appoggiati sul fondo, e con piante galleggianti che riducono l'intensit\u00e0 della luce. \n\u00c8 molto meno aggressivo di \"Epalzeorhynchos bicolor\" e perci\u00f2 si pu\u00f2 riprodurre pi\u00f9 facilmente.\nLe femmine gonfie di uova, depongono pi\u00f9 di 4.000 uova in una sola volta. Gli avannotti appena nati possono essere gi\u00e0 alimentati con \"Artemia salina\".\nLa variet\u00e0 albina di \"E. frenatum\" \u00e8 facilmente reperibile. Le pinne sono ancora rosse, mentre il corpo \u00e8 bianco o trasparente."}
{"id": "1695248", "revid": "124488245", "url": "https://it.wikipedia.org/wiki?curid=1695248", "title": "Irma d'Alessandro", "text": "Biografia.\nGiornalista sportiva, debutta nel 1984, collaborando al Quotidiano \"Puglia\", diretto da Mario Gismondi, compianto ex Direttore del \"Corriere dello Sport\". Poi, nel 1986, inizia a collaborare con \"Telenorba\", prima nella redazione centrale di Conversano, poi in forza alla redazione di Bari, occupandosi di cronaca nera e sport. Per \"Telenorba\" segue, nel giugno dell'88, gli Europei di calcio, al seguito della Nazionale Italiana. Lascia l'emittente pugliese nell'agosto 1988 per trasferirsi a Milano e passare a Mediaset.\n\u00c8 iscritta all'albo dei Giornalisti Professionisti dal 19 marzo 1992.\nCarriera.\nPrimo volto femminile di Mediaset Sport dove arriva nel dicembre del 1988, prima come impiegata di redazione, poi praticante, poi giornalista professionista. Dopo un primo periodo di apprendistato, prima su Telecapodistria poi su Italia 1 inizia a seguire, dal 1989, come inviato, la serie A e la Nazionale italiana. Come inviato segue anche alcuni maggiori eventi di cronaca legati allo sport come il crollo del Muro di Berlino, la rivoluzione in Romania nell'89, reportage in Messico e a Cuba.\nNel frattempo, inizia la sua carriera di conduttore degli spazi sportivi, dapprima su Capodistria con \"Sportime\", in alternanza con Guido Meda, poi con Studio Sport, finestra informativa quotidiana su Italia Uno. Dal 2000 in poi, si specializza in calcio internazionale, puntando sull'ottima conoscenza delle lingue (inglese e spagnolo) che parla fluentemente. Rivolge particolare attenzione al calcio d'Oltremanica, in continua ascesa dopo il periodo buio del bando e degli hooligans. Parallelamente all'acquisizione dei diritti TV della Champions League su Mediaset, in chiaro e poi sul digitale terrestre, segue i trionfi delle squadre inglesi in Europa dal 2005 in avanti, fino all'ultima finale di Champions League, edizione 2021, a Porto ( Portogallo). \nDal 2006, con l'acquisizione dei diritti TV in chiaro del campionato di calcio di serie A da parte di Mediaset, diventa inviato fisso sui campi di calcio di serie A e, con l'arrivo delle telecronache di Champions League e di Serie a su Mediaset Premium, anche una puntuale bordocampista. Nella primavera del 2009 collabora con il Ministero di Grazia e Giustizia, firmando la prefazione del testo tecnico \"La Gestione della sicurezza negli impianti sportivi\" (Lina Musumarra - Edizioni Experta). \u00c8 stato uno dei volti principali dell'edizione delle 13.00 di Sport Mediaset su Italia 1.\nNell'agosto del 2012, lancia il sito www.quellichelapremierleague.com, un punto di riferimento per le migliaia di appassionati di calcio inglese e che vivono in Italia. Notizie, storie, consigli e appunti di viaggio confluiscono in questo sito che, in poco tempo, diventa un fenomeno di costume, molto imitato e molto \"social\" con l'organizzazione annuale di Italian Connection, torneo di calcio a 7 riservato ai supporters italiani dei club del calcio britannico. Dal 2006 ha seguito per le reti in chiaro Mediaset e per la pay tv Premium tutte le edizioni, fino alla fase finale, della Champions League. \u00c8 inviata/produttrice per Mediaset ai Mondiali di calcio Russia 2018. Anche dopo la chiusura della pay tv Premium, nell'agosto 2018, continua ad essere parte integrante della Redazione Sportiva di Mediaset ( NewsMediaset Sport) dal desk per tutti i TG Mediaset e come inviato di cronaca sportiva e/o sugli eventi, come Champions League e Coppa Italia."}
{"id": "1695250", "revid": "287204", "url": "https://it.wikipedia.org/wiki?curid=1695250", "title": "Kutna Hora", "text": ""}
{"id": "1695251", "revid": "2008079", "url": "https://it.wikipedia.org/wiki?curid=1695251", "title": "Alphonse Elric", "text": " \u00e8 un personaggio immaginario della serie manga e anime \"Fullmetal Alchemist\", scritto e disegnato dalla mangaka Hiromu Arakawa.\nAlphonse, soprannominato Al, \u00e8 il co-protagonista della serie ed il fratello minore di Ed. Insieme a lui, \u00e8 sempre in viaggio alla ricerca della pietra filosofale che restituir\u00e0 loro i corpi. Si tratta di un ragazzo di 14 anni, ma avendo perso il corpo durante la trasmutazione della madre, la sua anima \u00e8 stata legata dal fratello ad un'armatura di piastre imponente e alta circa due metri, perci\u00f2 risulta difficile per molti credere che sia cos\u00ec giovane, e per lo stesso motivo viene spesso scambiato per il vero alchimista d'acciaio, nonch\u00e9 per il maggiore dei due Elric, scatenando cos\u00ec l'ira di Edward.\nPersonalit\u00e0.\nAl contrario del fratello, Alphonse \u00e8 molto pi\u00f9 calmo, introverso, tranquillo e si trova spesso a dover calmare, rimproverare o trattenere l'irruente fratello maggiore. Al \u00e8 una persona educata, rispettosa e sensibile, che pur prendendo con ironia il suo aspetto da armatura, talvolta ne soffre molto ed \u00e8 ferito dai commenti della gente. Ama molto gli animali, soprattutto i gatti, e difatti vorrebbe averne uno per s\u00e9, ma a causa della loro condizione di viaggiatori, il fratello maggiore continua ad impedirglielo, anche se Al continua a raccogliere gli animali abbandonati che trova per strada e a nasconderli nella sua armatura.\nIl suo aspetto a volte gli \u00e8 di intralcio, come quando cammina nel deserto e sprofonda, e a volte d'aiuto, come quando in battaglia i nemici lo considerano morto dopo avergli staccato la testa e lui li sorprende rialzandosi.\nStoria.\nInfanzia.\nFin da piccolo Al studia l'alchimia insieme al fratello Ed per far sorridere la madre, la quale rivede in loro il marito Hohenheim partito poco dopo la nascita di Al. Differentemente dal fratello, per\u00f2, Al non perde le speranze che il padre ritorni, ma non ne parla mai perch\u00e9 Ed gli fa notare che la madre si rattrista quando si accenna a Hohenheim.\nDopo la morte della madre, Al viene convinto dal fratello a studiare l'alchimia pi\u00f9 a fondo sotto la guida della maestra Izumi per tentare di riportare in vita la madre tramite la trasmutazione umana. Nutrendo la massima fiducia nell'abilit\u00e0 del fratello, considera impossibile un fallimento, ma il giorno in cui i due tentano la trasmutazione scoprono a loro spese di aver ignorato il principio dello scambio equivalente: per pagare il prezzo della trasmutazione, il cui risultato \u00e8 un essere deforme che nell'anime del 2003 diventa l'homunculus Sloth, ad Al viene portato via l'intero corpo subito dopo aver visto il portale. Tuttavia, grazie al fratello che lega la sua anima a un'armatura sacrificando il suo braccio destro, riesce a sopravvivere, dimenticandosi per\u00f2 di cosa accadde esattamente quella notte.\nIn seguito, decide di cercare la pietra filosofale insieme al fratello. I due bruciano la loro casa e lasciano Resembool: nel manga e nella seconda serie animata Edward \u00e8 gi\u00e0 stato nominato Alchimista di Stato, mentre nella prima serie animata deve ancora sostenerne l'esame (nell'anime del 2003 anche Alphonse partecipa all'esame, e supera la prova scritta, ma poi \u00e8 costretto a ritirarsi per non rischiare che venga scoperto il segreto del suo corpo).\nApparizioni.\nManga e anime 2009.\nAlphonse appare insieme al fratello fin dal primo capitolo, nel quale i due spodestano Cornello smascherando i suoi imbrogli davanti a tutta Reole. In seguito si recano a Central City, e qui Al dopo una battaglia furiosa con Scar perde met\u00e0 del \u201ccorpo\u201d ed \u00e8 costretto a tornare a Resembool assieme a Ed, l'unica persona in grado di poterlo riparare, ma che in quel momento si trova sprovvista di Automail, ed \u00e8 quindi impossibilitata ad usare l'alchimia.\nDopo la breve sosta al loro paese natale, i due fanno ritorno a Central City: grazie agli appunti del dottor Marcoh scoprono l'ingrediente per la pietra filosofale, ovvero esseri umani vivi, e, sempre su istruzione degli appunti i due si introducono nel laboratorio numero 5. Qui, Al ingaggia una battaglia con Barry, il quale poco prima di fuggire dopo l'arrivo dei militari insinua in Al la possibilit\u00e0 di essere artificiale, ovvero una creazione del fratello: ci\u00f2 causa una lite tra i due che si risolve grazie all'intervento di Winry, la quale, approfittando del fatto che i fratelli Elric vogliono andare a far visita alla loro vecchia maestra si fa accompagnare a Rush Valley. Arrivati a Dublith per incontrare l'insegnante i due le rivelano la loro storia, ed Al viene rapito da Greed e dalla sua banda intenzionata a scoprire il segreto del suo corpo. Il piano dell'homunculus finisce nel peggiore dei modi, poich\u00e9 intervengono sia Edward che King Bradley. Al tenta di mettere in salvo la chimera Martel nascondendola nella sua armatura, ma fallisce causandone la morte per mano di Bradley: dopo quest'esperienza gli torna alla mente il portale e diviene dunque capace di usare l'alchimia senza cerchio alchemico come il fratello.\nIn seguito, Alphonse partecipa all'alleanza tra Ling, Mustang e Barry per catturare gli homunculus, che fallisce nonostante Lust sia sconfitta in quanto porta al ferimento di Mustang e Havoc e alla distruzione di parte dell'armatura di Al, oltre che alla morte di Barry. Il piano di cattura degli homunculus viene dunque rinviato e vi partecipa anche Ed: questa volta il gruppo ottiene la vittoria con la cattura di Gluttony, ma Lan Fan perde il braccio destro nello scontro con King Bradley. Dopo essersi rifugiati in una casa disabitata ai margini di una foresta, gli Elric e i loro alleati vengono tuttavia attaccati da Gluttony che riesce a liberarsi e divora tutto ci\u00f2 che gli si trova intorno, costringendo Envy a riapparire per riprenderlo. Nel combattimento che segue, Ed, Envy e Ling vengono quindi ingoiati vivi dall'homunculus, che resta solo con Al. Quest'ultimo lo costringe con l'inganno a condurlo dal \u201cpadre\u201d, ovvero colui che ha creato gli homunculus, e a cospetto di questi (identico a von Hohenheim), Ed, Envy e Ling si liberano dallo stomaco di Gluttony grazie ad una trasmutazione effettuata dallo stesso Edward. Una volta riuniti, i due ingaggiano una battaglia col padre che termina con la trasformazione di Ling in un secondo Greed e con la loro sconfitta.\nUna volta all'esterno, Al riceve da Ed la notizia che il suo corpo esiste ancora e lo sta aspettando dinnanzi al portale. Su raccomandazione di Armstrong gli Elric si recano dunque a Briggs per incontrare la sorella pi\u00f9 grande del maggiore, Olivier Milla Armstrong, ma dopo aver causato alcuni problemi con la cattura di Sloth e la morte di Raven, vengono raggiunti da Kimbly, inviato dall'esercito per tenere d'occhio l'alchimista d'acciaio e suo fratello.\nAl parte quindi insieme a Ed, a Winry e ad alcuni soldati di Briggs per eseguire i tre ordini che Kimbly ha dato a Edward. Il gruppo trova May, Marcoh, Yoki e Scar (che Ed affronta aiutato da Al), e Alphonse convince le due chimere che stanno combattendo con l'uomo di Ishbar a passare dalla loro parte. Quindi, dal momento che \u00e8 l'unico in grado di affrontare la tempesta di neve in atto per via del suo corpo, cerca di fermare il gruppo, formato da Winry, May, Yoki, Marcoh e Scar, che si sta dirigendo a Briggs e rischia di essere catturato dai soldati di Central City che l\u00ec si trovano. Durante il tragitto perde i sensi per qualche istante e vede il suo vero corpo presso il portale che gli tende la mano.\nWinry e gli altri, che il ragazzo \u00e8 comunque riuscito a raggiungere, lo trasportano dividendo il suo corpo in pezzi quando Al perde i sensi nello stesso momento in cui Edward viene ferito e sviene in seguito al combattimento con Kimbly. Insieme a Marcoh e a May, quindi, Alphonse riesce a decifrare in parte gli appunti del fratello di Scar. Quando Drachma attacca la fortezza di Briggs, Al, Winry, May, Marcoh e Yoki si trovano in un rifugio di profughi di Ishbar, e una delle chimere che Al ha portato dalla loro parte telefona agli homunculus rivelando la loro posizione.\nIn seguito Al arriva a Reole con il resto del gruppo e incontra Hohenheim dopo anni, venendo a conoscenza della sua storia e alleandosi con lui mostrandogli anche i cerchi di trasmutazione scoperti negli appunti del fratello di Scar. Viene poi catturato da Gluttony e Pride, che ne prende il controllo e lo usa per combattere Edward e gli altri durante il loro viaggio verso Central City, ma grazie all'intervento di Ling, Lan Fan e Foo riesce a liberarsi dal controllo di Pride e collabora con Hohenheim per intrappolare l'homunculus in una cupola di terra, lasciando per\u00f2 il suo corpo all'interno.\nUsando il codice morse con la testa di Al, Selim attira Kimbly sul posto che lo libera e ferisce Heinkel. I due attaccano poi Al, cui per\u00f2 la chimera consegna la pietra filosofale che ha conservato da quando Kimbly l'ha persa al nord: nonostante contenga anime di esseri umani, Al viene convinto ad usarla da Heinkel, in modo che quelle vite possano essere utili e salvare tutti, e combatte Pride e Kimbly, che ha una seconda pietra filosofale. Alphonse riesce a consegnarla a Marcoh, il quale la usa per curare Heinkel prima di fuggire con tutti gli altri (Al compreso), e Pride mangia il moribondo Kimbly. In seguito Al \u00e8 stato trasportato assieme a Edward e a Izumi al cospetto del Padre (che ha assunto la sua vera forma), ma \u00e8 tuttavia incosciente.\nSi scoprir\u00e0 poi che la mente di Alphonse \u00e8 all'interno del portale, davanti al suo vero corpo.\nNonostante l'enorme desiderio di riprendersi il suo corpo decide di rimandare l'evento, poich\u00e9 \u00e8 convinto che con un aspetto cos\u00ec malnutrito e debole non avrebbe mai potuto aiutare i suoi compagni nella lotta.\nRipreso conoscenza, dopo un iniziale battaglia contro il Padre, insieme agli altri sacrifici permette, senza potersi opporre, l'attivazione del cerchio alchemico di Amestris. Successivamente, eseguendo una trasmutazione su se stesso, riesce a ridare il braccio al fratello per consentirgli di combattere dopo che il suo automail \u00e8 andato distrutto, in pratica annullando la trasmutazione umana con cui Edward lo aveva legato all'armatura: l'anima di Alphonse si ricongiunge al proprio corpo al Portale, fiducioso che Ed verr\u00e0 a riprenderlo.\nE infatti, alla fine, Ed ritorna, e sacrificando il proprio portale come prezzo per la trasmutazione, rinunciando quindi alla possibilit\u00e0 di usare l'alchimia, riesce a riportarlo indietro.\nFinalmente riunito al proprio corpo Al torna a Rezembool assieme al fratello, e dopo due anni di convalescenza per recuperare appieno le energie che il suo corpo aveva perso nel lungo periodo in cui era stato separato dalla propria anima decide di compiere un viaggio a Xing per studiare l'Alkahestry. Con lui Jelso e Zampano, che diventano sia i suoi allievi sia le sue guardie del corpo.\nAlcuni anni dopo, come viene mostrato da una delle ultime immagini, torna ad Amestris assieme a May Chang, diventata probabilmente sua moglie.\nAnime.\nLa principale e sostanziale differenza tra manga e anime del 2003 consiste nel fatto che verso la fine Al viene trasmutato da Scar nella pietra filosofale ed \u00e8 dunque costretto a fuggire poich\u00e9 braccato dagli homunculus. Viene poi catturato e portato fino al cospetto di Dante, capo degli uomini artificiali, che ha intenzione di usarlo per tornare giovane e reincarnarsi nuovamente nel corpo di un'altra ragazza (ovvero Rose). Qui, dopo aver visto la morte di suo fratello nel tentativo di aiutarlo, decide di sacrificarsi per lui, usando tutto se stesso per riportarlo in vita con entrambi gli arti persi.\nAl suo risveglio, Edward sacrifica per\u00f2 nuovamente il braccio e la gamba per riportare in vita il fratello con tutto il suo corpo, che nel frattempo non \u00e8 invecchiato: Al, che ha perso la memoria del periodo in cui la sua anima era legata all'armatura, separato dal fratello decide dunque di ricominciare lo studio dell'alchimia per poterlo ritrovare.\nFilm.\nNe \"Il conquistatore di Shamballa\", Alphonse ha di nuovo il suo corpo in carne ed ossa, che ora dimostra tredici anni, ed ha perso i ricordi degli anni passati legato ad un'armatura. Ha continuato a studiare l'alchimia per trovare il modo di ritrovare suo fratello, e alla fine grazie a Wrath trova il modo di aprire il portale tra i due mondi per permettere il ritorno del fratello, ma provoca l'arrivo delle truppe della societ\u00e0 di Thule ad Amestris, intenzionate a distruggerlo in quanto, secondo loro \u00e8 abitato da mostri disumani. I due fratelli riescono per\u00f2, con l'aiuto di Mustang e dei militari, a scongiurare l'attacco, e Edward torna aldil\u00e0 del portale per richiuderlo per sempre. Tuttavia Al lo segue di nascosto dall'altra parte, preferendo vivere in un mondo a lui sconosciuto piuttosto che separarsi nuovamente dal fratello, riacquistando cos\u00ec la memoria.\nAbilit\u00e0.\nDifferentemente dal fratello Al usa raramente l'alchimia, anche a causa della difficolt\u00e0 d'utilizzo dovuta al dover sempre ricorrere a cerchi alchemici, fatti col gesso che si porta sempre dietro, preferendo affidarsi al suo grande corpo ed alla sua conoscenza delle arti marziali. Il suo corpo vuoto gli garantisce spesso un effetto sorpresa sui nemici, i quali rimangono sbalorditi consentendo dunque ad Al un certo vantaggio su di loro.\nLa sua armatura presenta tutti gli svantaggi ed i vantaggi rispetto ad un corpo umano: Al non si stanca in seguito a sforzi fisici anche parecchio impegnativi poich\u00e9 non ha bisogno di respirare, tuttavia, proprio perch\u00e9 il suo corpo \u00e8 instancabile, non gli si presenta la necessit\u00e0 di dormire, costringendolo a passare la notte in stato di veglia costante. \u00c8 soggetto anche allo svantaggio/vantaggio della mancanza di fame e sete, data la sua natura: egli non ha mai bisogno di cibo e acqua, ma questo gli si ritorce contro poich\u00e9 non pu\u00f2 goderne; allo stesso modo la mancanza del senso del tatto e di un corpo di carne gli permette di sopportare temperature anormali senza alcun problema, ma gliene toglie anche i vari aspetti positivi. Infine, a meno che non venga toccato direttamente il sigillo che lega la sua anima all'armatura, Alphonse non percepisce il dolore.\nNel manga e nell'anime del 2009, dopo aver ricordato il portale tuttavia acquisisce anche l'abilit\u00e0 di trasmutare battendo le mani come il fratello, e dunque usa pi\u00f9 spesso e con pi\u00f9 facilit\u00e0 l'alchimia, comunque in misura minore rispetto alla sua forza bruta.\nNell'anime del 2003 diventa in grado di eseguire trasmutazioni senza cerchio alchemico dopo essere diventato la Pietra Filosofale, ma il fratello gli proibisce di usare l'alchimia, intuendo che la cosa potrebbe avere effetti imprevedibili. Difatti quando Tucker sfrutta la pietra filosofale, parte dell'armatura di Al scompare. Alla fine, per\u00f2, Al decide di sfruttare il proprio potere per salvare il fratello.\nNel film, Al si dimostra capace di effettuare una particolare tecnica alchemica che gli permette di staccare piccoli pezzi della sua anima dal suo corpo per controllare oggetti inanimati a proprio piacimento: tale tecnica pu\u00f2 essere effettuata solamente da lui, in quanto avendo vissuto a lungo con l'anima legata ad un oggetto, ora tende a staccarsi pi\u00f9 facilmente dal suo corpo. Usa inoltre dei guanti con disegnati sui palmi dei cerchi alchemici, similmente a quelli di Roy Mustang, che gli permettono di compiere trasmutazioni alchemiche battendo le mani, come faceva il fratello (non ha i ricordi n\u00e9 del portale, n\u00e9 degli anni passati nell'armatura)."}
{"id": "1695254", "revid": "486946", "url": "https://it.wikipedia.org/wiki?curid=1695254", "title": "Ivano-Frankivsk", "text": ""}
{"id": "1695258", "revid": "21079", "url": "https://it.wikipedia.org/wiki?curid=1695258", "title": "Successione fondamentale", "text": ""}
{"id": "1695267", "revid": "713714", "url": "https://it.wikipedia.org/wiki?curid=1695267", "title": "Pizzo Deta", "text": "Il Pizzo Deta (2041 ) \u00e8 la seconda cima pi\u00f9 elevata della catena dei monti Ernici. La montagna segna il confine tra le regioni Abruzzo e Lazio, sulla linea spartiacque primaria.\nDescrizione.\nIl versante nord si presenta con un ripido pendio digradante sulla sottostante valle Roveto, caratterizzato proprio sotto la cima da un antico circo glaciale che d\u00e0 inizio al vallone di Peschiomacello, sopra San Vincenzo Valle Roveto. Il versante a ovest \u00e8 legato tramite una cresta al monte Pratillo (2007 ); a nordovest al monte del Passeggio (2063 ), la vetta pi\u00f9 elevata degli Ernici. \nAl di sotto di queste cime si trova il vallone del Rio che si apre oltre Rendinara, paese situato sul versante montuoso occidentale della valle Roveto. Il versante a sud digrada fino ai 1100 metri di Prato di Campoli. Il lato ad est si congiunge tramite il ripido e ampio vallone dell'Olmo alla sottostante valle rovetana. \nQuesta cima \u00e8 caratterizzata da un profilo aguzzo e roccioso su tre quarti dei lati, di forma vagamente piramidale, escluso il versante meridionale, che digrada con un pendio ripido e uniforme."}
{"id": "1695268", "revid": "287204", "url": "https://it.wikipedia.org/wiki?curid=1695268", "title": "F\u00fcchse Duisburg", "text": "Gli EV Duisburg Die F\u00fcchse sono una squadra partecipante alla DEL. Il nome italiano della squadra \u00e8 Duisburg Volpi.\nIl club venne fondato nel 1971 e fu promosso al massimo campionato tedesco nel 2005. La squadra gioca le partite casalinghe alla Scania Arena di Duisburg."}
{"id": "1695270", "revid": "106506466", "url": "https://it.wikipedia.org/wiki?curid=1695270", "title": "Curlo", "text": "Il curlo \u00e8 un particolare tipo di trottola, attivata tirando una cordicella (detta anche \"zajagghj\") arrotolata intorno al curlo stesso. Il gioco, molto in uso, negli anni passati, tra i bambini della Puglia (precisamente in Capitanata, nel Gargano e nel nord-barese), prevedeva, per i pi\u00f9 esperti, anche il salto della trottolina che ruotava (sempre utilizzando la cordicella). Il curlo \u00e8 dotato di una punta di ferro e a seconda del tipo di punta e del rumore che il curlo fa quando gira, si parla di curlo \"seta\", curlo \"tarantin\"ecc.. A Monte Sant'Angelo (FG) si usava giocare a \"spacca curlo\". A turno uno dei giocatori posizionava il proprio curlo a terra e gli altri giocatori dovevano lanciare il proprio curlo cercando di colpire con la punta di ferro la parte in legno del curlo a terra, con l'obiettivo di spaccarlo. Chi riusciva a spaccare il curlo avversario diventava proprietario della punta di ferro del curlo rotto. Ogni \"curlata\" (quindi ogni ciclo di vita del curlo lanciato con la \"zajagghj\") doveva concludersi con il tocco del curlo a terra. Se il curlo lanciato non colpiva il curlo a terra, il lanciatore poteva prenderlo in mano (sempre se \"attivo\") e lasciarlo cadere di punta sul curlo a terra. Chi \"curlava\" senza riuscire a colpire o a toccare anche di striscio il curlo presente a terra, doveva posare il proprio curlo in sostituzione di quello non colpito (quest'ultimo poteva essere usato dal proprietario per colpire il nuovo curlo presente a terra).\nDescrizione.\nIl curlo \u00e8 formato da una parte in legno (sulla quale viene avvolta la corda) ed una punta in metallo che va a contatto col pavimento o col suolo quando rotea."}
{"id": "1695282", "revid": "1431409", "url": "https://it.wikipedia.org/wiki?curid=1695282", "title": "Rade \u0160erbed\u017eija", "text": "Biografia.\nNasce da una famiglia di origine serba a Buni\u0107, un piccolo villaggio della Croazia. Cresciuto a Vinkovci, comincia a recitare giovanissimo nel teatro amatoriale cittadino. Nel settembre del 1965 si trasferisce a Zagabria, dove studia presso l'Accademia d'Arte drammatica, cominciando parallelamente a recitare come protagonista in rappresentazioni teatrali e cinematografiche.\nOttiene poi una cattedra di professore di recitazione all'Accademia delle Arti di Novi Sad, in Serbia. Quando scoppia il conflitto nei Balcani \u00e8 costretto, per le sue posizioni antibelliche, all'esilio forzato prima a Belgrado e in seguito a Lubiana. Successivamente decide di abbandonare il suo Paese e si trasferisce a Londra.\nFino al 1987 \u00e8 stato sposato con Ivanka Cerovac con cui ha avuto due figli: Danilo e Lucija; dal 1991 \u00e8 sposato con Lenka Udovi\u010dki, da cui ha avuto tre figlie: Nina, Mimi e Vanja.\nCinema.\nIl suo debutto cinematografico avviene nel 1967, ancora studente dell'Accademia d'Arte Drammatica, con il film di Krsto Papi\u0107, \"Illusion\". Il successo internazionale giunge poi con l'assegnazione, nel 1994, del Leone d'oro al Festival di Venezia, al film \"Prima della pioggia\", di cui \u00e8 protagonista. Il film di Mil\u010do Man\u010devski, anche grazie alla nomination all'Oscar come miglior film straniero, gli apre le porte di Hollywood. Decide quindi di trasferirsi a Los Angeles, ottenendo ruoli in film come \"Il Santo\", \"Amori &amp; segreti\" e \"Il grande Joe\". Con il passare degli anni riesce a costruirsi una solida carriera internazionale, tanto che nel 1999 recita nell'ultimo film di Stanley Kubrick, \"Eyes Wide Shut\". Due anni prima \u00e8 Il Greco ne \"La tregua\" di Francesco Rosi da Primo Levi\nNel 2001 fonda, insieme allo scrittore e giornalista Borislav Vuji\u010di\u0107, il Teatro Ulisse, che mette in scena ogni estate un ricco programma di spettacoli nelle isole Brioni, un tempo residenza estiva di Tito. In rassegna soprattutto classici da Shakespeare e Krle\u017ea, in cui \u0160erbed\u017eija interpreta i suoi ruoli migliori.\nSuccessivamente recita in ruoli di supporto in film di maggior successo come \"Stigmate\", \"\", \"Space Cowboys\" e \"Snatch - Lo strappo\". Nel 2004 appare in un cameo nel film \"Batman Begins\", mentre nel 2005 interpreta il Dr. Aleksander Cirko in alcuni episodi della serie tv \"Surface - Mistero dagli abissi\". Nel 2007 partecipa alla serie tv \"24\" nel ruolo di Dmitri Gredenko e nel film italiano \"Hermano\" di Giovanni Robbiano; lo stesso anno \u00e8 anche il protagonista del thriller \"Say It in Russian\" accanto a Faye Dunaway. Lo stesso anno vince il premio Marco Aurelio come miglior attore alla Festival Internazionale del Film di Roma per la sua interpretazione nel film \"Fugitive Pieces\". Nel 2008 recita nel film horror \"The Eye\" e nel film di Mimi Leder \"The Code\".\nNel 2010 istituisce un'accademia nella citt\u00e0 di Fiume in lingua croata e inglese. Recita a Budapest nel primo film diretto da Angelina Jolie, \"Nella terra del sangue e del miele\" uscito nel 2011, che racconta la storia d'amore tra una donna e un uomo di diversa nazionalit\u00e0 durante il conflitto nella ex-Jugoslavia. Nello stesso anno, di rilievo \u00e8 anche il suo ruolo di protagonista in \"Io sono Li\", l'opera prima del regista veneto Andrea Segre.\nMusica e poesia.\nGi\u00e0 in patria si appassiona alla musica incidendo vari album, uno dei quali in collaborazione con Miroslav Tadi\u0107. Per \"Ponekad dolazim ponekad odlazim\" (\"A volte arrivo e a volte parto\"), pubblicato nel 2010, ha intrapreso un tour in tutta l'ex-Jugoslavia.\n\u00c8 anche scrittore e poeta. In Italia \u00e8 stata pubblicata la sua raccolta di poesie \"L'amico dice di non conoscerlo pi\u00f9\" (Amos, 2004), mentre nell'ottobre del 2010 \u00e8 uscito, presso Zandonai Editore, \"Fino all'ultimo respiro\", in cui ripercorre tutta la sua vita, raccontandoci la sua vicenda artistica e umana.\nDoppiatori italiani.\nNelle versioni in italiano dei suoi film, Rade \u0160erbed\u017eija \u00e8 stato doppiato da:\nPer \"Eyes Wide Shut\", venne chiamato a doppiare s\u00e9 stesso in italiano."}
{"id": "1695285", "revid": "78273", "url": "https://it.wikipedia.org/wiki?curid=1695285", "title": "Rade Sherbedgia", "text": ""}
{"id": "1695286", "revid": "287204", "url": "https://it.wikipedia.org/wiki?curid=1695286", "title": "Rade Serbedzija", "text": ""}
{"id": "1695287", "revid": "110157", "url": "https://it.wikipedia.org/wiki?curid=1695287", "title": "Rock 'n' Roll High School (singolo)", "text": "Rock 'n' Roll High School \u00e8 un singolo della band punk Ramones. \n\u00c8 stato pubblicato nell'album \"End of the Century\" del 1980 ed \u00e8 presente nella colonna sonora dell'omonimo film.\nStoria.\nSecondo il film questa canzone \u00e8 stata scritta da Riff Randall, ragazza dell'istituto superiore Vince Lombardi, per i Ramones.\nSperava poi d'incontrare un giorno Joey Ramone per potergliela consegnare.\nIn realt\u00e0 \u00e8 stata scritta da tutti i membri dei Ramones.\nPhil Spector, produttore di \"End of the Century\", fece rifare molte volte l'attacco iniziale di chitarra della canzone a Johnny Ramone, non ritenendolo adeguato.\nJohnny fu pi\u00f9 volte sul punto di abbandonare la sala di registrazione ma alla fine decise di rimanere e di completare l'album.\nVideo.\nIl video mostra i Ramones dentro l'istituto superiore Vince Lombardi.\nAll'inizio, controllati dall'insegnante, sono regolarmente seduti nei propri banchi intenti a scrivere.\nAppena l'insegnante si allontana, passano a fare tutt'altro.\nDee Dee passa a fare esperimenti di chimica, Marky estrae un voluminoso stereo e inizia ad ascoltare \"Rock 'n' Roll High School\" che \u00e8 trasmessa sulle frequenze radio, Johnny passa a suonare la canzone con la chitarra e Joey a cantarla.\nAlla fine, gli esperimenti chimici di Dee Dee non vanno a buon fine e portano ad una gigantesca esplosione nucleare.\nCover.\nNel 2006 il cantante Matt Skiba degli Alkaline Trio ha partecipato alla creazione di un album di cover dei Ramones per bambini, \"Brats on the Beat\", suonando \"Rock 'n' Roll High School\". Nel 2008 \u00e8 stata eseguita un'altra cover da parte di Save Nuta in collaborazione con Ville Valo degli HIM."}
{"id": "1695288", "revid": "237256", "url": "https://it.wikipedia.org/wiki?curid=1695288", "title": "Khrystynivka", "text": ""}
{"id": "1695289", "revid": "1873017", "url": "https://it.wikipedia.org/wiki?curid=1695289", "title": "Campionati europei di karate 1994", "text": "La 29\u00aa edizione del campionato europeo di karate si \u00e8 svolta a Birmingham nel 1994. Hanno preso parte alla competizione 373 karateka provenienti da 34 paesi."}
{"id": "1695291", "revid": "287204", "url": "https://it.wikipedia.org/wiki?curid=1695291", "title": "Monte Giovo", "text": "Il monte Giovo (1.991 m s.l.m.) \u00e8 tra le pi\u00f9 alte vette dell'Appennino tosco-emiliano e la seconda della provincia di Modena.\nDescrizione.\nSituato tra i comuni di Pievepelago dalla parte modenese e Barga, dalla parte della valle del fiume Serchio, sovrasta con uno strapiombo di quasi 500\u00a0m il Lago Santo modenese, uno dei pi\u00f9 grandi e alti dell'Appennino settentrionale. Importanti cime vicino al monte Giovo sono il monte Rondinaio, il Sasso Tignoso, l'Alpe Tre Potenze. Nei giorni particolarmente limpidi la vista dalla vetta pu\u00f2 arrivare persino al mare. \nSulla cima si erge la croce degli scout, realizzata per volont\u00e0 di Emilio Balestri e Tullio Marchetti nel 1963 e restaurata dal gruppo scout Vignola 2 nel 1998.\nStoria.\nIl nome della montagna potrebbe derivare dal latino \"giovio\", aggettivo che significa \"pertinente a Giove\" (come, ad esempio, Marzio significa pertinente a Marte), e la dedica a tale divinit\u00e0 potrebbe mettersi in relazione con il nome del sottostante \"lago Santo\".\nAccesso alla cima.\n\u00c8 raggiungibile attraverso il sentiero CAI 527 o col sentiero 525; inoltre \u00e8 attraversato dal sentiero appenninico di crinale 00 (alta via dei 2000)."}
{"id": "1695295", "revid": "1632387", "url": "https://it.wikipedia.org/wiki?curid=1695295", "title": "Teiera", "text": "La teiera \u00e8 un contenitore che viene utilizzato per l'infusione o anche solamente per servire il t\u00e8, le tisane o gli infusi in genere. I materiali d'elezione con cui \u00e8 costruita sono principalmente la ceramica, la porcellana il gres. Notevoli sono le teiere giapponesi in raku Pi\u00f9 raramente la teiera \u00e8 in acciaio inox, vetro o ghisa. \nSe fa parte di un servizio da t\u00e8 ha le stesse forme, colori e decorazioni delle tazzine, della lattiera e della zuccheriera.\nStoria.\nLa teiera nasce in Europa nel Seicento, con il diffondersi della bevanda, ottenuta per infusione dalle foglie della pianta del t\u00e8. I primi esemplari si trovano in grandi citt\u00e0 sulla costa, come Londra e Amsterdam, dove approdavano le navi che venivano dall'India, cariche di merci. I primi esemplari europei di teiera erano fabbricati con materiali a buon mercato (terraglia, stagno, ottone) e la bevanda si diffuse all'inizio tra i marinai. Intorno al 1660 l'infuso delle foglie del t\u00e8 cominci\u00f2 ad essere apprezzato anche dalla ricca borghesia; poi il t\u00e8 divenne una bevanda di gran moda, soprattutto in Francia e in Inghilterra. Abili artigiani produssero teiere in argento, con decori a sbalzo e ad incisione. Vasi di porcellana cinesi, con il beccuccio, furono dotati di montature in argento e utilizzati per servire il t\u00e8.\nIl manico delle prime teiere d'argento era coperto di cuoio, per non scottarsi al contatto. Pi\u00f9 tardi furono utilizzati separatori di avorio o di legno, messi fra il manico e la sua attaccatura al corpo in argento della teiera, come di legno o di avorio era il pomellino sul coperchio che, da semplice sfera, nel Settecento si trasform\u00f2 graziosamente in un ricciolo, o in un fiore. Servizi completi per il t\u00e8 furono prodotti in porcellana o in maiolica da fabbriche tedesche, francesi, inglesi, italiane: erano composti dalla teiera, dalla piccola brocca per l'acqua calda, da quella per il latte, dalla zuccheriera, dal piattino per le fette di limone e dalle tazze con piattino.\nDescrizione.\nLa teiera pu\u00f2 essere di varie dimensioni e caratteristiche: in genere ha una forma tondeggiante e panciuta, coperchio con pomolo per alzarlo senza scottarsi, beccuccio, manico ad ansa sul lato opposto al beccuccio oppure ad arco sopra la teiera.\nL'infusore interno serve ad infondere il t\u00e8 nell'acqua calda, ma allo stesso tempo a trattenerlo all'interno della teiera; pu\u00f2 avere la forma di una paratia posta davanti al beccuccio, di una retina o pi\u00f9 semplicemente essere costituito da piccoli fori. Nelle teiere moderne l'infusore \u00e8 estraibile, perforato o dotato di retina sottile."}
{"id": "1695297", "revid": "1873017", "url": "https://it.wikipedia.org/wiki?curid=1695297", "title": "Campionati europei di karate 1993", "text": "La 28\u00aa edizione del campionato europeo di karate si \u00e8 svolta a Praga nel 1993. Hanno preso parte alla competizione 480 karateka provenienti da 33 paesi."}
{"id": "1695309", "revid": "767487", "url": "https://it.wikipedia.org/wiki?curid=1695309", "title": "Un bacio romantico - My Blueberry Nights", "text": "Un bacio romantico - My Blueberry Nights (\"My Blueberry Nights\") \u00e8 un film del 2007 diretto da Wong Kar-wai e interpretato da Jude Law, Norah Jones e Cat Power.\nTrama.\nElizabeth, una giovane donna disperata per essere stata lasciata dal fidanzato, trascorre le sue notti nel caff\u00e8 di Jeremy, nella speranza di incrociare l'ex che vive dall'altra parte della strada.\nUna notte Elizabeth decide di partire per ritrovare una propria dimensione, e attraversa cos\u00ec gli Stati Uniti, incontrando anime tormentate, come Arnie, poliziotto dal passato difficile e abbandonato dalla moglie o Leslie, una sfortunata giocatrice d'azzardo, che le permetteranno di comprendere la vera Elizabeth e di raggiungere la sua meta.\nProduzione.\nIl regista ha descritto la pellicola come \"la storia di una donna che prende la strada pi\u00f9 lunga per incontrare l'uomo dei suoi sogni\". \u00c8 il primo film di Wong in inglese.\nDistribuzione.\nIl film, presentato in concorso al Festival di Cannes 2007, \u00e8 uscito nelle sale cinematografiche italiane il 27 marzo 2008."}
{"id": "1695310", "revid": "118035304", "url": "https://it.wikipedia.org/wiki?curid=1695310", "title": "Francis Beaumont", "text": "Figlio di un giudice, studi\u00f2 presso il Pembroke College di Oxford senza per\u00f2 conseguire il titolo di studio: la morte del padre, avvenuta nel 1598, lo obblig\u00f2 a seguirne la carriera, studiando due anni dopo nella Inner Temple di Londra. Nonostante non sia certo se Beaumont si applic\u00f2 negli studi forensi, sappiamo che strinse forti legami d'amicizia con Ben Jonson e Michael Drayton, segno della sua passione per la letteratura, alla Taverna della Sirena, un luogo di ritrovo dei letterati dell'epoca.\nNel 1605 inizi\u00f2 una collaborazione con John Fletcher, con il quale convisse dal 1608 al 1613, anno del suo matrimonio, nei pressi del Globe Theatre, a Londra.\nBeaumont mor\u00ec nel 1616 e il suo corpo venne sepolto nell'Abbazia di Westminster.\nBeaumont fu il fratello minore del poeta John Beaumont.\nOpere teatrali.\nNonostante l'attribuzione delle opere sia ancora controversa, un'ipotetica lista delle stesse \u00e8:\nCon John Fletcher:\nOpere di Beaumont e Fletcher, poi rivedute e corrette da Philip Massinger:"}
{"id": "1695313", "revid": "1873017", "url": "https://it.wikipedia.org/wiki?curid=1695313", "title": "Campionati europei di karate 1992", "text": "La 27\u00aa edizione del campionato europeo di karate si \u00e8 svolta a Boscoducale nel 1992. Hanno preso parte alla competizione 420 karateka provenienti da 32 paesi."}
{"id": "1695315", "revid": "1613123", "url": "https://it.wikipedia.org/wiki?curid=1695315", "title": "Hannover Scorpions", "text": "Gli Hannover Scorpions sono una squadra professionista di hockey su ghiaccio fondata nel 1979 come \"ESC Wedemark\". Il team venne rinominato Wedemark Scorpions nel 1996. Gioca le gare casalinghe alla Tui Arena presso l'Expo Plaza di Hannover (Bassa Sassonia)."}
{"id": "1695317", "revid": "250563", "url": "https://it.wikipedia.org/wiki?curid=1695317", "title": "Brabham BT46/B/C", "text": "La Brabham BT46 (con le sue evoluzioni Brabham BT46B e Brabham BT46C), \u00e8 stata la vettura utilizzata dal team Brabham per il mondiale di Formula 1 del 1978.\nLa notoriet\u00e0 di tale monoposto deriva dalla versione B, detta anche Fan car (\"auto ventola\"), che presentava un ventilatore posto sul retrotreno della vettura, grazie al quale si otteneva un carico aerodinamico fuori dal comune e prestazioni eccezionali.\nBrabham BT46B.\nNel 1978 dominava il mondiale la Lotus 79, una wing-car imprendibile. Bernie Ecclestone, il proprietario della Brabham, esort\u00f2 il progettista Gordon Murray a trovare una soluzione innovativa per rendere competitiva la propria vettura e contrastare il dominio delle Lotus. Murray, non potendo adottare la stessa soluzione tecnica a causa dell'ingombro laterale, caratteristica dell'architettura 12 cilindri boxer del propulsore Alfa Romeo, dovette escogitare un espediente alternativo che consentisse di ottenere gli stessi risultati.\nLa soluzione fu suggerita da Gary Anderson e David Cox, assistenti di Murray: porre al posteriore una ventola, che creasse artificialmente una depressione tale da incollare la vettura a terra (il cosiddetto effetto suolo).\nL'idea non era originale: Cox aveva notato una soluzione simile durante un colloquio alla Tyrrell, il cui studio tecnico l'aveva mutuata dalla Chaparral 2J, una monoposto Can-Am del 1970. Tale soluzione, per\u00f2, era vietata in F1 perch\u00e9 si muoveva grazie a un motore ausiliario: oltre a costituire, dunque, un vietatissimo dispositivo aerodinamico mobile, aveva anche l'effetto di aumentare la cilindrata totale. Gordon Murray studi\u00f2 a lungo i regolamenti, per adattare la soluzione al comma che recita:\nDunque la ventola assunse funzione di raffreddamento (per un radiatore posto appositamente sopra al motore), mentre il movimento \u00e8 spiegato dall'allora capomeccanico Ermanno Cuoghi:\nLa vettura debutt\u00f2 al Gran Premio di Svezia 1978, nel Circuito di Anderstorp:\nIl dominio fu nettissimo:\nDopo proteste e reclami di fronte alla Federazione Internazionale, dapprima si giunge a un accordo, con altri soli tre Gran Premi concessi alla BT46B, ma poi l'accordo \u00e8 subito annullato e la monoposto \u00e8 bandita dal Mondiale: solo 1 gara disputata, ma vinta.\nLa motivazione ufficiale (peraltro sostenuta da motivazioni reali) era legata a un \"effetto collaterale\": la ventola \"spruzzava\" ghiaia e sabbia sulle vetture in scia con evidente rischio per i piloti.\nBrabham BT46C.\nLa versione BT46C fu usata solo durante le prove libere del Gran Premio d'Austria 1978. Data l'insoddisfazione dei piloti riguardo alla velocit\u00e0 in rettilineo e i giri motore, non fu utilizzata in gara e non partecip\u00f2 pi\u00f9 ad altri eventi.\nDopo le gare.\nIl modello \"B\" riapparve l'anno dopo per una esibizione nel \"Gunnar Nilsson Memorial Trophy\", esibizione benefica disputata sul circuito di Donington Park nel 1979, con al volante Nelson Piquet. Si trattava di una gara ufficiosa basata sul giro di prova cronometrato. La vettura conquist\u00f2 il quarto posto su 5 partecipanti.\nUna delle due vetture utilizzate durante il Gran Premio di Svezia 1978 \u00e8 stata custodita in un capannone nei pressi di Sala Baganza, in provincia di Parma, posta sotto sequestro perch\u00e9 facente parte della collezione privata di auto storiche appartenuta a Calisto Tanzi, ex patron Parmalat."}
{"id": "1695319", "revid": "339392", "url": "https://it.wikipedia.org/wiki?curid=1695319", "title": "Mark Zoro", "text": ""}
{"id": "1695323", "revid": "666668", "url": "https://it.wikipedia.org/wiki?curid=1695323", "title": "FIFA Futsal World Cup 2008", "text": "La Coppa del Mondo 2008 di calcio a 5 o FIFA Futsal World Cup 2008 \u00e8 stata la 6\u00aa edizione del campionato mondiale di calcio 5 organizzato dalla FIFA, la cui fase finale si \u00e8 svolta in Brasile. La manifestazione si \u00e8 disputata dal 30 settembre al 19 ottobre 2008; la cerimonia di apertura si \u00e8 svolta a Brasilia mentre le finali sono state disputate a Rio de Janeiro.\nL'edizione del 2008 non si discosta dalle precedenti solamente per il nome: la fase finale della manifestazione fu allargata a 20 selezioni, tra le quali due esordienti cio\u00e8 Isole Salomone e Libia. Fu inoltre l'ultima edizione a prevedere due fasi a gironi e una terza fase limitata esclusivamente alle semifinali e alle finali; dall'edizione successiva la seconda fase a gironi sar\u00e0 infatti sostituita dall'introduzione di ottavi e quarti di finale a eliminazione diretta. Per la prima volta, una finale del Campionato del mondo di calcio a 5 fu decisa ai tiri di rigore, dopo che la partita si era protratta ai tempi supplementari. Superando l'Italia in semifinale, la Spagna eguaglia il record stabilito dal Brasile, conquistando la sua quarta finale consecutiva alla Coppa del Mondo (dopo quella delle edizioni 1996, 2000 e 2004), con un bilancio di due successi e altrettante sconfitte). I brasiliani rimangono tuttavia in vantaggio nel computo totale, dato che in 6 edizioni fino ad allora disputate, \u00e8 giunta all'atto conclusivo in 5 occasioni, trionfando per quattro volte.\nQualificazioni.\nIl cambio di formula (da 16 formazioni a 20) venne deciso quando erano gi\u00e0 partite le procedure per alcune delle fasi di qualificazione, come ad esempio in Europa, ci\u00f2 determin\u00f2 a cascata cambi di programma come il ripescaggio delle due migliori seconde classificate tra i 10 gironi europei di qualificazione.\nLa qualificazione al mondiale ha riservato molte conferme soprattutto tra le squadre di vertice: oltre al Brasile paese ospitante, non hanno avuto difficolt\u00e0 i campioni del mondo in carica della Spagna e i vicecampioni dell'Italia (eliminando rispettivamente Croazia e Bosnia-Erzegovina), mentre qualche difficolt\u00e0 in pi\u00f9 hanno avuto Ucraina e Repubblica Ceca, entrambe giunte nella precedente edizione ai due gironi per determinare le semifinaliste. La Russia, nemmeno qualificata nell'edizione precedente, vince facilmente la fase di qualificazione.\nIn Sudamerica il campionato continentale premia le tre nazionali \"storiche\" ovvero Uruguay (paese organizzatore e finalista), Argentina e Paraguay. L'Uruguay torna al mondiale dopo aver mancato la qualificazione nel 2004. In Asia non falliscono le qualificazioni la nazionale iraniana tra le migliori al mondo, la Thailandia paese ospitante dell'AFC Futsal Championship 2008, il Giappone recordman asiatico di presenze al mondiale (sei) e la Cina che sconfigge sorprendentemente l'Uzbekistan sul podio nelle ultime due edizioni.\nNel girone CONCACAF sorprende la nazionale del Guatemala che vince il proprio raggruppamento e guadagna per la prima volta la qualificazione sul campo (nel 2000 era stata paese ospitante del mondiale), seguita da Cuba e dagli Stati Uniti. In Africa la Libia si qualifica per la prima volta ad una fase finale assieme all'Egitto battuto nell'atto finale di Tripoli per 4-3 dopo due tempi supplementari. In Oceania, dopo l'abbandono dell'Australia alla federazione oceanica, sono le Isole Salomone, dall'et\u00e0 media bassissima (praticamente tutti i ragazzi utilizzati hanno un'et\u00e0 dai 17 ai 22 anni) a guadagnare un'insperata qualificazione al mondiale brasiliano."}
{"id": "1695325", "revid": "1873017", "url": "https://it.wikipedia.org/wiki?curid=1695325", "title": "Campionati europei di karate 1991", "text": "La 26\u00aa edizione del campionato europeo di karate si \u00e8 svolta ad Hannover nel 1991. Hanno preso parte alla competizione 349 karateka provenienti da 32 paesi."}
{"id": "1695327", "revid": "35485", "url": "https://it.wikipedia.org/wiki?curid=1695327", "title": "Caprices Festival", "text": "Il Caprices Festival, festival dei Capricci in italiano, \u00e8 un festival di musica pop che si tiene ogni anno a marzo a Crans-Montana, localit\u00e0 di sci e golf nel cantone Vallese, in Svizzera.\nIl Festival oltre ai concerti offre anche divertimenti e musica nei rifugi sulle piste, gare di snowbord e freestyle sia allo snow-park di Aminona che sulle piste.\nStoria.\nUn piccolo gruppo degli amici, tutti fan di musica, si pose una sfida: organizzare, in poco tempo, un festival di musica di invernale in Svizzera. La scommessa \u00e8 stata vinta, tra il 3 - il 7 marzo 2004, a Crans-Montana hanno ballato alla prima edizione del Festival dei capricci circa 10.000 spettatori.\nArtisti presenti: Alpha Blondy - Amp Fiddler - Asher Selector - Carl Craig - Dj Cabanne - DJ Ravin - Earl Zinger - Fillet of Soul - Fred\u00e9ric Galliano and the African Divas - Gilles Peterson - Jazzanova - Keziah Jones - Knokout - Kristel Adams - Lamb - Laurence Revey - Luciano - Luke Slater Martina Topley-Bird - Med in Mars - Mirko Loko - Noa - O.F.X. - Orishas - Popa Chubby - Quantic Soul Orchestra - Rapha\u00ebl Mezrahi - Sety - Soel - The Freestylers \u2013 Watcha\nNon meno di 80 concerti ed eventi sono stati organizzati fra il centro congressi (con la relativa nuova fase, il marquee), le piste di pattinaggio e nelle vie della citt\u00e0 sciistica. Per la prima volta, il Festival dei capricci organizza un concorso per il miglior giovane talento svizzero. Si contano circa 11.500 spettatori.\nArtisti presenti: 2 Faces - 2 Many DJ's - Alex Attias - Asian Dub Foundation - Bazooka Team - Colour of Fire - Dandy Jack - Deep Purple - Derrick May - Dj Enzo - Djiva - Domenico Ferrari - Don Ramon - Favez - Fr\u00e9d\u00e9ric Recrosio - Gad Elmaleh - Husky Rescue - Jeff Mills - Krust - Laetitia Sh\u00e9riff - Lee Perry - Magma - Mandrax - Martina Topley Bird - Med In Mars - Mental Onanizm - Mirko Loko - Mmagic Groove - Morcheeba - Mouss et Hakim - Patrice - Piers Faccini - Quenum - Reasons - Red\u00a0\u2013 Ripperton - Roni Size - Roy Ayers - Sarah Bettens - Sinclair - Sonja Moonear - Texas - The Servant\nSi contano circa 15.000 spettatori.\nArtisti presenti: Anne Roumanoff\u00a0\u2013 Sma\u00efn\u00a0\u2013 Starsailor\u00a0\u2013 Syd Matters\u00a0\u2013 The Roots\u00a0\u2013 Folk Off: Ensemble de Cuivres Valaisan &amp; Glen of Guinness\u00a0\u2013 Amadou et Mariam\u00a0\u2013 John Butler Trio\u00a0\u2013 Robert Plant\u00a0\u2013 Skye \u2013 Lou Reed \u2013 Marc Aymon\u00a0\u2013 Asher Selector\u00a0\u2013 Earl 16\u00a0\u2013 Junior Kelly\u00a0\u2013 Prince Alla\u00a0\u2013 Prince Malachi \u2013 Coldcut \u2013 DJ Kentaro (Ninja Tune) \u2013 D\u00e9borah &amp; Just One\u00a0\u2013 Hirsute\u00a0\u2013 Emilie Simon\u00a0\u2013 J\u00e9r\u00e9mie Kisling\u00a0\u2013 Lole\u00a0\u2013 Water Lily\u00a0\u2013 Dandy Jack &amp; Junction SM\u00a0\u2013 Guido Schneider\u00a0\u2013 Luciano \u2013 Ricardo Villalobos.\nSi contano circa 17.500 spettatori.\nArtisti presenti: The Jamel Comedy Club D\u00e9barque - Iggy &amp; The Stooges \u2013 Samael\u00a0\u2013 MXD\u00a0\u2013 P.M.T. \u2013 Joss Stone \u2013 T\u00e9t\u00e9 - Martina Topley-Bird - To The Vanishing Point - Circus feat. Neneh Cherry \u2013 Erykah Badu - Theresa Rhodes - Lovebugs - DJ Zebra - Laurence Revey\u00a0\u2013 Polar - Dub Incorporation - Kajeem - Macka B - Selekta G - Soldia Sound - Isol\u00e9e - Lazy Fat People\u00a0\u2013 N\u00f4ze - Ricardo Villalobos\u00a0\u2013 Sety - Dorian Gray\u00a0\u2013 Elfish - Modern Dance Hall - Richtaste\nYann Lambiel - Anthony Kavanagh - The Moonraisers - Mattafix - Eagle-Eye Cherry - The Toots - Noa - Keziah Jones - Gilles Patterson - Max Romeo - Moonshine Sessions - William White - Little Barrie - Nouvelle Vague - Dionysos - Grandmaster Flash - MC Solaar - Shadow &amp; Cut Chemist - Kid Koala - Dj Vadim - Justin Nozuka - Le Peuple de l'Herbe"}
{"id": "1695334", "revid": "237256", "url": "https://it.wikipedia.org/wiki?curid=1695334", "title": "Korsun-\u0160ev\u010denkivskyj", "text": ""}
{"id": "1695339", "revid": "1873017", "url": "https://it.wikipedia.org/wiki?curid=1695339", "title": "Campionati europei di karate 1990", "text": "La 25\u00aa edizione del campionato europeo di karate si \u00e8 svolta a Vienna nel 1990. Hanno preso parte alla competizione 430 karateka provenienti da 26 paesi."}
{"id": "1695343", "revid": "289247", "url": "https://it.wikipedia.org/wiki?curid=1695343", "title": "Fra' Sisto da Pisa", "text": ""}
{"id": "1695345", "revid": "767487", "url": "https://it.wikipedia.org/wiki?curid=1695345", "title": "Le ragazze dei quartieri alti", "text": "Le ragazze dei quartieri alti (\"Uptown Girls\") \u00e8 un film del 2003 diretto da Boaz Yakin ed adattato su una storia di Allison Jacobs sulla sceneggiatura di Julia Dahl, Mo Ogrodnik e Lisa Davidowitz. Protagoniste sono Brittany Murphy e Dakota Fanning.\nTrama.\nMolly Gunn \u00e8 una ricca e viziata ereditiera che, figlia di un popolare cantante rock ormai deceduto, vive di rendita e conduce una vita fatta di shopping, feste e lusso. Tuttavia quando il commercialista della giovane fugge via con le ricchezze del padre, Molly si trova nei guai, non riuscendo neppure a potersi permettere l'affitto. Costretta dalle circostanze, Molly decide di lavorare come baby sitter per la piccola Lorraine Schleine detta \"Ray\". La bambina, trascurata dalla madre, importante manager discografica, \u00e8 viziata ed irritante e fa di tutto per rendere un inferno la vita della sua nuova tata. Molly si render\u00e0 conto, rivedendo in Ray se stessa, di quanto sia vuota e superficiale la propria vita. L'amicizia che piano piano comincer\u00e0 a maturare fra le due ragazze, sembrer\u00e0 poter dare un senso alla vita di Molly.\nProduzione.\nOriginariamente il ruolo di Molly Gunn, anzich\u00e9 a Brittany Murphy, era stato affidato all'attrice Piper Perabo.\nCameo.\nCompaiono per un cameo i musicisti Dave Navarro e Mark McGrath (leader degli Sugar Ray).\nTrailer.\nIl trailer realizzato per pubblicizzare il film adopera in parte il singolo \"Complicated\" della cantante canadese Avril Lavigne."}
{"id": "1695346", "revid": "1873017", "url": "https://it.wikipedia.org/wiki?curid=1695346", "title": "Campionati europei di karate 1989", "text": "La 24\u00aa edizione del campionato europeo di karate si \u00e8 svolta a Titograd in Jugoslavia (oggi Podgorica in Montenegro) nel 1989. Hanno preso parte alla competizione 370 karateka provenienti da 23 paesi."}
{"id": "1695347", "revid": "237256", "url": "https://it.wikipedia.org/wiki?curid=1695347", "title": "Kovel", "text": ""}
{"id": "1695348", "revid": "36426", "url": "https://it.wikipedia.org/wiki?curid=1695348", "title": "Cimitero delle Ballodole", "text": "Il cimitero delle Ballodole si trovava a Firenze nell'omonima localit\u00e0, circa un miglio pi\u00f9 a sud dell'attuale cimitero di Trespiano.\nStoria.\nLe Ballodole (contrazione popolare di Val di Lodole) fu il sito del primo cimitero creato a Firenze per la sepoltura della gente comune al di fuori del centro murato. Venne aperto nel 1775 per inzitiativa di Pietro Leopoldo, anticipando quindi le riforme napoleoniche, in un luogo nei pressi della chiesa di San Pietro a Careggi, dove esisteva gi\u00e0 un campo di sepoltura che, secondo fra' Sisto da Pisa, era usato \"per il basso popolo di Firenze fin dal medioevo\".\nAl pari di altri cimiteri simili, si deve immaginare il luogo come un campo recintato in cui veniva inumata in terra la povera gente, con le occasionali lapidi di chi poteva permetterselo allineate lungo il muro di cinta, un po' come avveniva nelle chiese dove la memoria dei defunti si allineava lungo le pareti, non strettamente a ridosso del luogo di inumazione vero e proprio che spesso era nei locali sotterranei. \nGi\u00e0 nel 1783 tuttavia, in occasione del provvedimento che proibiva le future tumulazioni nelle chiese e regolamentava le sepolture a sterro, venne preferito a questo sito quello sorto a monte della chiesa di Santa Lucia a Trespiano, ritenuto pi\u00f9 salubre per la migliore esposizione nella valle del Mugnone. Il cimitero di Trespiano apr\u00ec il 1\u00ba maggio 1784, e quello delle Ballodole e se ne perse la memoria, tanto che oggi non \u00e8 neanche chiaro dove fosse esattamente situato, forse in un campo a ridosso della chiesa di San Pietro, o pi\u00f9 a monte, lungo la tuttora esistente \"via delle Ballodole\". In ogni caso nella zona resta ancora oggi il piccolo cimitero parrocchiale di Careggi. \nNel gergo fiorentino \u00e8 rimasto il modo di dire \"andare alle Ballodole\", che significa \"morire\" o, per traslato, ridursi in miseria."}
{"id": "1695349", "revid": "2149408", "url": "https://it.wikipedia.org/wiki?curid=1695349", "title": "Corner", "text": ""}
{"id": "1695355", "revid": "666668", "url": "https://it.wikipedia.org/wiki?curid=1695355", "title": "Nazionale di calcio a 5 della Libia", "text": "La nazionale di calcio a 5 della Libia \u00e8, in senso generale, una qualsiasi delle selezioni nazionali di Calcio a 5 della Libyan Football Federation che rappresentano la Libia nelle varie competizioni ufficiali o amichevoli riservate a squadre nazionali.\nLa nazionale verde ha raggiunto per la prima volta una fase finale del FIFA Futsal World Championship al termine del campionato continentale del 2008 giocato in casa. Nelle precedenti edizioni della Coppa d'Africa aveva ottenuto risultati assai altalenanti: non iscritta nel 1996, \u00e8 giunta terza nell'edizione 2000 e nuovamente non si \u00e8 iscritta all'edizione 2004. Nel 2008, come paese organizzatore, ha ottenuto il migliore risultato nel girone di primo turno, sbarazzandosi poi in semifinale del Mozambico e giungendo alla finale a Tripoli dove ha battuto l'Egitto al termine di una gara che si \u00e8 protratta per due tempi supplementari, con il punteggio di 4-3."}
{"id": "1695358", "revid": "729019", "url": "https://it.wikipedia.org/wiki?curid=1695358", "title": "Battaglia di Romani", "text": "La battaglia di Romani si combatt\u00e9 tra il 3 e il 5 agosto 1916 durante la prima guerra mondiale presso il villaggio di Romani, a circa 23 miglia dal canale di Suez presso l'antica Pelusium ed il monte Sinai. Nella notte del 3 agosto 1916 truppe ottomane al comando del generale tedesco Friedrich Freiherr Kress von Kressenstein, inviato da Berlino proprio per aiutare i turchi nella guerra che per loro si stava rivelando difficile, attaccarono le forze imperiali britanniche. Il controllo del forte di Romani era vitale per una qualunque offensiva verso il canale.\nI britannici vinsero con un contingente formato dalla 52nd (Lowland) Division e dalla Anzac Mounted Division della Egyptian Expeditionary Force (EEF) su una forza congiunta ottomano-tedesca che aveva marciato attraverso il Sinai; questo episodio marc\u00f2 la fine della campagna per la difesa del canale di Suez, nota in tedesco come \"Offensive zur Eroberung des Suezkanals\" ed in turco come \"\u0130kinci Kanal Harek\u00e2t\u0131\", iniziata il 26 gennaio 1915."}
{"id": "1695362", "revid": "144796", "url": "https://it.wikipedia.org/wiki?curid=1695362", "title": "Ferdinand von Hompesch", "text": ""}
{"id": "1695369", "revid": "317645", "url": "https://it.wikipedia.org/wiki?curid=1695369", "title": "JFFS2", "text": "Il Journalling Flash File System 2 o JFFS2 \u00e8 un Log-structured File System utilizzato nei dispositivi provvisti di memorie flash. \u00c8 il successore del JFFS. JFFS2 \u00e8 stato incluso nel kernel Linux dalla release 2.4.10 ed \u00e8 disponibile per bootloader eCos RTOS, RTEMS RTOS, RedBoot, Das U-Boot e Open Firmware.\nJFFS2 \u00e8 storicamente e prevalentemente usato in OpenWrt. In seguito \u00e8 stato adottato UBIFS.\nAlmeno altri tre filesystem sono stati sviluppati come rimpiazzo di JFFS2: LogFs, UBIFS, e YAFFS.\nIl filesystem LogFS, in particolare, \u00e8 finalizzato a sostituire JFFS2 su dispositivi provvisti di memorie molto capienti.\nCaratteristiche.\nJFFS2 intruduce:"}
{"id": "1695371", "revid": "1522738", "url": "https://it.wikipedia.org/wiki?curid=1695371", "title": "Leon Powalski", "text": ""}
{"id": "1695372", "revid": "1522738", "url": "https://it.wikipedia.org/wiki?curid=1695372", "title": "Pigma Dengar", "text": ""}
{"id": "1695378", "revid": "1522738", "url": "https://it.wikipedia.org/wiki?curid=1695378", "title": "Andrew Oikonny", "text": ""}
{"id": "1695379", "revid": "729019", "url": "https://it.wikipedia.org/wiki?curid=1695379", "title": "Stazione di Quarto d'Altino", "text": "La stazione di Quarto d'Altino \u00e8 una stazione ferroviaria di superficie in provincia di Venezia.\nStoria.\nNel 1947 la stazione mut\u00f2 denominazione da \"San Michele del Quarto\" a \"Quarto d'Altino\". Tra Quarto d'Altino e Meolo era presente un Posto Movimento denominato PM Sile per il passaggio da doppio a singolo binario ed una fermata C\u00e0 Tron che serviva il comune di Roncade\nSFMR.\nNei primi anni 2000 \u00e8 stata oggetto di pesanti lavori ai marciapiedi e ai binari per adeguarla agli standard SFMR. Il binario 3 \u00e8 stato spostato al confine esterno dell'area di stazione, ricavando spazio per un grande marciapiede ad isola al centro dei binari 2 e 3; le dimensioni del nuovo marciapiede hanno consentito di sostituire l'attraversamento pedonale a raso con un sottopassaggio fornito di ascensore. In aggiunta sono state rinnovate illuminazione e segnaletica ed \u00e8 stato ridipinto il fabbricato viaggiatori; solo nel 2015 invece \u00e8 stata completata l'installazione delle pensiline. In aggiunta \u00e8 stata anche chiusa la biglietteria, sostituita da emettitrici automatiche, oggetto di critiche per la loro criticit\u00e0 di funzionamento. Le stesse emettitrici automatiche sono state sostituite nel giugno 2009 con due pi\u00f9 funzionali e multilingui.\nSempre nell'ambito del progetto SFMR, il 31.12.2008 \u00e8 stato soppresso il passaggio a livello della frazione Le Crete, sostituito da un sottopassaggio con pista ciclabile che fa parte della nuova viabilit\u00e0 funzionale al Passante di Mestre; il 9 febbraio 2009 \u00e8 stato chiuso anche il PL adiacente alla stazione, in concomitanza con l'apertura del sottopassaggio ciclopedonale tra via Stazione e via Kennedy, i cui lavori sono iniziati a fine 2007.\nLavori.\nNonostante questi lavori non \u00e8 ancora stata realizzata la fermata prevista per gli autobus. La piccola sala d'attesa, dove sono poste le biglietterie self-service, non \u00e8 accessibile ai disabili al contrario delle banchine dei binari.\nNel 2009 inoltre \u00e8 stata ampliata la capienza del parcheggio di 180 posti con una nuova viabilit\u00e0 d'accesso; purtroppo la risistemazione del piazzale ha provocato la scomparsa dell'ampia tettoia che copriva gli stalli per le biciclette.\nVenuta meno la necessit\u00e0 di comandare manualmente i PL, \u00e8 previsto anche l'impresenziamento della stazione, che verr\u00e0 gestita in telecomando da Mestre.\nMovimento.\nA Quarto d'Altino fermano tutti i treni regionali (compresi gli ex-interregionali ora classificati Regionali Veloci) della Linea Venezia-Trieste.\nIl materiale rotabile impiegato \u00e8 molto vario e pu\u00f2 essere classificato in questo modo: generalmente i treni Trieste-Venezia-Trieste vengono effettuati con carrozze MDVE o MDVC, mentre i treni Venezia-Portogruaro-Venezia vengono effettuati con TAF, Minuetto, Vivalto, Carrozze Due Piani non ristrutturate. I convogli ALe 801 detti \"Fanta\", che verso met\u00e0 anni '90 costituivano la maggioranza dei treni in sosta, non sono pi\u00f9 utilizzati.\nServizi.\nLa stazione dispone dei seguenti servizi:"}
{"id": "1695381", "revid": "125802007", "url": "https://it.wikipedia.org/wiki?curid=1695381", "title": "Francesco Lotoro", "text": "Biografia.\nDopo essersi diplomato in pianoforte presso il Conservatorio di Musica \"Niccol\u00f2 Piccinni\" di Bari, ha proseguito gli studi pianistici con Korn\u00e9l Zempl\u00e9ni e L\u00e1szl\u00f3 Alm\u00e1sy presso l'Accademia \"F. Liszt\" di Budapest, perfezionandosi con i maestri Viktor Merzhanov, Tam\u00e1s V\u00e1s\u00e1ry e Aldo Ciccolini.\nHa trascritto per 2 pianoforti varie opere di Johann Sebastian Bach: la \"Musikalisches Opfer\", i \"Concerti Brandeburghesi\", la \"Deutsche Messe\" e i 14 \"Canoni BWV1087\". Inoltre, ha lavorato alla ricostruzione del \"Weihnachtsoratorium\" per soli, coro e pianoforte di Friedrich Nietzsche.\nNel 1995 ha fondato l'Orchestra Musica Judaica.\nNegli anni novanta ha concepito il progetto di raccogliere l'intera letteratura musicale prodotta da musicisti in cattivit\u00e0 durante gli eventi pi\u00f9 drammatici del Novecento, iniziando con la raccolta e l'incisione di tutte le opere pianistiche e cameristiche scritte da Alois Pinos, Petr Pokorny, Petr Eben e altri dopo la Primavera di Praga, e soprattutto incidendo alcune opere per l'Enciclopedia discografica in 48 CD-volumi \"KZ Musik\" (Musikstrasse Roma-Membran Hamburg-Naxos USA). \"KZ Musik\" consiste nella registrazione discografica dell'intero corpus musicale creato nei luoghi di cattivit\u00e0, deportazione e privazione dei diritti umani dall'apertura dei Lager di Dachau e B\u00f6rgermoor sino alla liberazione di tutti i campi alla fine della seconda guerra mondiale sia sul versante eurasiatico (maggio 1945) che pacifico (agosto 1945). In questa raccolta ha inciso la \"Sinfonia n.8\" di Erwin Schulhoff per pianoforte (scritta nel Campo di internamento di Wuelzburg, \u00e8 nel CD-volume n.5 di KZ Musik), la partitura pianistica del \"Don Quixote tanzt Fandango\" di Viktor Ullmann (scritta a Theresienstadt, \u00e8 nel CD-volume n.8 di KZ Musik) e del \"Nonet\" di Rudolf Karel (scritta nel carcere di Pankr\u00e0c, Praga, \u00e8 nel CD-volume n.17 di KZ Musik).\nNel 2014, insieme alla moglie Grazia Tiritiello e ad altri soci, ha costituito la Fondazione Istituto internazionale di Letteratura Musicale Concentrazionaria con sede a Barletta, ente che cura l'archivio della musica concentrazionaria recuperata da Lotoro in circa trent'anni e a cui fa capo anche il progetto Cittadella della Musica Concentrazionaria, l'hub dedicato alla musica scritta nei lager, destinato a sorgere nella stessa citt\u00e0 presso le rinnovate strutture dell'Ex Distilleria.\nNel novembre 2013 il compositore e pianista Francesco Lotoro \u00e8 stato insignito del titolo di Chevalier de l'Ordine des Arts et des Lettres dal Ministero della Cultura francese, perch\u00e9 - recita la motivazione - \"\u201cha dedicato ai compositori francesi deportati nei lager notevoli sforzi di ricerca, salvando cos\u00ec le loro musiche\u201d\", portando cos\u00ec a compimento un lavoro \u00absemplicemente eccezionale\u00bb. La cerimonia di consegna dell'onorificenza si \u00e8 svolta presso l'Ambasciata di Francia a Roma. Nel dicembre 2014 gli \u00e8 stato assegnato inoltre il titolo di Cavaliere Ordine al Merito della Repubblica Italiana, conferito dal Presidente della Repubblica in carica Sergio Mattarella.\nFrancesco Lotoro e la musica dei campi di concentramento da lui recuperata sono al centro di due iniziative editoriali internazionali: il libro \"\u201cLe Maestro: A la recherche de la musique des camps (1933-1945)\" (\u00c9ditions Stock, 2012) dello scrittore francese Thomas Saintourens e il docu-film \"\u201cMaestro\u201d\" del regista franco-argentino Alexandre Valenti, co-produzione italo-francese uscita nelle sale cinematografiche nel 2017.\nCome compositore ha creato l'opera \"Misha e i Lupi\" e la Suite \"Gol\u00e0\" per cantore e orchestra da camera. \u00c8 autore dei volumi \"Fonte di ogni bene: canti di risveglio ebraico composti dal 1930 al 1945 a Sannicandro Garganico\" (Rotas, 2009), \"Renato Virgilio. Vita e opera di un musicista\" (ed. Rotas, 2010), \"Alla ricerca della musica perduta. Prolegomeni a una letteratura musicale concentrazionaria\" (Rotas, 2012), \"Antologia musicale concentrazionaria: opere musicali scritte in cattivit\u00e0 civile e militare durante la Seconda guerra mondiale\" (Rotas, 2015). Al primo e al secondo titolo ha collaborato anche il direttore d'orchestra Paolo Candido.\nIn dicembre 2019 ha preso parte con Anita Lasker-Wallfisch ad un filmato in cui suona al pianoforte musiche composte dall'Orchestra femminile di Auschwitz, raccolte e preservate da lui stesso.\nNel 2022 ha pubblicato per l'editore Feltrinelli il libro autobiografico \"Un canto salver\u00e0 il mondo\" nel quale ripercorre, con dovizia di particolari e aneddoti, trent'anni di ricerca e recupero della musica scritta in Ghetti, Lager, Gulag e Campi di prigionia militare dall'apertura del KZ Dachau nel 1933 alla morte di Stalin nel 1953.\nOnorificenze.\n- Medal of Valor del Simon Wiesenthal Center di Los Angeles (28 ottobre 2020): il premio, che \u00e8 andato anche alla moglie Grazia Tiritiello, \u00e8 stato conferito \u00ab perch\u00e9 hanno dedicato la loro carriera alla ricerca, alla conservazione e all'esecuzione della musica di musicisti ebrei composta in prigionia durante l'Olocausto\u00bb "}
{"id": "1695383", "revid": "36426", "url": "https://it.wikipedia.org/wiki?curid=1695383", "title": "Cimitero dei Pinti", "text": ""}
{"id": "1695384", "revid": "102832411", "url": "https://it.wikipedia.org/wiki?curid=1695384", "title": "Erlend Loe", "text": "Loe ha passato un anno in un liceo francese per un programma di scambio culturale, dove ha incominciato a scrivere.\nHa studiato cinema e letteratura e ha un breve trascorso nella scuola di belle arti di Trondheim (Kunstakademiet i Trondheim), ma la sua principale formazione \u00e8 dovuta alla scuola danese di cinema (Den Danske Filmskole), a Copenaghen, dove si \u00e8 formato come sceneggiatore.\nHa cominciato a lavorare in una clinica psichiatrica per poi diventare un giornalista freelance presso il quotidiano norvegese Adresseavisen. Attualmente vive a Oslo dove fa lo sceneggiatore per la Screenwriters Oslo.\nDebutta come scrittore nel 1993 con il primo libro \"Tatt av Kvinnen\" (Preso da lei) e l'anno successivo pubblica il suo primo libro per bambini \"Fisken\".\nHa un suo caratteristico stile di scrittura na\u00eff, con humor ed esagerazioni. Loe si dichiara infatti scrittore che ha bisogno di rompere le regole, avvalorandosi di una libert\u00e0 creativa per cui l'atto di scrivere non deve mai perdere la dimensione ludica.\nIl suo romanzo pi\u00f9 famoso, Naif. Super, \u00e8 stato tradotto in 15 lingue."}
{"id": "1695397", "revid": "1957733", "url": "https://it.wikipedia.org/wiki?curid=1695397", "title": "Rey Oropeza", "text": ""}
{"id": "1695399", "revid": "110157", "url": "https://it.wikipedia.org/wiki?curid=1695399", "title": "Underground Army", "text": "Underground Army \u00e8 un album del 1998 della band Oi! The Casualties."}
{"id": "1695402", "revid": "287204", "url": "https://it.wikipedia.org/wiki?curid=1695402", "title": "K\u00f6lner Haie", "text": "I K\u00f6lner Haie sono una squadra di hockey su ghiaccio con sede a Colonia, Germania, che milita nella DEL, di cui \u00e8 uno dei membri fondatori. I colori sociali sono il rosso e il bianco.\nLa squadra gioca le partite casalinghe della DEL e della DEB-Pokal alla K\u00f6lnarena (sede anche delle partite della nazionale tedesca), che apr\u00ec nel 1998 a Colonia-Deutz. Capace di 18.500 spettatori, la K\u00f6lnarena \u00e8 uno dei palazzetti dello sport multi-uso pi\u00f9 grandi d'Europa e i K\u00f6lner Haie sono a livello europeo la seconda squadra di hockey su ghiaccio pi\u00f9 seguita dopo gli svizzeri del SC Bern. Precedentemente l'impianto era l'Eisstadion.\nUna forte rivalit\u00e0 esiste tra i K\u00f6lner Haie e la DEG Metro Stars della vicina D\u00fcsseldorf: le gare tra queste due squadre attraggono folle da tutto esaurito.\nRecord della squadra.\nGare in carriera\nGoal in carriera\nPunti in carriera\nMinuti di penalit\u00e0 in carriera"}
{"id": "1695403", "revid": "113023280", "url": "https://it.wikipedia.org/wiki?curid=1695403", "title": "Presidenti della Namibia", "text": "I presidenti della Namibia dal 1990 (data di indipendenza dal Sudafrica) sono i seguenti."}
{"id": "1695404", "revid": "1305772", "url": "https://it.wikipedia.org/wiki?curid=1695404", "title": "Villa Gazzotti", "text": "Villa Gazzotti (chiamata anche Gazzotti Grimani) \u00e8 una villa veneta sita a Vicenza in localit\u00e0 Bertesina progettata da Andrea Palladio fra il 1542 e il 1543. Soggetta nel tempo a diverse manomissioni legate all'uso agricolo e disabitata da anni, quest'opera appare in stato di degrado e necessita di un complessivo restauro. \u00c8 dal 1994 tra i patrimoni dell'umanit\u00e0 dell'UNESCO, assieme agli altri monumenti palladiani di Vicenza.\nStoria.\nTaddeo Gazzotti, il committente di Palladio, non \u00e8 di nascita aristocratica, ma \u00e8 un uomo colto, appassionato di musica e legato da vincoli di parentela acquisita ad Antenore Pagello, elemento di spicco della nobilt\u00e0 vicentina, e infine fautore \u2014 insieme a Giangiorgio Trissino \u2014 del rinnovamento architettonico della citt\u00e0. Una speculazione sbagliata sul dazio del sale porta Gazzotti alla rovina e nel 1550 \u00e8 costretto a vendere la villa, ancora in costruzione, al patrizio veneziano Girolamo Grimani che la completa nel giro di alcuni anni.\nProgetto.\nNel progettare la villa, Palladio deve innanzi tutto fare i conti con la necessit\u00e0 di assorbire in un insieme aggiornato e coerente una casa a torre preesistente, citata nei documenti e ancora ben visibile all'angolo destro dell'edificio realizzato. Palladio la raddoppia all'altra estremit\u00e0 della pianta, creando due appartamenti simmetrici di tre stanze ciascuno, collegati da una loggia voltata a botte alla grande sala coperta a crociera. La struttura dell'edificio, lungo e poco profondo, con l'ordine composito che fascia l'intera altezza e la loggia centrale, risente fortemente dell'influsso di palazzo del Te di Giulio Romano a Mantova e della contemporanea progettazione della grande villa per i fratelli Thiene a Quinto. L'enfasi sulla sala a crociera e la presenza di appartamenti di tre unit\u00e0 fanno parte di un linguaggio che andr\u00e0 poco a poco affinandosi."}
{"id": "1695412", "revid": "34971", "url": "https://it.wikipedia.org/wiki?curid=1695412", "title": "LogFS", "text": "LogFS \u00e8 un Log-structured File System per sistemi Linux, destinato a piattaforme di discreta potenza provviste di memorie flash.\nQuesto nuovo file system, spiega Jern Engel (project leader di LogFS), \u00e8 stato studiato per essere utilizzato su memorie flash molto grandi come sostituto dell'attuale JFFS2, poich\u00e9 quest'ultimo a ogni mount analizza tutti gli inode causando un rallentamento percepibile su devices pi\u00f9 capienti. Esistono anche altri file system, oltre a LogFS, come YAFFS (ma non c'\u00e8 mai stato un tentativo serio di implementazione nel kernel Linux), o come UBIFS.\nCome JFFS2, LogFS fa uso del journaling. \u00c8 inoltre strutturato a 64-bit, permettendo quindi l'utilizzo di memorie dell'ordine degli exabyte."}
{"id": "1695416", "revid": "115889935", "url": "https://it.wikipedia.org/wiki?curid=1695416", "title": "Nuovo Ospedale di San Giovanni di Dio", "text": "Il Nuovo Ospedale di San Giovanni di Dio si trova a Firenze in localit\u00e0 Soffiano-Le Bagnese. \u00c8 detto anche di Torregalli, dal nome del Castello di Torre Galli (XIII-XIX secolo) accanto al quale sorge.\nHa ereditato l'attivit\u00e0 ospitaliera dell'ospedale vecchio di San Giovanni di Dio, nel centro cittadino. \u00c8 un ospedale generale con oltre 300 posti letto. Presso l'Ospedale opera un Reparto Clinico Universitario di Malattie Infettive. Dal 1995 \u00e8 stato collegato con l'Istituto Ortopedico Toscano."}
{"id": "1695417", "revid": "73843", "url": "https://it.wikipedia.org/wiki?curid=1695417", "title": "Sonu Sood", "text": ""}
{"id": "1695418", "revid": "36426", "url": "https://it.wikipedia.org/wiki?curid=1695418", "title": "Torregalli", "text": ""}
{"id": "1695419", "revid": "36426", "url": "https://it.wikipedia.org/wiki?curid=1695419", "title": "Nuovo Ospedale San Giovanni di Dio", "text": ""}
{"id": "1695430", "revid": "1265575", "url": "https://it.wikipedia.org/wiki?curid=1695430", "title": "Cimitero di Soffiano", "text": "Il cimitero di Soffiano si trova a Firenze. L'entrata principale \u00e8 situata all'angolo tra via di Soffiano e via Guardavia.\nStoria.\nCon decreto del 1894 l'Arciconfraternita della Misericordia decise la costruzione di un nuovo cimitero (dopo quello dei Pinti) nella zona di Soffiano, in un punto imposto dal Comune di Firenze perch\u00e9 nascosto all'abitato di Firenze dal Colle di Bellosguardo e distante circa due chilometri dalla porta San Frediano.\nI lavori ebbero inizio nel 1896 su disegno e progetto dell'architetto Michelangelo Maiorfi: il cardinale Agostino Bausa benedisse la prima pietra il 31 maggio di quell'anno. Il Maiorfi realizz\u00f2 l'ala orientale, l'oratorio, il sepolcreto centrale e l'ala di ponente in stile neogotico. Intervennero poi gli ingegneri Luigi Buonamici, Mario Raddi e Primo Saccardi e gli architetti Giovanni Paciarelli (che dette veste unitaria a tutto il cimitero) e Giuseppe Castellucci (che ampli\u00f2 l'ala nord).\nL'ingresso \u00e8 dotato di una facciata in pietra serena e travertino, con gli stemmi della Misericordia e di Firenze dipinti assieme a quelli delle antiche Arti di Firenze; ai lati dell'ingresso sono invece scolpiti quelli dei quartieri cittadini, della Misericordia e la Croce del Popolo. \nTra gli artisti noti che modellarono alcuni monumenti funebri ci sono Raffaello Romanelli, Alimondo Ciampi, Giuseppe Gronchi; alcune decorazioni sono della Manifattura Chini, dello Studio Polloni e della Vetreria Pasquini di Firenze. \nNel cimitero sono piantati numerosi cipressi. Al 31 gennaio 1997 vi erano sepolti 38.527 defunti.\nSepolture illustri.\nPersonalit\u00e0.\nTra le personalit\u00e0 illustri sepolte a Soffiano \u00e8 possibile citare:\nFamiglie.\nTra le cappelle di famiglie illustri della citt\u00e0 di Firenze \u00e8 possibile citare:"}
{"id": "1695439", "revid": "287204", "url": "https://it.wikipedia.org/wiki?curid=1695439", "title": "Domenico Guerri", "text": "Biografia.\nCome studioso di Dante Alighieri e della letteratura italiana delle origini, forn\u00ec importanti contributi di carattere filologico. Su invito di Benedetto Croce, cur\u00f2 una nuova edizione della \"Divina Commedia\" (Laterza, Bari 1933) e del \"Commento del Boccaccio a Dante\" (Laterza, Bari 1926), del quale mise fortemente in dubbio l'autenticit\u00e0.\nLa sua opera pi\u00f9 celebre \u00e8 per\u00f2 quella dedicata a \"La corrente popolare del Rinascimento. Berte, burle e baie nella Firenze del Brunellesco e del Burchiello\", in appendice al quale Guerri pubblica l\"\", poemetto in 4 capitoli e proemio, composto in terzine dantesche, opera forse del 1406 composta in \"vituperium\" nei confronti di Giovanni di Gherardo da Prato. Inoltre in questo saggio, e poi in alcuni articoli apparsi sulla rivista \"La Nuova Italia\" (\"Dal \u00abgagno\u00bb d'Alighiero a Fra Timoteo\", II, 12, 20 dicembre 1931; \"Ancora il \u00abgagno\u00bb d'Alighiero\", III, 12, 20 dicembre 1932; \"Per la storia di \u00abMonna Tessa\u00bb\", IV, 7, 20 luglio 1933; \"Elementi del \u201cDecameron\u201d nel primo sonetto d'\u201cAlighiero\u201d con Bicci\", V, 4-5, 20 aprile - 20 maggio 1934; tutti raccolti nel volume \"Scritti danteschi e d'altra letteratura antica\") ha avanzato l'ipotesi della non autenticit\u00e0 della tenzone di Dante Alighieri con Forese Donati, giudicandola un falso del Quattrocento."}
{"id": "1695442", "revid": "1776051", "url": "https://it.wikipedia.org/wiki?curid=1695442", "title": "Better Mad Than Dead", "text": "Better Mad Than Dead \u00e8 il terzo album del 2001 della band thrash metal Extrema. Ne \u00e8 stata anche pubblicata un'edizione con tre bonus track."}
{"id": "1695445", "revid": "76069", "url": "https://it.wikipedia.org/wiki?curid=1695445", "title": "L'Isola delle Trenta Bare", "text": "L'isola delle trente bare (\"L'\u00eele aux trente cercueils\") \u00e8 uno sceneggiato francese del 1979, con Claude Jade, tratto da un romanzo di Maurice Leblanc. Racconta la storia di un'infermiera, V\u00e9ronique d'Hergemont, che deve affrontare i fantasmi del suo passato. Sceneggiato che alterna mistero ed avventura, superstizioni e sentimenti.\nTrama.\nIl viaggio intriso di mistero della trentacinquenne V\u00e9ronique d'Hergemont, infermiera in un ospedale militare di Besan\u00e7on nel 1917, sul finire della prima guerra mondiale. Quando V\u00e9ronique riceve la notizia dell'assassinio del marito, creduto morto in un naufragio 14 anni addietro, decide di partire alla volta della Bretagna alla ricerca del padre e del figlio. Tra segreti, superstizioni, fantasmi del passato e strani incontri, V\u00e9ronique approda nella misteriosa Sarek, soprannominata \u201cl'isola delle 30 bare\u201d a causa dei 30 scogli pericolosi che la circondano: sar\u00e0 il capolinea di tutti gli enigmi e la soglia della follia."}
{"id": "1695446", "revid": "1543377", "url": "https://it.wikipedia.org/wiki?curid=1695446", "title": "Scriptorium", "text": "Lo scriptorium (parola latina che deriva dal verbo \"scribere\", \"scrivere\", con l'aggiunta del suffisso neutro singolare \"orium\" che indica gli aggettivi di luogo), o centro scrittorio, \u00e8, nel linguaggio della paleografia e codicologia, il luogo dove si scrive, e per estensione ogni luogo dove era effettuata l'attivit\u00e0 di copiatura da parte di amanuensi, soprattutto nel Medioevo.\nNella terminologia corrente si intende di solito per \"scriptorium\" una porzione di un complesso monastico (giacch\u00e9 nel Medioevo era nei monasteri, pi\u00f9 che altrove, che l'attivit\u00e0 di scrittura veniva praticata), dedicata alla copiatura dei manoscritti e spesso comunicante con la biblioteca; tali ambienti ebbero grande importanza culturale sia per l'azione di salvaguardia della cultura greca e latina, sia perch\u00e9 costituirono essi stessi centri di pensiero e sviluppo culturale.\nLe attivit\u00e0 nello \"Scriptorium\".\nLo scriptorium era una vasta sala illuminata da numerose finestre (spesso era la sala capitolare). I monaci lavoravano vicino ai punti pi\u00f9 adatti a ricevere la luce. La luce artificiale era proibita per paura che potesse danneggiare i manoscritti.\nLe persone impiegate nella realizzazione di un libro erano:\nIn uno scriptorium potevano lavorare insieme 15 copisti, i quali potevano copiare anche una trentina di fogli al giorno.\nGli strumenti di lavoro erano penne, inchiostro e temperini, righelli, punteruoli (per praticare minuscoli fori, utilizzati come riferimenti per tracciare linee dritte sul foglio) e, infine, il leggio; il lavoro di miniatura necessitava di altri utensili e materiali specifici. Tutto il materiale era fornito dall'\"armarius\" (il bibliotecario del monastero), vero regista dell'operazione di copiatura. L'\"armarius\" poteva avere anche altri incarichi.\nNella stessa stanza potevano lavorare fino a trenta amanuensi.\nL'attivit\u00e0 di copiatura propriamente detta comprendeva tutte le fasi della lavorazione del libro. Dato che il papiro non era pi\u00f9 disponibile (e comunque era molto costoso) dopo la conquista islamica dell'Egitto (avvenuta alla met\u00e0 del VII secolo), il supporto di scrittura pi\u00f9 usato fino al XIII secolo divenne la pergamena, i cui fogli erano ricavati dal trattamento delle pelli degli animali domestici (mucche, pecore e capre); la pergamena pi\u00f9 pregiata si ricavava dalla pelle di vitello e prendeva il nome di \"vellum\". Le varie fasi della preparazione della pergamena per la scrittura (taglio dei fogli, foratura, rigatura, levigazione) sono conosciute e ampiamente documentate.\nUna volta posto sul leggio, la prima operazione consisteva nel tracciare righe orizzontali (generalmente in numero di 26) sul foglio vuoto, indispensabili affinch\u00e9 la scrittura fosse diritta, e definire gli spazi da lasciare disponibili per le miniature. L'amanuense copiava quindi il testo sulla pagina rigata; ovviamente il lavoro non sempre si limitava alla copia di testi antichi, bibbie o commenti ai testi sacri, ma sovente venivano scritte anche opere originali.\nSpesso gli \"scriptoria\" sviluppavano usi grafici caratteristici, diversi e indipendenti fra loro (si pensi alle lettere a e b caratteristiche dello \"scriptorium\" di Corbie o alle lettere a e z caratteristiche di quello di Laon, varianti della scrittura definita in paleografia come merovingica).\nMeno ovvia \u00e8 invece la partecipazione di miniatori/pittori alle attivit\u00e0 di scrittura. La miniatura era infatti eseguita separatamente dopo la redazione del testo (ma prima della legatura del libro) spesso in altri ambienti e a distanza di tempo (anche qualche mese).\nGli \"scriptoria\" fornivano libri per i monasteri, sia per uso interno sia come manufatti di scambio. Producevano inoltre i libri destinati alla ristretta fascia di laici alfabetizzati.\nAlla met\u00e0 del XIII secolo, la concorrenza delle botteghe laiche divenne molto forte, sia per il tipo di letteratura proposta (non pi\u00f9 soltanto edificante o di preghiera) sia per la lingua con cui era scritta (non pi\u00f9 in latino ma in volgare).\nLe botteghe scrittorie laiche avevano inoltre sistemi di copiatura pi\u00f9 rapidi (per esempio il sistema della \"pecia\" in ambito universitario). Diversa era certamente la mentalit\u00e0 del monaco che copiava un'opera quale adempimento a un precetto religioso da quella dello scriba laico che copiava un'opera a scopo di guadagno.\nComunque per vari secoli ancora gli \"scriptoria\" monastici rimasero il perno della produzione di testi liturgici per i monasteri stessi, almeno fino alla diffusione della stampa.\nStoria.\nIl tramonto del mondo romano.\nA Roma vi erano nel IV secolo 28 biblioteche pubbliche. Con il tramonto dell'impero, in Occidente, la copiatura dei testi in ambito civile sub\u00ec un irreversibile declino.\nGli \"scriptoria\" nacquero in ambito monastico per continuare la trasmissione del sapere. Uno dei primi centri scrittori di cui si abbia memoria fu quello fondato da Cassiodoro in Calabria alla met\u00e0 del VI secolo. Questa attivit\u00e0 non sopravvisse tuttavia alla crisi economico-istituzionale che attravers\u00f2 l'Europa nel VII-VIII secolo.\nL'Irlanda era rimasta estranea ai devastanti processi che avevano interessato il continente. Il Cristianesimo si era diffuso nel corso del V secolo. Sull'isola, e nelle regioni celtiche della Gran Bretagna, nacquero diversi monasteri. Il monachesimo irlandese fece propria la lingua e la cultura latina. All'interno dei monasteri celtici, sia irlandesi che britannici, si diffusero importanti \"scriptoria\":\nAlla fine del VI secolo San Colombano part\u00ec dal monastero irlandese di Bangor per una lunga missione in Europa. Fond\u00f2 monasteri nelle Fiandre, in Gallia, in Germania e in Italia (abbazia di Bobbio). Tutti i monasteri da lui fondati divennero sedi di \"scriptoria\" e di trasmissione del sapere. Tra i capolavori della scrittura miniata irlandese figurano:\nPrincipali centri scrittorii.\nScrivere, che si copiasse o meno, era considerata un'attivit\u00e0 manuale, e quindi umile o degradante secondo la cultura antica.\nFin dal VI secolo le prime regole monastiche compresero la scrittura tra le attivit\u00e0 che l'uomo umile doveva compiere per condurre una pia vita.\nQuello di Vivarium \u00e8 il primo \"scriptorium\" di cui si abbia precisa testimonianza storica. Faceva parte del complesso monastico costruito da Cassiodoro nel VI secolo. Da persona colta qual era, Cassiodoro, nelle sue \"Istituzioni\", raccomandava la massima accuratezza nella trascrizione dei testi sacri. Ma neppure dimentic\u00f2, forse proprio per la sua formazione classica, di far copiare testi di autori pagani. Il centro scrittorio fu attivo almeno fino al 630.\nNell'abbazia fondata a Bobbio dal monaco irlandese san Colombano, fu istituito uno \"scriptorium\" nel VII secolo da parte del successore del fondatore, l'abate Attala (615-627).\nTra il VII e il IX secolo, in et\u00e0 longobarda e carolingia, lo \"scriptorium\" di Bobbio fu il maggior centro di produzione libraria in Italia, centro di una rete di \"scriptoria\" diffusa nei vari monasteri dell'ordine. I monaci irlandesi che vi lavorarono nei primi tempi introdussero lo stile dell'arte insulare per le miniature e un particolare sistema di abbreviature.\nUn altro importante centro scrittorio fu attivo presso l'abbazia di San Gallo, nell'odierna Svizzera.\nUna pianta dell'abbazia risalente alla prima met\u00e0 del IX secolo mostra lo \"scriptorium\" presso l'angolo a nord dell'edificio della chiesa.\nLa regola monastica di san Benedetto da Norcia specifica le varie mansioni e attivit\u00e0 dei monaci, tra le quali quella della scrittura.\nAll'interno dell'abbazia di Montecassino, fondata nel 529 e distrutta e ricostruita pi\u00f9 volte, funzion\u00f2 uno \"scriptorium\" attivo dall'XI al XV secolo.\nCol rilassarsi della regola benedettina anche la posizione e la struttura degli \"scriptoria\" nei monasteri cambiarono: da spazi concepiti come semplici stanze furono sempre pi\u00f9 protetti e riscaldati. In reazione a questo rilassamento, a Citeaux (\"Cistercium\") Bernardo di Chiaravalle impart\u00ec disposizioni pi\u00f9 severe, che giunsero a riguardare le decorazioni dei manoscritti. Una sua disposizione dell'inizio del XII secolo imponeva che nei libri vi fossero \u00ab\"literae unius coloris et non depictae\"\u00bb (\u00ablettere di un solo colore e non decorate\u00bb). Sempre nello stesso periodo i monaci furono tenuti ad osservare la regola del silenzio per tutto il tempo che trascorrevano nello \"scriptorium\".\nDue secoli pi\u00f9 tardi fu tuttavia loro concesso di eseguire il lavoro di scrittura anche nelle proprie celle.\nAnche i monaci certosini si dedicarono all'attivit\u00e0 di copiatura. Il \"modus vivendi\" dell'ordine certosino prescriveva il lavoro nella solitudine della propria cella.\nL'evoluzione dei tardi \"scriptoria\".\nGiovanni Tritemio, abate di Sponheim, scrisse il breve opuscolo \"De laude scriptorum\" (\"Elogio degli scribi\") nel 1492 per celebrare le glorie di un'attivit\u00e0 sempre pi\u00f9 insidiata da vicino dalla diffusione delle opere a stampa su carta. La scrittura \u00e8 qui vista come la pi\u00f9 alta delle attivit\u00e0 manuali da conservarsi per ragioni storiche e di disciplina religiosa."}
{"id": "1695452", "revid": "119273625", "url": "https://it.wikipedia.org/wiki?curid=1695452", "title": "Scattering Thomson", "text": "In fisica, lo scattering Thomson \u00e8 uno scattering elastico di radiazione elettromagnetica da parte di una particella carica libera. Il campo elettromagnetico dell'onda incidente accelera la particella inducendo l'emissione di radiazione della stessa frequenza dell'onda incidente; in questo modo l'onda incidente viene diffusa. L'effetto accade a basse energie perch\u00e9 a energie pi\u00f9 alte prevale l'effetto dovuto allo scattering Compton, anelastico. Lo scattering Thomson \u00e8 un fenomeno importante nella fisica del plasma e fu spiegato inizialmente dal fisico Joseph John Thomson.\nPer il fenomeno ci possono essere due descrizioni: una quantistica, che analizza l'interazione del fotone con la particella carica, e una elettromagnetica, di tipo classica. Per quest'ultimo caso, di una particella in moto non-relativistico (cio\u00e8 con velocit\u00e0 trascurabile rispetto a quella della luce), la principale causa dell'accelerazione della particella sar\u00e0 dovuta al campo elettrico dell'onda incidente mentre gli effetti del campo magnetico della stessa possono essere trascurati. La particella si muover\u00e0 nella direzione del campo elettrico oscillante, generando radiazione elettro-magnetica di dipolo. La particella irradia in modo pi\u00f9 intenso nelle direzioni perpendicolari al suo moto e in queste direzioni la radiazione sar\u00e0 polarizzata lungo la direzione del moto della particella. Pertanto, in base alla posizione dell'osservatore, la radiazione prodotta in un elemento di volume pu\u00f2 sembrare pi\u00f9 o meno polarizzata."}
{"id": "1695458", "revid": "1910023", "url": "https://it.wikipedia.org/wiki?curid=1695458", "title": "Valsassina", "text": "La Valsassina \u00e8 una valle della Lombardia, in provincia di Lecco.\nMorfologia.\nLa Valsassina \u00e8 racchiusa tra il gruppo delle Grigne, a occidente, e il gruppo delle Alpi Orobie, che, a semicerchio da oriente a settentrione, la separano dalle valli bergamasche e dalla Valtellina. Si collega al ramo lecchese del Lago di Como grazie a due varchi: uno a sud che collega la valle con Lecco; l'altro a nord, che permette la discesa su Bellano.\nLa valle \u00e8 percorsa in tutta la sua lunghezza dal torrente Pioverna, il quale nasce dalla Grigna e scorre verso nord, uno dei pochi con questa caratteristica lungo il versante alpino, per sfociare nel Lago di Como all'altezza di Bellano, comune nel quale il torrente forma una spettacolare forra chiamata l'Orrido di Bellano.\nCollegamenti.\nLa valle \u00e8 percorsa interamente dalla SP62 che da Lecco risale verso nord, raggiungendo Ballabio tramite il valico di Laorca. La strada prosegue poi seguendo il percorso del torrente Pioverna fino alla discesa sul lago a Bellano.\nEsistono una strada di collegamento con le valli bergamasche, la SP64 Prealpina Orobica, che dal comune di Moggio sale alla Culmine di San Pietro per poi discendere nella Val Taleggio; una strada di collegamento con Premana, comune della Valvarrone, la SP67 e una di collegamento con la Val d'Esino, la SP65, che ridiscende sul lago a Varenna.\nNel 2006 \u00e8 stato invece aperto un nuovo raccordo, in alternativa al primo tratto di SP62 da Lecco a Ballabio, che tramite alcune gallerie permette di raggiungere il capoluogo di provincia e la SS36 evitando il passaggio all'interno delle frazioni poste sul valico di Laorca.\nComuni.\nPercorrendo la valle seguendo il corso del torrente si incontra Ballabio, comune pi\u00f9 a sud della Valsassina; si giunge poi alla frazione di Colle di Balisio dalla quale si pu\u00f2 proseguire sul fondovalle o risalire il versante est, ovvero quel territorio che viene impropriamente chiamato Altopiano Valsassina, dove si trovano i comuni di Cremeno, Cassina Valsassina, Moggio e Barzio. Proseguendo invece verso nord lungo la SP62, si incontrano i paesi della bassa valle: Pasturo, Introbio, Primaluna, Cortenova e Taceno. Qui s'incontra un bivio: proseguendo lungo il torrente, verso nord-ovest, si continua la discesa su Bellano, svoltando invece sulla SP67 si raggiungono i comuni valsassinesi di Crandola Valsassina, Margno e Casargo. Proseguendo sulla provinciale stessa si raggiunge poi, tramite un breve valico, la Valvarrone.\nIl comune di Morterone, invece, pur trovandosi in una posizione isolata sul versante nord-est del Resegone e non facendo quindi parte della Valsassina in senso geografico, ha comunque instaurato nei secoli con la valle, in particolare con Ballabio, comune dal quale diparte l'unica strada carrabile che raggiunge il piccolo centro, rapporti commerciali e culturali, tanto da divenire parte della Comunit\u00e0 Montana della Valsassina stessa e da condividere con Ballabio alcuni uffici comunali.\nProdotti tipici.\nFormaggi.\nLa produzione casearia \u00e8 il punto forte dell'economia della Valsassina. I nuovi produttori di formaggio non hanno dimenticato le antiche regole dell'allevamento del bestiame che prevedono, tra l'altro, il trasferimento estivo delle mandrie sugli alpeggi alle quote pi\u00f9 alte.\nIl latte cos\u00ec prodotto viene lavorato per ricavare formaggi di indubbia qualit\u00e0 tra cui il \"taleggio\": un formaggio dalla forma quadrangolare, con crosta sottile e dalla pasta uniforme e compatta. Ideale da solo accompagnato con le pere, o per insaporire altri piatti. Numerose sono le aziende casearie che producono dal taleggio al caprino, dalla robiola al quartirolo oltre che la ricotta. \nFunghi.\nNei tanti boschi che si trovano in Valsassina (dai boschi di Crandola e di Narro a quelli di Primaluna a Cortabbio, da Nava di Bobbio alla Val Marcia fino al Pian delle Betulle, passando per la Val Varrone) si alternano roveri, castani, faggi, noccioli, abeti e larici, tutte piante adatte alla crescita dei funghi. \nCastagne.\nLa Valsassina \u00e8 conosciuta nei periodi autunnali anche per le castagne. I numerosi boschi di castagni presenti in tutta la valle permettono di raccogliere grandi quantit\u00e0 di castagne. Nel periodo invernale ogni paese organizza eventi a base di caldarroste.\nDolci.\nI dolci tipici della Valsassina sono i caviadini Altri dolci caratteristici sono i sassetti della Valsassina (biscottini con mandorle, ottimi col vino). Da citare anche il Dolce Grigna, fatto di fichi secchi, noci, frutta candita e uva sultanina.\nAltro dolce tipico \u00e8 la torta di pane fatta utilizzando il pane raffermo e aggiungendo vari ingredienti, tra cui di base amaretti, uvetta, cannella e uova: una torta tipica della cultura contadina che utilizzava i prodotti che si avevano nelle case, quindi si trovano varianti che includono mele, oppure cioccolato o cacao, utilizzate soprattutto nelle ricorrenze delle feste patronali dei vari paesi.\nAltro dolce \u00e8 la \"Miascia\", fatto con il latte della mucca che ha appena partorito, (quindi pi\u00f9 grasso), zucchero e farina di mais, un piatto tipicamente contadino che serviva per dare forza nei campi o nei periodi invernali.\nAltri prodotti.\nGli \"scapinasc\" sono dei ravioli con ripieno semi-dolce fatto con uvetta, amaretti, formaggio e pangrattato conditi con abbondante formaggio grattugiato e burro fuso (tipici quelli della festa patronale di San Biagio il 3 febbraio a Bindo, una frazione di Cortenova). Il significato deriva dal termine dialettale \"scapin\", una calza, fatta con i quattro aghi, di lana grezza; \"scapinasc\" invece era una calza-scarpa che veniva fatta con una soletta rinforzata e si portava in casa.\nSempre a Cortenova alla fine di novembre c'\u00e8 il concorso del Vin brul\u00e9 con i mercatini di Natale. Da 7 anni vengono allestiti nel periodo natalizio vari presepi e alberi che partecipano al concorso \"Un Canton un presepi\". Girando per il paese \u00e8 possibile gustare dei dolcetti e del \"vin brul\u00e9\" offerti da alcune persone del paese. Dal 2012 \u00e8 attivo il presepe vivente che si tiene per tutta la vigilia di Natale e che termina nella chiesa di Cortenova con la messa di mezzanotte.\nLa frana di Cortenova.\nLa notte del 1\u00b0 dicembre 2002 in Valsassina, dopo giorni di violenti temporali, una frana ha sepolto parte del paese di Bindo una frazione di Cortenova, bloccando la strada provinciale che corre sul fondovalle, importante asse di collegamento con Lecco. In seguito a questa frana sono stati trasformati molti terreni,da agricoli ad industriali, portando cos\u00ec ad una serie di fabbriche metalmeccaniche lungo il fondovalle che va da Introbio a Taceno e trasformando un territorio che fino a pochi anni prima era una piccola oasi verde a pochi chilometri dalle grandi citt\u00e0.\nLa strada provinciale \u00e8 rimasta interrotta per sette anni ma \u00e8 stata ripristinata attraverso la costruzione di una galleria, il \"Tunnel Bindo\", inaugurato il 2 agosto 2009.\nPopolazione.\nLa Valsassina ha 13.470 abitanti al 31 dicembre 2019.\nElenco dei Comuni per popolazione:"}
{"id": "1695464", "revid": "59975", "url": "https://it.wikipedia.org/wiki?curid=1695464", "title": "Snake Sabo", "text": ""}
{"id": "1695479", "revid": "339392", "url": "https://it.wikipedia.org/wiki?curid=1695479", "title": "Newark Liberty International Airport", "text": ""}
{"id": "1695486", "revid": "69275", "url": "https://it.wikipedia.org/wiki?curid=1695486", "title": "Leonardo Franco", "text": ""}
{"id": "1695487", "revid": "2190793", "url": "https://it.wikipedia.org/wiki?curid=1695487", "title": "Audrey Niffenegger", "text": "\u00c8 l'autrice del bestseller \"La moglie dell'uomo che viaggiava nel tempo\", pubblicato in Italia dalla casa editrice Arnoldo Mondadori Editore nel 2005. Il romanzo racconta l'intensa e complicata storia d'amore tra Henry DeTamble, un bibliotecario di Chicago che si trova a viaggiare nel tempo a causa di una strana malattia genetica, e la moglie Clare Abshire, conosciuta durante uno dei suoi involontari viaggi. Dal romanzo \u00e8 stato tratto il film \"Un amore all'improvviso\" con Eric Bana e Rachel McAdams, uscito nelle sale nel 2009.\nLa Niffenegger \u00e8 anche artista, autrice di racconti brevi e docente al Columbia College e al Interdisciplinary Book Arts MFA di Chicago, citt\u00e0 in cui vive."}
{"id": "1695489", "revid": "125057593", "url": "https://it.wikipedia.org/wiki?curid=1695489", "title": "Majapahit", "text": "Majapahit \u00e8 un antico regno giavanese sorto nel 1293 e scomparso nel 1520.\nIl regno era situato nella parte orientale dell'isola di Giava in Indonesia. La capitale era Trowulan, non lontano dall'attuale citt\u00e0 di Mojokerto, a circa 60\u00a0km a sud-ovest di Surabaya. \nDopo il solo sultanato di Sambas (che era in origine suo vassallo) e l'antico regno Srivijaya, fu il pi\u00f9 grande stato in Malesia e Indonesia, coprendo 410.000 km\u00b2. All'apice del potere aveva oltre al proprio territorio 21 stati vassalli, di cui 18 in Kalimantan, e 98 regioni tributarie. La sua influenza si estendeva oltre i confini indonesiani e malesi, fino alla Nuova Guinea. \nNon \u00e8 tuttavia chiaro quali fossero i suoi reali confini, dal momento che la maggior parte dei regni vassalli si limitava a pagare simbolici tributi o addirittura rifiutava di farlo (ad esempio Ratu Gipang di Sambas). Majapahit vantava infatti di dominare un territorio pari addirittura a 2,7 milioni di km\u00b2 quando in realt\u00e0 era composto di stati quasi sempre autonomi o indipendenti. Sembra pi\u00f9 probabile che la vera forza Majapahit si basasse sul dominio delle acque di tutta la moderna Indonesia, insomma una talassocrazia. Per questo era detto \"il regno del mare\".\nFonti.\nLe fonti che parlano di questa realt\u00e0 sono numerose e spaziano dalle cronache cinesi alle iscrizioni contemporanee. Le fonti storiche principali sono il \"Pararaton\" (\"Libro dei Re\") scritto in lingua Kawi, una cronaca elogiativa del mitico sovrano Ken Arok, ed il \"Nagarakertagama\" un elogio scritto in Giavanese antico, composto nel 1365.\nA ci\u00f2 si aggiunga la cronaca in lingua malese \"Hikayat Hang Tuah\", scritta tra il 1641 e il 1726 dove si parla del regno di Majapahit, che viene descritto come un potente avversario del sultanato di Malacca. Esistono poi numerosi riferimenti nel folklore delle popolazioni di culture circostanti a questo regno, e due iscrizioni che fanno riferimento ad esso, entrambe in Indonesia. La prima a Lampung, nell'isola di Sumatra e l'altra presso Buton, nel Sulawesi, in quest'ultimo sito archeologico si troverebbe, secondo la tradizione popolare del luogo, la tomba del \"grande condottiero\" di Majahpit Gajah Mada, il quale fu uno dei protagonisti dell'espansione territoriale del regno Majapahit nel suo periodo d'oro. Nella genealogia dei re del Sultanato di Bima esiste il nome di Batara Sang Bima Dewa del quale si dice provenisse dal \"regno di Majapahit\".\nStoria.\nLe origini.\nIl regno fu fondato dal principe Raden Wijaya, un nobile discendente dal mitico sovrano Ken Arok, signore di Singhasari, un regno situato nella parte orientale dell'isola giavanese.\nLa fondazione risale al periodo di conflitto tra il sovrano di Singhasari, Kertanegara, ed un suo feudatario, il re Jayakatwang, re di Kediri, ribellatosi al suo signore approfittando della minaccia di invasione da parte dell'impero mongolo di Kublai Khan. L'esercito di Jayakatwang invase con un attacco a sorpresa il territorio del suo signore usurpandone il trono, ma poco prima della sua vittoria finale il principe Raden Wijaya riusc\u00ec a fuggire e a trovare rifugio presso il piccolo villaggio di Tarik. Quando le truppe d'invasione mongole giunsero sull'isola, con un abile sotterfugio Raden convinse gli invasori ad allearsi con lui riuscendo cos\u00ec a deporre l'usurpatore. In seguito, con un secondo stratagemma, assal\u00ec di sorpresa i suoi alleati mongoli e li costrinse a fuggire dall'isola ottenendo cos\u00ec il pieno controllo del territorio.\nLa data ufficiale della fondazione di Majapahit viene fissata al giorno della incoronazione di questo sovrano, che prese il nome di Kertarajasa Jayawardhana, nel 15\u00ba mese \"Kartika\" dell'anno 1215 secondo il calendario Shalivahana, che equivarrebbe al 10 novembre 1293 del calendario gregoriano. Il regno di questo sovrano fu piuttosto burrascoso, in quanto alcuni dei suoi pi\u00f9 stretti consiglieri complottarono contro di lui ma la congiura fu sventata grazie alle rivelazione del \"mahapati\" (primo ministro) che venne tuttavia giustiziato a sua volta perch\u00e9 sospettato di aver tramato anch'egli contro il re.\nAla morte di Raden Wijaya nel 1309, gli successe suo figlio Jayanegara ancora bambino, che divenne in et\u00e0 adulta noto per la sua dissolutezza tanto da guadagnarsi l'appellativo di \"Kala Gemet\" ovvero \"debole e malvagio\". Nel 1316 scoppi\u00f2 una ribellione contro questo sovrano, guidata dal figlio di un alto dignitario di corte, a cui segu\u00ec una seconda ribellione nel 1316 che costrinse il sovrano a fuggire dalla capitale e venne sedata grazie al coraggio e alle capacit\u00e0 del capitano delle guardie reali, quello stesso Gajah Mada che avrebbe ricoperto successivamente un ruolo fondamentale nella storia del regno. Tuttavia, dopo aver salvato il suo sovrano, lo stesso Gajah Mada, organizz\u00f2 l'uccisione di Jayanegara, reo di averle sottratto la sua sposa. Sotto il regno del successore del dissoluto Jayanegara, ovvero di sua sorella Tribhuwana Wijayatunggadewi, si assiste ad una rapida espansione territoriale grazie alle conquiste dei territori di Bali e dei regni di Melayu e Srivijaya.\nL'et\u00e0 d'oro del regno.\nNel 1350 giunse al trono Hayam Wuruk, figlio di Tribhuwana, sotto la cui reggenza, soprattutto grazie all'apporto di Gajah Mada, divenuto ormai Primo Ministro del regno, Majapahit raggiunge la sua et\u00e0 d'oro e la sua massima espansione territoriale. Secondo la testimonianza del \"Nagarakertagama\" in questo periodo i territori della Penisola malese, di Sumatra, del Borneo, di Sulawesi, delle piccole Isole della Sonda, delle isole Molucche, della Nuova Guinea e parte del territorio delle Filippine erano tutti \"nusantara\" (\"luoghi al di l\u00e0 del mare\") ovvero territori sotto il controllo del regno di Majapahit.\nRisale al 1350 la conquista dei regni musulmani di Pasai e del Sultanato di Deli, due piccole nazioni lungo la costa settentrionale di Sumatra, e della citt\u00e0 di Palembang, subito dopo la morte di Gajah Mada nel 1377.\nIl periodo di decadenza.\nDopo la morte di Hayam Wuruk, nel 1389, segu\u00ec una aspra lotta per la successione, che combaci\u00f2 con l'inizio della decadenza del regno. La principessa Kusumawardhani, figlia del precedente sovrano, spos\u00f2 un suo parente, il principe Wikramawardhana che divenne di fatto il nuovo sovrano di Majapahit. Tuttavia l'ascesa al trono di Wikramawardhana fu contestata dal suo figliastro il principe Wirabumi, il quale scaten\u00f2 una guerra civile nota come \"Paregreg\", iniziata nel 1405 e terminata nel 1406 quando lo stesso Wirabumi venne sconfitto e giustiziato; tuttavia, la guerra intestina port\u00f2 terribili conseguenze economiche e finanziarie che aggravarono ulteriormente la situazione interna del regno. Alla morte di Wikramawardhana nel 1426 giunse al trono sua figlia, la principessa Suhita, il suo regno durato fino al 1474, \u00e8 indicativo del forte indebolimento di Majapahit, testimoniato dai numerosi compromessi tributati alle pressioni esercitate da diverse nazioni, in particolar modo la Cina, e alla sempre pi\u00f9 pressante influenza degli stranieri, soprattutto quelli di religione islamica, presenti a corte e dei loro complotti tesi a fomentare sempre pi\u00f9 le lotte intestine all'interno della famiglia reale.\nProprio a causa di questo forte indebolimento il regno di Majapahit fu incapace di contrastare l'ascesa del Sultanato di Malacca, fondato nel 1402 dal sultano Parameswara, e del Sultanato di Demak, due stati musulmani sorti lungo le coste settentrionali dell'isola di Giava. Ben presto il Sultanato di Demak, consapevole della debolezza del regno di Majapahit, guidato dal condottiero Jin Bun, invase il territorio giavanese e conquist\u00f2 la capitale nel 1478 costringendo l'ultimo sovrano di Majapahit, Brawijaya VII alla fuga con la sua famiglia presso Sengguruh. Non contento di aver esiliato gli antichi sovrani di Majapahit, Jin Bun invi\u00f2 una delegazione a Sengguruth intimando loro di convertirsi all'islamismo, ricevendo un netto rifiuto assalt\u00f2 il villaggio costringendo i reali a fuggire in esilio a Bali nel 1478. Sebbene esistano prove documentali dell'esistenza del regno di Majapahit ancora nel 1521 e nel 1528, \u00e8 indubbio che la fine di questo glorioso impero \u00e8 segnato da un progressivo indebolimento, soprattutto economico a favore dei regni islamici sorti lungo le coste settentrionali, piuttosto che da un evento definitivo.\nDai resti di questo regno nascer\u00e0 nel XVII secolo il sultanato di Sambas, con Ratu Sepudak, discendente dell'ultimo governatore Majapahit.\nL'eredit\u00e0 culturale.\nA seguito della diffusione della religione islamica nell'isola di Java, fu Bali a diventare il ricettacolo dell'eredit\u00e0 culturale e religiosa dell'antico impero di Majapahit.\nPer la popolazione indonesiana, la memoria di questo impero richiama l'eco di un glorioso passato a cui ispirarsi. Persino le nazioni che contribuirono alla sua decadenza, come il sultanato di Demak, quello di Pajang e di Mataram cercarono di legittimare la propria autorit\u00e0 proprio come entit\u00e0 politiche in continuit\u00e0 con il glorioso potere di Majapahit.\nIl motto indonesiano \"Bhinneka Tunggal Ika\" (\"Uniti nella Diversit\u00e0\") \u00e8 una citazione dal poema in giavanese antico \"Kakawin Sutasoma\", scritto da un poeta majapahit, Mpu Tantular.\nSovrani del Majapahit.\nI sovrani del Majapahit rappresentano un continuo dinastico di quelli di Singhasari, iniziato da Sri Ranggah Rajasa, fondatore della dinastia Rajasa nel tardo XIII secolo."}
{"id": "1695491", "revid": "767487", "url": "https://it.wikipedia.org/wiki?curid=1695491", "title": "Infusore", "text": "Un infusore \u00e8 un oggetto tramite il quale possono preparare gli infusi come il t\u00e8 e le tisane nella teiera o direttamente nella tazza, evitando l'uso delle bustine-filtro. Rispetto al pi\u00f9 diffuso colino ha il vantaggio che dopo un tempo ottimale il t\u00e8 si pu\u00f2 togliere e quindi la bevanda non diventa troppo carica in attesa di essere consumata. \nTipi di infusori.\nL'infusore pu\u00f2 essere di vari tipi, forme e dimensioni: "}
{"id": "1695498", "revid": "235834", "url": "https://it.wikipedia.org/wiki?curid=1695498", "title": "Fangio", "text": ""}
{"id": "1695500", "revid": "253269", "url": "https://it.wikipedia.org/wiki?curid=1695500", "title": "Jason Beghe", "text": "Biografia.\nNato a New York, debutta nel 1985 nel film con Susan Sarandon e Ra\u00fal Juli\u00e1 \"Posizioni compromettenti\", l'anno seguente recita nel film \"A servizio ereditiera offresi\" e partecipa al telefilm \"Scuola di football\".\nNel 1988 recita nell'horror \"Monkey Shines - Esperimento nel terrore\", in seguito lavora in diversi film per la televisione tra cui \"\".\nNel 1991 ottiene una parte in \"Thelma &amp; Louise\", mentre nel 1994 recita il controverso ruolo di Jeffrey Lindley, amante di Matt Fielding in \"Melrose Place\", successivamente recita in \"Soldato Jane\" con Demi Moore e partecipa a moltissime serie televisive, tra cui \"La famiglia Brock\", \"Chicago Hope\", \"In tribunale con Lynn\", \"American Dreams\", \"Californication\" ed \"Everwood\". Nel 2008 recita nell'horror \"Chiamata senza risposta\".\nA partire dal 2012 prende parte ad alcuni episodi della serie televisiva \"Chicago Fire\", nel ruolo del sergente Hank Voight, per poi diventare il protagonista dello spin-off della serie, \"Chicago P.D.\", interpretando sempre lo stesso ruolo.\nL'esperienza in Scientology.\nL'attore inizia a frequentare Scientology nel 1994, partecipando anche a video volti a promuovere la chiesa. Nell'aprile del 2008, lascia Scientology e comincia a criticarla pubblicamente. Il critico di Scientology Mark Bunker in quello stesso mese lo aiuta a inserire su YouTube un'intervista, in cui Beghe parla della sua esperienza in Scientology, che \u00e8 rimasto il pi\u00f9 visto per 2 giorni sulla piattaforma prima di essere rimosso. Ha raccontato la sua esperienza con Scientology nel film-documentario del 2015 \"Going Clear - Scientology e la prigione della fede\" di Alex Gibney.\nDoppiatori italiani.\nNelle versioni in italiano dei suoi film, Jason Beghe \u00e8 stato doppiato da:\nDa doppiatore \u00e8 stato sostituito da:"}
{"id": "1695503", "revid": "2730", "url": "https://it.wikipedia.org/wiki?curid=1695503", "title": "Close to the Edge (brano musicale)", "text": "Close to the Edge \u00e8 un brano del gruppo di rock progressivo britannico Yes, considerato uno dei loro capolavori. Si tratta di una lunga suite di oltre 18 minuti di durata che occupa un intero lato dell'omonimo LP ed \u00e8 suddivisa in quattro movimenti.\nParti.\nI. \"The Solid Time of Change\".\nIl primo movimento \u00e8 introdotto mediante suoni eterei e evocativi, come il cinguett\u00eco di uccelli o il rumore di cascate in lontananza; poi, Steve Howe irrompe con un martellante riff di chitarra elettrica accompagnato dal basso di Chris Squire, dalle tastiere di Rick Wakeman e dalla batteria di Bill Bruford. Dopo circa tre minuti, Jon Anderson introduce la lunga parte vocale della canzone, ispirata alle storie narrate in un libro di Hermann Hesse, \"Siddharta\".\nII. \"Total Mass Retain\".\nIl secondo movimento prosegue inizialmente con la stessa melodia e lo stesso ritmo del primo, prima di sfociare in un punto del brano pi\u00f9 sincopato, nel quale tuttavia si ripete lo stesso ritornello gi\u00e0 udito fin quasi dall'inizio della parte cantata. Alla fine, Jon Anderson pronuncia quelle che saranno le parole principali del testo nel movimento successivo: \"I get up, I get down...\".\nIII. \"I Get Up, I Get Down\".\nIl ritmo e il volume calano notevolmente; alle parti vocali cantate da Anderson si aggiungono i cori di Squire e Howe in un crescendo che culmina con il maestoso incedere di un organo, che dal dodicesimo minuto della suite in poi si alterna alla voce del leader degli Yes.\nIV. \"Seasons of Man\".\nAl suono di una campana, il ritmo aumenta nuovamente ripetendo il tema principale del primo movimento. Segue quindi un assolo velocissimo e molto complesso di Rick Wakeman all'organo Hammond, dopodich\u00e9 Jon Anderson riprende a cantare le parti vocali scandendo un ritmo incisivo e veloce. Il tutto sfuma infine con la ripetizione del tema vocale caratteristico del terzo movimento (anche se con ritmo maggiore e intonazione diversa) e con i suoni eterei della parte iniziale del brano."}
{"id": "1695508", "revid": "105621686", "url": "https://it.wikipedia.org/wiki?curid=1695508", "title": "Piano (architettura)", "text": "In architettura, un piano di un edificio \u00e8 ciascuna delle parti sovrapposte compresa tra il pavimento e il soffitto. Genericamente, il piano pi\u00f9 basso, cio\u00e8 a livello del terreno, \u00e8 denominato piano terra (PT) o piano zero (P0). Man mano che si sale, i piani prendono il nome dei numeri (primo, secondo, terzo eccetera).\nSecondo le leggi italiane un piano dovrebbe misurare (salvo eccezioni, comprendenti anche normative regionali) 270 centimetri di altezza minima interna."}
{"id": "1695510", "revid": "2115922", "url": "https://it.wikipedia.org/wiki?curid=1695510", "title": "Bantul", "text": "Bantul \u00e8 una citt\u00e0 nella provincia indonesiana di Yogyakarta, capoluogo della reggenza omonima. Fa parte della area urbana della \"grande Yogyakarta\"."}
{"id": "1695519", "revid": "115403684", "url": "https://it.wikipedia.org/wiki?curid=1695519", "title": "Colle d'Aubisque", "text": "Il Col d'Aubisque (1.709 m s.l.m.) \u00e8 un valico dei Pirenei, posto nel dipartimento dei Pirenei Atlantici, collegante Laruns con Argel\u00e8s-Gazost.\nTour de France.\nIl colle dell'Aubisque fa parte integrante della \u00ableggenda del Tour\u00bb. Gli organizzatori ebbero il coraggio di inserirlo in una grande tappa pirenaica solo nel 1910, da allora \u00e8 stato inserito 71 volte, in media, pi\u00f9 di una volta ogni due anni.\nIl colle \u00e8 stato anche punto d'arrivo diverse volte a partire dal 1985.\nIl versante pi\u00f9 duro \u00e8 quello ovest, con inizio da Laruns, ma il tratto pi\u00f9 impegnativo si incontra dopo Eaux-Bonnes con una pendenza media tra il 7,5 % ed il 10 % dal chilometro 8 al chilometro 16,6. \u00c8 presente un breve tratto al 13 % circa 2,5\u00a0km dopo Eaux-Bonnes.\nIl versante est con inizio al cirque du Litor \u00e8 sensibilmente meno impegnativo, per questo motivo la salita dal versante ovest \u00e8 classificata \"Hors categorie\" mentre quella orientale solo \"premi\u00e8re categorie\".\nCiclisti passati per primi sul colle.\nDi seguito viene riportato l'elenco dei corridori passati per primi sul colle nelle varie edizioni del Tour de France:"}
{"id": "1695521", "revid": "1613689", "url": "https://it.wikipedia.org/wiki?curid=1695521", "title": "Shreyas Talpade", "text": "Ha iniziato la sua carriera recitando in alcune soap opera.\nHa debuttato a Bollywood, dopo alcuni ruoli in cinematografie minori, con il film Iqbal nel 2005, in cui ha interpretato la parte del protagonista, un giovane ragazzo sordomuto che sogna di giocare a cricket per la nazionale indiana. \n\u00c8 stato nominato come miglior attore non protagonista ai Filmfare Awards per l'interpretazione di Pappu Master, nella pellicola Om Shanti Om, accanto a Shah Rukh Khan."}
{"id": "1695525", "revid": "35804", "url": "https://it.wikipedia.org/wiki?curid=1695525", "title": "Indipendenza italiana", "text": ""}
{"id": "1695531", "revid": "1546117", "url": "https://it.wikipedia.org/wiki?curid=1695531", "title": "Circolazione onfalomesenterica", "text": " \nLa circolazione onfalomesenterica o vitellina in embriologia \u00e8 l'insieme di arterie e vene grazie alle quali, per via di scambi di sangue e sostanze nutritive il nascituro viene nutrito. Essa si manifesta durante la prima fase dello sviluppo dell'embrione durante la gravidanza.\nSviluppo.\nSviluppo iniziale.\nTale circolazione inizia a svilupparsi nel feto dalla seconda settimana della ontogenesi, e continua a formarsi fino al 45\u00ba giorno. All'inizio del periodo il cuore appare come un tubo contrattile e si sviluppa sul mesoderma extraembrionale della parete del sacco vitellinoo (nella splacnopleura extraembrionale). Inizialmente si sviluppano delle isole sanguigne, dette isole di Wolff (dotate internamente di cellule con funzioni emopoietiche) che si evolveranno in cordoni vascolari e infine in una rete circolatoria, appunto la circolazione onfalomesenterica (che sar\u00e0 la base della circolazione intestinale dalla quarta settimana).\nSviluppo tardivo.\nLa circolazione onfalomesenterica si estender\u00e0 in seguito anche sulle pareti della cavit\u00e0 amniotica (sulla somatopleura extraembrionale), formando un primo abbozzo di circolazione embrionale, e infine anche nella membrana. La circolazione vitellina ha una funzione trofica indispensabile per l'apporto di sostanze nutritive del primo sviluppo embrionale, in particolare per la formazione dei foglietti embrionali durante la gastrulazione della terza settimana."}
{"id": "1695543", "revid": "767487", "url": "https://it.wikipedia.org/wiki?curid=1695543", "title": "Lost Souls - La profezia", "text": "Lost Souls - La profezia (\"Lost Souls\") \u00e8 un film del 2000 diretto da Janusz Kaminski (premio Oscar per la fotografia per \"Schindler's List\").\nTrama.\nMaya \u00e8 stata posseduta dal demonio e ora ne paga le conseguenze psicologiche. Ma il demonio torna e decide di entrare in un ateo razionalista, lo scrittore newyorkese Peter. Questi comincia a credere nell'esistenza del Diavolo e cerca di farsi aiutare proprio da Maya."}
{"id": "1695548", "revid": "2194416", "url": "https://it.wikipedia.org/wiki?curid=1695548", "title": "Merck KGaA", "text": "La Merck KGaA \u00e8 un'azienda chimica e farmaceutica con sede legale a Darmstadt, in Germania. Negli Stati Uniti d'America \u00e8 commercializzata come EMD ovvero l'acronimo di \"Emanuel Merck, Darmstadt\". Fondata nell'anno 1668, \u00e8 la pi\u00f9 antica casa farmaceutica del mondo.\nStoria.\nFondata il 26 agosto 1668 a Darmstadt, \u00e8 una delle pi\u00f9 antiche aziende chimico-farmaceutiche tuttora operanti. Privata fino al 1995, \u00e8 oggi un'azienda pubblica, sebbene la famiglia Merck controlli ancora una buona parte delle azioni della societ\u00e0.\nIn seguito alla prima guerra mondiale, la Merck perse tutti i beni localizzati in stati esteri, compresa la controllata Merck &amp; Co. sul territorio statunitense. La Merck &amp; Co., chiamata \"Merck Sharp and Dohme\" (o MSD) fuori dagli Stati Uniti e dal Canada, \u00e8 oggi una compagnia indipendente.\nLa Merck KGaA opera principalmente in Europa. Dal momento che \u00e8 la Merck &amp; Co. ad avere i diritti all'utilizzo del nome \"Merck\" nel Nord America, in questa regione la Merck KGaA opera sotto il nome di \"Emanuel Merck\".\nMerck KGaA ha acquisito nel 2007 l'azienda farmaceutica ginevrina Serono S.A., nata a Roma nel 1906 come Istituto Farmacologico Serono (IFS), dando cos\u00ec vita a Merck Serono S.p.A. In Italia Merck KGaA opera anche tramite la sua sussidiaria milanese Sigma-Aldrich srl.\nIl museo.\nDal 2004 esiste il museo storico della societ\u00e0 a Darmstadt. Di circa 400\u00a0m\u00b2 rappresenta 350 anni di storia della chimica farmaceutica."}
{"id": "1695555", "revid": "118031", "url": "https://it.wikipedia.org/wiki?curid=1695555", "title": "Irma D'Alessandro", "text": ""}
{"id": "1695556", "revid": "307923", "url": "https://it.wikipedia.org/wiki?curid=1695556", "title": "Twisted Forever", "text": ""}
{"id": "1695560", "revid": "84184", "url": "https://it.wikipedia.org/wiki?curid=1695560", "title": "Semarang", "text": "Semarang (a volte indicata come Samarang) \u00e8 una grande citt\u00e0 portuale situata al centro della costa settentrionale dell'isola di Giava (nota come \"Pesisir\"), in Indonesia. \u00c8 la capitale della provincia indonesiana di Giava Centrale.\nOltre che per il porto, importante gi\u00e0 all'epoca della dominazione olandese, la citt\u00e0 \u00e8 nota anche per la sua importante popolazione di origine cinese.\nStoria.\nLa storia di Semarang pu\u00f2 essere fatta risalire al IX secolo, quando era nota come Bergota. Fra le molte localit\u00e0 portuali del \"Pesisir\", essa sarebbe stata visitata pi\u00f9 volte dalle flotte dell'ammiraglio cinese Zheng He, nel corso di alcune delle sue sette spedizioni navali che, fra il 1405 ed il 1433, lo avrebbero condotto in tutto l'Oceano Indiano.\nAlla fine del XV secolo essa venne raggiunta da un predicatore musulmano proveniente dal sultanato di Demak, tal Kyai Pandan Arang, che vi fond\u00f2 un villaggio ed una scuola coranica. Sinch\u00e9, il 1\u00ba maggio 1547, il Sultano di Pajang Hadiwijaya, nomin\u00f2 il pedicatore quale primo reggente (\"bupati\") di Semarang. Tale atto coincide con la nascita ufficiale della citt\u00e0.\nNella seconda met\u00e0 del '600, morto il Sultano Agung, il Sultanato di Mataram, padrone dei luoghi, venne scosso da molteplici guerre di successione. Per sostenerne le spese, i sovrani si indebitarono presso la Compagnia Olandese delle Indie Orientali, con base a Batavia. Per sdebitarsi, nel 1678, il principe Amangkurat II cedette il controllo della citt\u00e0 alla Compagnia delle Indie, che ne prese possesso nel 1682. Mentre, per il passaggio ufficiale di propriet\u00e0, si dovette attendere il 5 ottobre 1705, allorch\u00e9 il principe Pakubuwono I la scambi\u00f2 a fronte della cancellazione dei debiti del Sultanato di Mataram.\nLa Compagnia Olandese delle Indie Orientali, seguita, a partire dal 1\u00ba gennaio 1800 dall'amministrazione governativa delle Indie Orientali Olandesi, diede avvio a piantagioni di tabacco ed altri prodotti destinati al commercio internazionale, costru\u00ec strade e cinse la citt\u00e0 di una palizzata, a proteggere i quartieri europei. Complessivamente la citt\u00e0 divenne un grande centro di esportazione ed una base militare nodale per il controllo del terzo centrale di Giava.\nIl 28 settembre 1811 vi capitol\u00f2 il governatore-generale delle Indie Orientali Olandesi, generale Janssens, nelle mani del britannico Auchmuty, al termine della Guerra anglo-olandese per Giava: da quel giorno e sino al 1816, Giava venne occupata dal Regno Unito.\nLa costruzione di un moderno porto a Batavia, alla fine dell\"800, ridusse l'importanza del porto, ma non delle produzioni agricole, essendo, nel frattempo, stata sviluppata una adeguata rete ferroviaria e stradale.\nNel 1906 il titolo dell'amministratore della citt\u00e0 rimase quello tradizionale di \"reggente\" (bupati). Da quell'anno si utilizz\u00f2 quello di Sindaco (\"Walikota\").\nNegli anni 1920 la citt\u00e0 divenne un bastione dei partiti socialisti e nazionalisti, sino a divenire nota come la \"citt\u00e0 rossa\" a seguito della fondazione del locale Partito Comunista."}
{"id": "1695562", "revid": "1543377", "url": "https://it.wikipedia.org/wiki?curid=1695562", "title": "Pneumotorace iperteso", "text": "Per pneumotorace iperteso, si intende quella condizione pericolosa per la vita del soggetto che risulta da un lento deterioramento e peggioramento di un normale pneumotorace, per effetto di un meccanismo a valvola che si pu\u00f2 venire a creare in corrispondenza della rottura del parenchima polmonare o della parete toracica che ha causato lo pneumotorace in maniera tale da consentire il passaggio di aria verso il cavo pleurico, ma non viceversa. \nPer questo motivo si pu\u00f2 verificare l'aumento della pressione contenuta nello spazio pleurico che, oltre al collasso del polmone colpito, provoca lo spostamento del mediastino e degli organi in esso contenuti verso il lato opposto, fino a generare insufficienza respiratoria e/o sintomi cardiovascolari, legati principalmente al ridotto ritorno venoso: lo spostamento del mediastino causa compressione della vena cava inferiore arrestando o riducendo il ritorno venoso e predispone ad uno scompenso emodinamico grave.\nEziologia.\nLe cause sono diverse, possono essere di origine traumatica, di origine infettiva, oppure meccaniche (ventilazione meccanica). Infine pu\u00f2 nascere come complicanza in sede di rianimazione cardiopolmonare. L'aria entra soprattutto per via dei colpi di tosse.\nClinica.\nSintomatologia.\nI sintomi e i segni clinici sono: suono polmonare assente, dispnea, tachicardia, ipotensione, ipossia e cianosi.\nDiagnostica.\nI raggi x aiutano per la corretta diagnosi, simile per sintomi \u00e8 anche il tamponamento cardiaco, tale esame elimina dubbi sull'origine del danno. All'E.O. \u00e8 utile ispezionare e palpare il segmento laringo-tracheale del collo che risulter\u00e0 spostato dalla linea mediana verso l'emitorace sano.\nTrattamento.\nLa terapia consiste nella pleurodesi e nel drenaggio toracico accompagnato da decompressione con catetere. In alternativa l'immediata toracostomia."}
{"id": "1695581", "revid": "6923", "url": "https://it.wikipedia.org/wiki?curid=1695581", "title": "I Believe in You (Kylie Minogue)", "text": "I Believe In You \u00e8 il primo singolo estratto dalla raccolta \"Ultimate Kylie\" della cantante Kylie Minogue.\nInformazioni.\nSi tratta di un brano dance-pop ed elettropop, co-scritto e prodotto per lei da Jake Shears. Il pezzo \u00e8 stato scelto per presentare e promuovere la raccolta Ultimate Kylie, la seconda raccolta di successi ufficiale della cantante. Grazie ad un cambio di look, pi\u00f9 maturo e sobrio, una produzione attenta ai dettagli e la buona qualit\u00e0 vocale della cantante, il pezzo riesce a farsi strada nelle classifiche mondiali. In UK arriva al #1 nell'airplay ma debutta al #2 della classifica singoli per far posto al brano dei Band Aid, unione di artisti britannici per beneficenza. In Europa \u00e8 un enorme successo, arriva direttamente al #1 della classifica singoli generale. Il brano ha riscosso notevole successo anche nel mondo ed ha venduto complessivamente circa 2,5 milioni di copie nel mondo. Il video, che ha un vago sapore elettronico anni '80, vede la cantante impegnata all'interno di una bolla fatta di neon su di un palco nero cantando molto lentamente; nella seconda parte del video si aggiungeranno i ballerini vestiti a loro volta di luci colorate.\n\u00c8 stata inoltre incisa una rara versione orchestrale con relativo video che vede la cantante interpretare il brano in una stanza piena di specchi in veste un po' r\u00e9tro. Questa ballad \u00e8 stata appositamente creata per \"The Kylie Show\" andato in onda per la prima volta il 10 novembre 2007 sull'emittente televisiva britannica ITV. The Kylie Show \u00e8 stato registrato nei London Studios e si tratta di un'eccezione televisiva per celebrare i 20 anni di carriera della diva del pop. Lo stesso show \u00e8 servito per promuovere il suo album X.\nAccoglienza.\n\"I Believe in You\" ha ricevuto un responso positivo da parte di molti critici musicali. Una recensione di Mark Edwards da \"Stylus Magazine\" l'ha definito \"un capolavoro\" e \"un ritorno straordinario alla forma\" dal precedente album, \"Body Language\", che non era stato gradito da alcuni critici. Joey Rivaldo, in una recensione per About.com, ha detto che il brano fosse \"perfetto per la radio\" e lo ha gradito per la sua \"bella sonorit\u00e0 pop di base\"."}
{"id": "1695587", "revid": "24443", "url": "https://it.wikipedia.org/wiki?curid=1695587", "title": "Alpe tre potenze", "text": ""}
{"id": "1695588", "revid": "228587", "url": "https://it.wikipedia.org/wiki?curid=1695588", "title": "Double You", "text": "Double You \u00e8 un gruppo musicale eurodance, formatosi in Italia nel 1985.\nStoria.\nIl gruppo nasce a La Spezia, quando William Naraine (cantante), Franco Amato (musicista), Andrea De Antoni (DJ) e Riccardo Bronzi (deejay, che lascer\u00e0 il gruppo al termine delle registrazioni del singolo Please Don't Go) iniziano la loro collaborazione artistica. Il successo \u00e8 imminente quando i quattro ragazzi incontrano nel 1991 il produttore discografico Roberto Zanetti, cantante noto con lo pseudonimo di Savage famoso durante gli anni '80. Nel gennaio del 1992 esce il primo singolo \"Please Don't Go\", con il quale i Double You (rimasti in tre) iniziano una tourn\u00e9e, che li porter\u00e0 a girare mezza Europa. La canzone \u00e8 una cover di un successo di KC and the Sunshine Band del 1980. Con 3 milioni di copie vendute, \"Please Don't Go\" si aggiudica il disco d'oro e di platino in diversi paesi.\nIl successo mondiale arriva con l'uscita del secondo singolo \"We All Need Love\", nel giugno del 1992. Esce il primo album \"We All Need Love\", che contiene altri 2 singoli di successo, \"Who's Fooling Who\" e \"With Or Without You\". Double You \u00e8 il gruppo di musica dance pi\u00f9 famoso del momento, e viene ospitato nei programmi televisivi di tutto il mondo. Prima di Natale esce la canzone \"Why (Let's Make It Christmas)\". Nel 1993 escono i singoli \"Missing You\" e \"Part-Time Lover\", quest'ultimo cantato in coppia con Alexia.\nNei primi mesi del 1994 esce il secondo album \"The Blue Album\", dal quale vengono estratti altri due singoli di grande successo, \"Heart Of Glass\" e \"Run To Me\". \"The Blue Album\" vende pi\u00f9 di 300.000 copie in Brasile dove i Double You hanno l'onore di esibirsi in tutti i pi\u00f9 grandi teatri e sale da concerto. Nell'aprile del 1995 esce il singolo \"Dancing With An Angel\", dove il gruppo si avvale della voce di Sandy Chambers; questo brano spopola in tutta Europa, mentre in Italia viene fatta una tourn\u00e9e di circa otto mesi. A fine estate Double You canta nel primo singolo di Alexia \"Me And You\". In autunno esce \"Because I'm Loving You\", sempre in collaborazione con Sandy Chambers; questo singolo viene promosso in diverse versioni.\nNel 1996 De Antoni lascia il gruppo. In questo periodo i Double You hanno un grande successo in Brasile, ed \u00e8 per questo motivo che solo per il mercato brasiliano esce l'album \"Forever\", che vende 150.000 copie. I singoli promozionali sono \"If You Say Goodbye\" e \"Send Away The Rain\". Nel giugno del 1997 esce il singolo \"Somebody\". Nello stesso anno ancora in Brasile esce l'album \"The Best Of Double You\". Alla fine del 1998, anticipato dal singolo \"Do You Wanna Be Funky\", esce il quarto album \"Heaven\", dal quale vengono estratti i singoli \"Ain't No Stopping Us Now\" e \"Desperado\".\nNel 2000 i Double You si sciolgono, ma prima rilasciano un ultimo singolo \"Music (Is The Answer)\". Nello stesso anno in Brasile esce un secondo album raccolta, \"P\u00e8rolas\". Naraine continua a cantare come solista, mantenendo il nome d'arte di Double You. Nel 2001 solo per il mercato brasiliano esce l'album \"Studio Live\", una raccolta di vecchi successi in versione remix con l'aggiunta del singolo promozionale \"Dance Anymore\". Nel 2002 escono i brani \"Message In A Bottle\" (in collaborazione con T-Factory) e \"I'll Be Over You\" (in collaborazione con Love Solution). Nel luglio del 2003 esce \"Everything I Do\", a questo singolo segue una nuova tourn\u00e9e nelle principali citt\u00e0 brasiliane.\nDal 2002 Naraine collabora con Dj Ross, Marco Baratta, Rick Sudano usando lo pseudonimo D.Y (ovvero \"Double You\") incidendo diversi singoli di successo tra cui Get Up, Beat goes on, To the Beat, Change, Friends scritti insieme a Marco Baratta e Rick Sudano. Nel novembre del 2007 esce solo in Brasile il CD-DVD \"Double You Live\". Dopo tredici anni, sempre per il mercato brasiliano, Double You nel 2011 incide un nuovo album di inediti, \"Life\"; il primo singolo estratto \u00e8 \"If I Could Fall\". Nel 2012 Naraine collabora con Vincenzo Callea dei Ti.Pi.Cal nel singolo \"Turn Off The Lights\"."}
{"id": "1695592", "revid": "367445", "url": "https://it.wikipedia.org/wiki?curid=1695592", "title": "Italian Harmonists", "text": "Gli Italian Harmonists sono un gruppo vocale italiano formato interamente da artisti del coro del Teatro alla Scala, che esegue in maniera filologicamente aderente all'armonia originale dei brani, un vasto repertorio che comprende musica classica vocale, lied, arie d'opera, intermezzi operistici e brani da musical, arrivando fino a canzoni degli anni trenta e quaranta, in lingua italiana, inglese, francese e soprattutto in lingua tedesca.\nIl loro repertorio classico comprende brani di Luigi Boccherini, Robert Schumann, Franz Schubert, Gioacchino Rossini, Johannes Brahms, Anton\u00edn Dvo\u0159\u00e1k, Giuseppe Verdi, Giacomo Puccini e Leonard Bernstein mentre nel repertorio canzonettistico comprendono brani come \"Crapa pelada\" (di Gorni Kramer), \"Quel motivetto che mi piace tanto\", \"Bellezze in bicicletta\", \"Tornerai\" (di Dino Olivieri e Nino Rastelli, gi\u00e0 cavallo di battaglia della cantante Dalida nella versione in lingua francese \"J'attandrai\").\nAltri brani da loro interpretati sono \"La leggenda di Radames\" (lanciata dal Quartetto Cetra), \"Sch\u00f6ne Isabella Von Kastillen\" (dei berlinesi \"Comedian Harmonists\", attivi negli anni venti e trenta) e \"Quando la radio\" (brano che d\u00e0 il titolo anche al loro album d'esordio).\nStoria.\nGli Italian Harmonists derivano da un precedente gruppo vocale - i Comici Armonici - nato nel 2003 per iniziativa di Andrea Semeraro, tenore nativo di Trieste e artista del coro presso il Teatro alla Scala di Milano, il quale gi\u00e0 nel 1999, quando era impegnato con il coro del Teatro Regio di Torino, aveva maturato l'idea di fondare un quintetto vocale il cui repertorio fosse ispirato alle musiche del film \"Comedian Harmonists\".\nLa pellicola, di produzione tedesca, narra le vicende di un gruppo vocale di Berlino che, negli anni del nazismo, raggiunse il successo prima che tre dei suoi componenti, di religione ebraica, venissero colpiti dalle leggi razziali.\nPer raggiungere l'obiettivo di una ricerca filologica dei materiali musicali dei \"Comedian Harmonists\", i componenti del gruppo originario dei Comici Armonici si erano preparati studiando gli arrangiamenti originali pubblicati dalla Werner Bosse Verlag di Kassell e tenendo concerti comprendenti esclusivamente brani in lingua tedesca.\nL'abbandono del cantante in registro di basso dopo la prima serie di repliche e il conseguente subentro dell'italo-argentino Bussolini, hanno poi portato nel 2006 all'acquisizione del nuovo nome e all'ampliamento del repertorio a canzoni italiane degli anni trenta.\nNel 2007, oltre alla prosecuzione degli spettacoli teatrali, si sono aggiudicati il premio Carosone intitolato al popolare artista con uno show tenuto all'Arena Flegrea di Napoli, con il brano \"Tre numeri al lotto\".\nNel 2008 il lavoro di ricerca degli Italian Harmonists, con gli arrangiamenti di Jader Costa, \u00e8 stato riprodotto nelle quindici tracce del loro CD dal titolo \"Italian Harmonists\" ed \u00e8 stato presentato al pubblico milanese del Teatro Derby.\nIl 2 aprile 2008 hanno tenuto un concerto in diretta radiofonica per la trasmissione \"La stanza della musica\" diffusa su Radio3 Suite per Radio3.\nIl 12 ottobre 2008 sono stati ospiti della trasmissione \"I concerti dal Quirinale\", in diretta radiofonica nazionale ed europea, eseguendo per intero il loro spettacolo.\nOltre all'attivit\u00e0 concertistica in tutta Italia (tra cui Trapani, Messina, Palermo, Trieste, Torino, Milano) le tappe pi\u00f9 significative della loro attivit\u00e0 artistica sono l'esibizione al Teatro \"A. Ponchielli\" di Cremona, la partecipazione al BEA 2012 (Best Events Awards) presso la sede del Sole24ore a Milano e l'esibizione al \"Blue Note\" di Milano.\nNel 2013 hanno ricevuto la medaglia d'argento dalla Regione Lombardia, consegnata durante il Premio Internazionale La Torretta, con questa motivazione: \nNel 2018 hanno realizzato il loro primo videoclip musicale, \"Classicheggiando\", con spezzoni di brani tratti dal loro secondo album. Il video \u00e8 girato dal giovane regista Francesco Termini.\nNel 2019 hanno partecipato al Rossini Opera Festival e nell'autunno dello stesso anno sono stati ospiti su Rai5 della trasmissione \"Nessun dorma\".\nFormazione.\nI suoi componenti - di formazione milanese e con esperienze come musicisti in diverse orchestre italiane - sono:"}
{"id": "1695593", "revid": "51535", "url": "https://it.wikipedia.org/wiki?curid=1695593", "title": "Peppy Hare", "text": ""}
{"id": "1695594", "revid": "167080", "url": "https://it.wikipedia.org/wiki?curid=1695594", "title": "Diseguaglianza di Bessel", "text": ""}
{"id": "1695595", "revid": "51535", "url": "https://it.wikipedia.org/wiki?curid=1695595", "title": "Slippy Toad", "text": ""}
{"id": "1695596", "revid": "287204", "url": "https://it.wikipedia.org/wiki?curid=1695596", "title": "72 Leonis", "text": "72 Leonis (72 Leo o FN Leonis) \u00e8 una stella gigante rossa di classe spettrale M3 III situata nella costellazione del Leone. Si tratta, come gran parte delle giganti rosse, di una variabile semiregolare pulsante, e come variabile \u00e8 conosciuta anche con la denominazione di FN Leonis. Dista dalla Terra 6653 anni luce."}
{"id": "1695600", "revid": "767487", "url": "https://it.wikipedia.org/wiki?curid=1695600", "title": "Mario Castiglia", "text": "\u00c8 stato il cantante del gruppo di Romano Mussolini, ha collaborato con Gigi D'Alessio, Peppino Di Capri e ha scritto per Gigi Finizio e Marina Rei. Nel 2000 partecipa con le canzoni \"Ammore annascunnuto\" e \"Sta voglia 'e te\" alla colonna sonora del film \"Comme un aimant\" di Kamel Saleh e del rapper italo-francese Akhenaton.\nIl suo successo \"Ammore annascunnuto\" \u00e8 stato interpretato da C\u00e9line Dion nel suo show quinquennale a Las Vegas, \"A new day...\", \u00e8 l'unica interpretazione di una canzone napoletana da parte della celebre artista canadese, assieme a Caruso di Lucio Dalla, eseguita assieme a Florent Pagny. Tale brano non \u00e8 presente in alcun album della Dion, ma unicamente nel DVD \"Live in Las Vegas - A New Day...\"."}
{"id": "1695601", "revid": "697352", "url": "https://it.wikipedia.org/wiki?curid=1695601", "title": "Vangeli dell'infanzia", "text": ""}
{"id": "1695602", "revid": "167080", "url": "https://it.wikipedia.org/wiki?curid=1695602", "title": "Somma parziale", "text": ""}
{"id": "1695603", "revid": "66387", "url": "https://it.wikipedia.org/wiki?curid=1695603", "title": "Napo Orso Capo", "text": ""}
{"id": "1695608", "revid": "123449663", "url": "https://it.wikipedia.org/wiki?curid=1695608", "title": "Armando Francioli", "text": "Biografia.\nArmando Francioli nacque a Roma il 21 ottobre 1919. Laureato in economia e commercio, frequent\u00f2 la Scuola Nazionale di Cinema fondata nel 1935 da Alessandro Blasetti.\nIl suo esordio nel cinema avvenne nel 1941, con una parte nel film \"Un colpo di pistola\".\nNel dopoguerra, pur continuando nella sua carriera cinematografica, si dedic\u00f2 al teatro ed approd\u00f2 alla televisione con lo sceneggiato \"Cime tempestose\" (1956), diretto da Mario Landi, \"Il romanzo di un maestro\" (1959), anche questo per la regia di Landi, e con \"Il vicario di Wakefield\" (1959), diretto da Guglielmo Morandi. Nel 1967 fu scelto nuovamente da Mario Landi nel \"Dossier di Mata Hari\" e nel 1973 come protagonista nello sceneggiato giallo in due puntate \"Serata al Gatto Nero\". Partecip\u00f2 poi a numerose altre produzioni e trasmissioni televisive.\nIl piccolo schermo gli permise di ottenere un buon successo, mentre nel cinema, pur avendo lavorato con molta continuit\u00e0 (la sua filmografia \u00e8 infatti molto vasta) non ebbe l'opportunit\u00e0 di affermarsi veramente ed avere ruoli di primo piano.\nFu scelto come testimonial della Lebole, marchio di abbigliamento maschile, per diversi anni a partire dal 1962. Celebre il motto che recitava \u00abHo un debole per l'uomo in Lebole\u00bb.\nFu interprete anche di numerosi fotoromanzi al pari della sorella Germana e del fratello Luciano.\nNegli anni '70-'80 lavor\u00f2 anche alla radio, partecipando, in veste di lettore di meditazioni spirituali, alla rubrica religiosa \"Oggi \u00e8 domenica\", a cura del GR 2, in onda ogni domenica mattina."}
{"id": "1695612", "revid": "1226", "url": "https://it.wikipedia.org/wiki?curid=1695612", "title": "Villa Gazzotti Grimani", "text": ""}
{"id": "1695614", "revid": "15185733", "url": "https://it.wikipedia.org/wiki?curid=1695614", "title": "Spazio di Lebesgue", "text": ""}
{"id": "1695615", "revid": "15185747", "url": "https://it.wikipedia.org/wiki?curid=1695615", "title": "Analisi reale", "text": ""}
{"id": "1695616", "revid": "486946", "url": "https://it.wikipedia.org/wiki?curid=1695616", "title": "Villa Pisani Ferri de Lazara", "text": ""}
{"id": "1695619", "revid": "124816682", "url": "https://it.wikipedia.org/wiki?curid=1695619", "title": "Roberto Deidier", "text": "Biografia.\nNel 1991 si laurea in Lettere alla Sapienza, annoverando tra i suoi maestri Ida Magli, Alberto Asor Rosa, Maurizio Calvesi e Agostino Lombardo. Presso la stessa universit\u00e0 consegue nel 1997 il Dottorato di ricerca in Italianistica. Dopo avere insegnato nelle universit\u00e0 di Roma Tre e di Cassino e aver lavorato come redattore dell'Istituto dell'Enciclopedia Italiana, nel 1999 approda all'universit\u00e0 di Palermo, dove insegna prima Letterature comparate e Letteratura italiana moderna e contemporanea, per divenire quindi professore ordinario di Letteratura italiana.\nL'esordio poetico \u00e8 del 1989, su \"Tempo presente\", rivista fondata da Ignazio Silone. In quello stesso anno fonda con Marina Guglielmi un piccolo periodico di poesia, \"Trame\", che viene stampato fino al 1995. Prosegue pubblicando su \"Poesia\", \"Paragone\" e altre riviste. Del 1995 \u00e8 la sua prima raccolta in volume, \"Il passo del giorno\" (Sestante, con prefazione di Antonio Prete), la quale riceve il Premio Mondello per l'opera prima. Dal 2000 al 2011 \u00e8 stato chiamato a far parte della giuria del premio.\nNel 1999, in edizione d'arte, appare \"Libro naturale\", pubblicato nelle Edizioni dell'Ombra dell'amico stampatore Gaetano Bevilacqua, con una incisione di Giulia Napoleone. Chiuse le edizioni Sestante, nel 2002 raccoglie i primi due libri in \"Una stagione continua\" (peQuod) e congeda la terza raccolta, \"Il primo orizzonte\" (San Marco dei Giustiniani). Segue un lungo silenzio editoriale, per la poesia, interrotto dal quaderno di traduzioni \"Gabbie per nuvole \"(Empir\u00eca 2011) e dal nuovo libro \"Solstizio\" (Mondadori 2014, Premio Brancati 2015 e Premio Frascati 2015). Nel 2017 pubblica, ancora in edizione d'arte presso Il Bulino, \"Dietro la sera\", con acquarelli di Giancarlo Limoni. Nel 2021, con copertina di Giulia Napoleone, esce sempre per Mondadori \"All'altro capo\" (Premio Pisa 2021).\nHa curato opere e carteggi di autori del Novecento come Eugenio Montale, Sandro Penna, Umberto Saba, Giorgio Manganelli, Giovanna Sicari, Dario Bellezza.\nDal 2003 al 2011 ha diretto la rivista online \"Arcojournal\". Come critico militante tiene nel blog all'interno del suo sito la rubrica \"Ailanto\", con recensioni e segnalazioni di libri di poesia italiani e stranieri.\nDal 2018, con Raffaele Manica, cura per le edizioni Empir\u00eca \"Il viaggiatore insonne. Quaderni internazionali di studi su Sandro Penna\".\nNel 2019 ha ricevuto il Premio Citt\u00e0 di Latina alla carriera e nel 2021 il premio Libero De Libero, ancora alla carriera."}
{"id": "1695620", "revid": "19933", "url": "https://it.wikipedia.org/wiki?curid=1695620", "title": "Palestra Ginnastica Libertas Firenze", "text": ""}
{"id": "1695622", "revid": "123833587", "url": "https://it.wikipedia.org/wiki?curid=1695622", "title": "Scocca", "text": "La scocca \u00e8 la parte resistente della forma di un autoveicolo costituita da un insieme di componenti di lamiera scatolata opportunamente lavorata.\nElementi che la compongono sono longheroni, traverse, passaruota, fianchetti, porte montanti, che riunisce telaio e carrozzeria in un unico elemento.\nDescrizione.\nPi\u00f9 nel dettaglio, una scocca oltre a costituire una funzione portante o protettiva, integrando in parte o in toto il telaio (costituito da longheroni, traverse, cellula di sicurezza degli occupanti) ha anche una funzione estetica come la carrozzeria esterna del veicolo, quindi i passaruota e dai fianchetti porta.\nQuesta doppia funzione permette un'ottimizzazione sull'uso dei materiali, oltre a ridurre il peso del mezzo si riesce a distribuire su una porzione maggiore di telai dei vari sforzi, permettendo un ulteriore abbassamento del peso in quanto si riducono le forze massimali e di conseguenza si pu\u00f2 ridurre ulteriormente la quantit\u00e0 di materiale da utilizzare\nPer questo la scocca non deve essere confusa con la carrozzeria che avvolge il telaio e rappresenta un rivestimento (che pu\u00f2 essere di lamiera e/o plastica) ed \u00e8 esclusivamente esterno e dalla funzione estetica e aerodinamica.\nLa scocca non deve neanche essere confusa con un telaio, in quanto quest'ultimo \u00e8 un insieme di travi con lo scopo di supportare qualcosa, mentre la scocca oltre che da un telaio (scocca protettiva ed eventualmente anche telaio veicolo) \u00e8 composta dagli altri elementi su elencati.\nI pannelli della carrozzeria sono uniti alla scocca in corrispondenza del loro perimetro tramite saldatura, rivettatura, incollaggio ecc, la parte non perimetrale di un pannello di carrozzeria non tocca la scocca ma si trova ad una certa distanza da essa e quindi in caso di urto lieve si verifica solo una deformazione del pannello senza intaccare la scocca.\nCon il termine \"scocca lastrata\" si indica invece l'insieme della scocca e dei pannelli di carrozzeria.\nPorzioni.\nLa Lancia Lambda presentata al salone di Parigi e Londra nel 1922 e prodotta in nove serie dal 1923 fino al 1931, \u00e8 stata la prima vettura al mondo a montare la scocca portante. \nLa scocca dell'automobile \u00e8 formata da 3 parti:\nTipologie.\nLa scocca pu\u00f2 essere di due tipi:\nMonoscocca.\nI vantaggi della monoscocca sono:\nGli svantaggi della monoscocca sono:"}
{"id": "1695623", "revid": "1168663", "url": "https://it.wikipedia.org/wiki?curid=1695623", "title": "Santegidiese 1948", "text": "La Santegidiese 1948 S.S.D., o pi\u00f9 brevemente Santegidiese, \u00e8 una societ\u00e0 calcistica italiana con sede nella citt\u00e0 di Sant'Egidio alla Vibrata (TE). Venne inizialmente fondata nel 1948 ma dopo la retrocessione in Promozione nel 2013 non si iscrive a nessun campionato e riparte cos\u00ec dalla Terza Categoria con una nuova societ\u00e0. I suoi colori sociali sono il giallo e il rosso.\nStoria.\nDalle origini alla fondazione.\nNel 1925 un gruppo di ragazzi sportivi residenti in questa cittadina (soprattutto nel centro storico) organizzarono diversi tornei di calcio rionali nei campi, per quei tempi improvvisati, circoscritti alle zone comprese tra l'attuale piazza vecchia e via Roma. In quegli anni nella Val Vibrata non sussistevano squadre che praticassero questo sport e parlare di calcio in quel periodo, quindi, significava riferirsi direttamente alle cittadine di S. Egidio alla Vibrata e quella (storicamente rivale) di Nereto.\nTra il 1929 e 1930 furono tracciati i primi rettangoli di gioco per il calcio, uno era ubicato al centro di Sant'Egidio, nell'attuale piazza Umberto I, l'altro a circa 100 metri di distanza dalla piazza in direzione ovest il quale divent\u00f2, negli anni successivi, il glorioso Comunale di Sant'Egidio alla Vibrata. Da l\u00ec in poi ogni domenica si disputavano incontri amichevoli con squadre di Grottammare, Tolentino, San Benedetto del Tronto, Teramo, Giulianova e Nereto.\nDopo il 1945, conclusa la seconda guerra mondiale, si registrano i primi tentativi di ripresa dell'attivit\u00e0 sportiva delle squadre rionali, la maggior parte delle quali decisero di unirsi sotto il nome di A.S. Ascoli. Sant'Egidio alla Vibrata, invece, decise di andare avanti autonomamente, continuando a coltivare una passione nata tempo prima in paese.\nFu proprio nell'agosto del 1948 che nasce ufficialmente l'Associazione Sportiva Santegidiese. La Santegidiese inizia a disputare nella stagione 1948/1949 il campionato di 1\u00aa divisione Abruzzo. Negli anni cinquanta nascono i primi movimenti organizzatori di tifo santegidiese. In particolare, si ricordano disordini in occasione delle partite contro il Citt\u00e0 Sant'Angelo e, anni dopo, con il Nereto, conclusi tuttavia senza gravi conseguenze.\nLa radiazione e l'amnistia Saragat.\nNel 1968 durante il torneo estivo di Sant'Omero (allora molto famoso) la squadra della Santegidiese (non i tifosi) in seguito ad alcune scaramucce nel campo di giuoco scaten\u00f2 una rissa gigantesca. Il Comitato Regionale Abruzzese della FIGC fu inflessibile e sanc\u00ec la radiazione della Sant da tutti i campionati. La fortuna tuttavia venne incontro alla squadra vibratiana. Nello stesso anno infatti la Nazionale di calcio vinse gli europei, organizzati in Italia, e l'allora Presidente della Repubblica Saragat eman\u00f2 un'amnistia per i reati meno gravi e la Sant pot\u00e9 ripartire dal campionato di 3\u00aa categoria.\nLa D e lo spettro del fallimento.\nDalla 3\u00aa categoria la Santegidiese inizia una lunga cavalcata tra le categorie minori e, anno dopo anno, con una promozione dopo l'altra raggiunge, nel 1971, la prima storica promozione in Serie D. Dopo alcuni anni, nella stagione 1974-1975, a seguito di alcuni problemi societari ed attriti con la stessa Lega Calcio, la Santegidiese rischi\u00f2 il fallimento e, dunque, di scomparire dallo stesso movimento calcistico. Cos\u00ec, dopo un tragico spareggio salvezza contro il Sassuolo, e costretti a giocare alcune partite casalinghe fuori casa, la Sant retrocede nel campionato di Promozione, evitando comunque lo spettro del fallimento. \nNonostante tutto, la Santegidiese rialza ancora una volta la testa e nella stagione 1978-1979 torna in Serie D e fino alla stagione 1981-1982 disputa buoni campionati di met\u00e0 classifica. L'annata successiva per\u00f2 la Santegidiese disputa un pessimo campionato, chiudendo il torneo al 16\u00ba posto retrocedendo di nuovo in Promozione.\nIl 1\u00ba maggio 1988.\nNella stagione 1987-1988, dopo cinque anni passati in Promozione, arriva la promozione in Serie D: il 1\u00ba maggio 1988, nell'ultima partita di campionato al vecchio comunale di Sant'Egidio alla Vibrata arriva la capolista Raiano, con un punto di vantaggio proprio rispetto alla Santegidiese. Fin\u00ec 2-0 per la Santegidiese, con i gol di Di Giuseppe e Reginelli. Era la terza promozione in Serie D raggiunta, in casa, nello scontro diretto contro la prima in classifica nell'ultima giornata di Campionato.\nL'addio al vecchio Comunale.\nDopo il 1988 la Santegidiese trascorre ben 11 anni consecutivi in D, consacrandosi come una delle realt\u00e0 pi\u00f9 importanti del calcio abruzzese. Gli anni '90 per\u00f2 non cominciano nel migliore dei modi. Si emigra nel nuovo stadio Comunale e si lascia, per sempre, il vecchio stadio comunale, teatro di mille battaglie, quelle vecchie mura che avevano visto nascere e morire i sogni di intere generazioni di tifosi. Sul finire degli anni '90 la Santegidiese non disputa eccellenti campionati, tuttavia gli stimoli non mancano poich\u00e9 in quegli anni arrivano in serie di le fallite Teramo, Giulianova e Sambenedettese. Nel 1998 si festeggia il 50\u00ba anniversario di vita del calcio Santegidiese.\nNell'ultima stagione del secolo, anche per problemi di natura societaria guidata dal Presidente Claudio Silvestri, imprenditore nel settore delle autodemolizioni, la Sant chiude il campionato al 15\u00ba posto e retrocede in Eccellenza. L'anno dopo la crisi pi\u00f9 grave, quando i giallorossi retrocedono di nuovo e finiscono nel campionato di Promozione. Dopo una ricomposizione della societ\u00e0 la Sant torna presto in Eccellenza dove disputa buoni campionati, con diversi tentativi di risalita in D. Nella stagione 2002-2003 i giallorossi sfiorano la promozione e vengono fermati solo ai play-off dall'Avezzano.\nIn D per la quarta volta.\nIl ritorno nel campionato di Serie D per\u00f2 era rimandato solo di qualche anno. Nella stagione 2005-2006 infatti la Santegidiese conquista la D per la quarta volta nella sua storia, alla guida dell'allenatore Roberto Cappellacci. Dopo aver raggiunto una sofferta salvezza nelle ultime giornate della stagione 2007-2008, classificandosi al 12\u00ba posto, la Santegidiese festeggia nella stagione 2008-2009 festeggia il suo 60\u00ba anniversario e conclude il campionato all'8\u00ba posto, con 46 punti nel girone F.\nNell'anno 2009-2010 la Santegidiese disputa uno dei migliori campionati di sempre. Per tutta la durata del torneo si alterna sulla vetta della classifica con le altre squadre in lotta per la promozione diretta in Seconda Divisione (Chieti, L'Aquila e Atessa Val Di Sangro). Conclude il campionato al 2\u00ba posto, alle spalle del Chieti, conquistando la qualificazione ai play-off. Finita la stagione regolare quindi la Santegidiese si trova ad affrontare in semifinale la Civitanovese e, in finale, l'Atessa Val di Sangro. Entrambi gli incontri si chiudono in parit\u00e0 e, in virt\u00f9 del miglior piazzamento conseguito nella stagione regolamentare, la Sant vince i play-off del girone e accede alle fasi successive degli spareggi per la promozione in Seconda Divisione, dove la Sant incontrer\u00e0 il Pianura Calcio e l'A.S. Casale Calcio. Il sogno si spezzer\u00e0 a Napoli, con la sconfitta contro il Pianura. Inutile il pareggio conseguito in casa con il Casale.\nNella stagione 2010-2011 parte con un punto di penalizzazione e chiude al 7\u00ba posto rimanendo fuori dai play-off proprio per un solo punto; mentre nella stagione successiva chiude al quartultimo posto in campionato e successivamente perde nettamente (sconfitta sia all'andata che al ritorno) lo spareggio play-out contro la Renato Curi Angolana.\nLa retrocessione e la mancata iscrizione.\nDopo 6 anni consecutivi di Serie D la Sant torna in Eccellenza; la squadra nel girone d'andata naviga a met\u00e0 classifica ma nella seconda parte del torneo i giallorossi scendono fortemente di rendimento e sono inoltre gravati di sette punti di penalizzazione, tutto ci\u00f2 porta la Sant in piena zona retrocessione.\nTermina il campionato in 17\u00aa posizione e si qualifica ai play-out dove prima batte la pi\u00f9 quotata Rosetana ma poi nella finale sul campo neutro di Citt\u00e0 Sant'Angelo viene sconfitta nettamente 2-0 dall'Alba Adriatica.\nIl 9 agosto 2013 il Comitato regionale comunica che la Sant non si \u00e8 iscritta al campionato di Promozione e dunque sparisce dal panorama calcistico abruzzese lasciando l'eredit\u00e0 alla Nuova Santegidiese che, nel giro di tre stagioni, vince tre campionati consecutivi arrivando sino alla Promozione.\nIl 25 aprile 2018, battendo in finale il Casalbordino (3-0) allo stadio Petruzzi di Citt\u00e0 Sant'Angelo, si aggiudica la Coppa Italia di Promozione.\nStadio.\nCampo di gioco: Stadio \"Comunale\" di Sant'Egidio alla Vibrata.\nL'impianto presenta le seguenti caratteristiche:\nColori e Simbolo.\nColori sociali: Giallo e Rosso.\nSimbolo:La cerva, simbolo storico della citt\u00e0, su sfondo Giallo e Rosso."}
{"id": "1695627", "revid": "161374", "url": "https://it.wikipedia.org/wiki?curid=1695627", "title": "Hanna &amp; Barbera Productions", "text": ""}
{"id": "1695632", "revid": "767487", "url": "https://it.wikipedia.org/wiki?curid=1695632", "title": "Ice MC", "text": "Biografia.\nNato da genitori di origini giamaicane, \u00e8 vissuto a Nottingham dove ha frequentato la scuola. Proprio in ambito scolastico nacque il suo nome d'arte \"ICE\" (in seguito si scopr\u00ec essere tratto dalle iniziali di Ian Campbell Esquire). Dopo aver lasciato la scuola, a partire dal 1983 si unisce a un gruppo di ballerini di break dance con i quali si esibisce in tutta l'Europa.\nNel 1989 conosce in Italia il produttore musicale Roberto Zanetti, che gli d\u00e0 la possibilit\u00e0 di pubblicare dei singoli. Quello stesso anno esce dunque il suo primo singolo \"Easy\", in stile hip house, che riscosse un buon successo in tutto il continente e in particolar modo in Italia, dove raggiunse la top5 delle classifiche, e in Germania, dove arriv\u00f2 in Top 3. L'anno successivo furono invece dati alle stampe i singoli \"Cinema\" e \"Scream\", e il suo primo album \"Cinema\", tutti di grande successo commerciale.\nNel 1992, il suo secondo album \"My World\" non riusc\u00ec a bissare il successo del suo predecessore poich\u00e9 la hip house in quel periodo aveva meno seguito. Nel 1994 ha per\u00f2 la possibilit\u00e0 di incidere un terzo album, \"Ice'n'Green\", a cui partecip\u00f2 anche Alexia. L'album scal\u00f2 le classifiche mondiali cos\u00ec come i tre singoli estratti da esso: \"Think About The Way\" (usata nel 1996 come colonna sonora del film \"Trainspotting\"), \"It's a Rainy Day\" e \"Take Away the Colour\". Visto il grande successo, l'album venne pubblicato anche negli Stati Uniti dove ricevette una buona accoglienza di critica, e venne ristampato come \"Ice'n'Green - The Remix Album\", che conteneva in aggiunta alcuni remix dei singoli pubblicati nel 1996. Nello stesso anno ICE MC decise di abbandonare Alexia e Zanetti a causa di alcune incomprensioni e pubblic\u00f2 il successivo album \"The Dreadatour\" con il produttore dei Masterboy. Dall'album fu estratto solo una canzone di successo, \"Give Me the Light\", ma il lavoro non fu comunque un successo a causa del tramonto della musica eurodance.\nNel 1998 infine, pubblic\u00f2 dei singoli promozionali, \"Busy Body\" e \"Energy\", sempre prodotti da Masterboy, ma non riusc\u00ec ad attirare l'attenzione. Dopo gli ultimi insuccessi decise di ritornare in Inghilterra e di ritirarsi dal mondo della musica, anche a causa di alcuni problemi personali. Nel 2002 torna in contatto con Roberto Zanetti con il quale produce un nuovo album, \"Cold Skool\", e un nuovo singolo, \"It's a Miracle\", entrambi del 2004 che per\u00f2 risultarono essere l'ennesimo insuccesso. Nel 2008 la canzone \"It's a Miracle\" ha vissuto una straordinaria rinascita, venendo rivalutata da vari DJ house, e trovandosi in testa alle preferenze del pubblico giovanile.\nIl 15 luglio 2016, l'etichetta discografica DWA Records pubblica il nuovo singolo della musicista e compositrice Alexandra Damiani featuring Ice MC \"It's a Rainy Day\", il brano infatti contiene le voci originali del 1994 di Alexia e Ice MC."}
{"id": "1695635", "revid": "52076", "url": "https://it.wikipedia.org/wiki?curid=1695635", "title": "ICAANE", "text": ""}
{"id": "1695636", "revid": "36426", "url": "https://it.wikipedia.org/wiki?curid=1695636", "title": "Palazzo Capponi delle Rovinate", "text": ""}
{"id": "1695643", "revid": "1818970", "url": "https://it.wikipedia.org/wiki?curid=1695643", "title": "International Congress on the Archaeology of the Ancient Near East", "text": "L'International Congress on the Archaeology of the Ancient Near East \u00e8 un congresso biennale di archeologia orientale.\nLa sua prima edizione si \u00e8 svolta a Roma nel 1998. Il suo comitato organizzatore \u00e8 composto da Manfred Bietak, Barthel Hrouda, Jean Claude Margueron, Wendy Matthews, Paolo Matthiae, Diederik Meijer, Ingolf Thuesen e Irene J. Winter."}
