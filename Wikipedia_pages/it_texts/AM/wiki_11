{"id": "1610109", "revid": "599013", "url": "https://it.wikipedia.org/wiki?curid=1610109", "title": "Manucho", "text": "Caratteristiche Tecniche.\nManucho \u00e8 una punta di peso dotato di un'ottima fisicit\u00e0 dovuta alla stazza imponente, ci\u00f2 fa di lui un vero e proprio riferimento offensivo in grado di proteggere palla e far salire la squadra, nonostante la grande stazza \u00e8 dotato di una buona tecnica di base e di una discreta agilit\u00e0.\nCarriera.\nClub.\nInizi.\nInizi\u00f2 a giocare nel Flamenguinhos, una squadra giovanile di Luanda, dove viveva. La sua prima squadra professionistica fu il Benfica Luanda, dopodich\u00e9 pass\u00f2 al Atl\u00e9tico Petr\u00f3leos Luanda, segnando 16 gol nel 2006 e 15 nel 2007.\nNel dicembre 2007 sostenne un provino di tre settimane con il Manchester United, che decise di tesserarlo dopo il benestare dell'allenatore Sir Alex Ferguson: l'annuncio dell'ingaggio venne dato il 21 dicembre, e a Manucho venne fatto firmare un contratto di tre anni.\nPanathinaikos.\nIl 31 gennaio 2008 pass\u00f2 in prestito al fino a fine stagione. Il periodo di prestito inizi\u00f2 subito dopo l'eliminazione dell'Angola dalla Coppa d'Africa 2008 per mano dell'Egitto.\nEsordisce con gol nella vittoria casalinga contro il Larissa (2-0). Il Panathanaikos concluse il campionato al terzo posto, qualificandosi ai play-off per l'accesso alle coppe europee. Manucho segn\u00f2 3 gol in questo mini-torneo a sei squadre, aiutando la squadra a vincere il suo gruppo ed a qualificarsi per il secondo turno preliminare della Champions League 2008-2009.\nManchester United.\nFinito il prestito torna al Manchester United, che gli rinnova il permesso di soggiorno.\nEsordisce con i Red Devils il 23 settembre 2008 in Middlesbrough-Manchester United 1-3, valida per il terzo turno di qualificazione alla Coppa di Lega\ninglese. Il suo debutto in campionato arriva nel 15 novembre 2008 contro lo Stoke, dove aiuta Danny Welbeck a segnare il quarto gol nella partita vinta dallo United per 5-0. Per guadagnare pi\u00f9 esperienza in Premier League viene ceduto in prestito alla neo-promossa Hull City fino al termine della stagione 2008-09.\nHull City.\nEsordisce con la nuova maglia il 17 gennaio 2009 nella sconfitta casalinga per 3\u20131 contro l'Arsenal, entrando dalla panchina al posto dell'ungherese P\u00e9ter Halmosi. Il suo primo gol arriva nei minuti finali dell'incontro contro il Fulham, dove segna il gol vittoria.\nNazionale.\nCon la Nazionale angolana ha partecipato alla Coppa d'Africa 2008 in Ghana, segnando 4 gol in tutta la competizione. Alla fine del torneo viene incluso in una speciale formazione dei migliori giocatori della competizione."}
{"id": "1610112", "revid": "183976", "url": "https://it.wikipedia.org/wiki?curid=1610112", "title": "U\u00c7K", "text": ""}
{"id": "1610115", "revid": "104458", "url": "https://it.wikipedia.org/wiki?curid=1610115", "title": "Emily Brydon", "text": "Biografia.\nStagioni 1996-2002.\nOriginaria di Fernie e attiva in gare FIS dal novembre del 1995, in Nor-Am Cup la Brydon esord\u00ec il 12 dicembre 1996 a Crested Butte in supergigante (9\u00aa), ottenne il primo podio il 7 dicembre 1997 a Lake Louise in supergigante (2\u00aa) e la prima vittoria l'11 dicembre 1997 a nella medesima localit\u00e0 in discesa libera; nella stagione 1997-1998 si aggiudic\u00f2 il trofeo continentale nordamericano. Sempre a Lake Louise e sempre in discesa libera esord\u00ec anche in Coppa del Mondo, il 27 novembre 1998; nel 2000 vinse la medaglia d'oro nella combinata e quella d'argento nello slalom speciale, dietro ad Anja P\u00e4rson, ai Mondiali juniores del Qu\u00e9bec.\nOttenne il primo podio in Coppa del Mondo il 16 dicembre 2000 a Sankt Moritz in discesa libera (3\u00aa) e ai successivi Mondiali di Sankt Anton am Arlberg 2001, suo esordio iridato, si piazz\u00f2 12\u00aa nel supergigante, 7\u00aa nella combinata e non complet\u00f2 la discesa libera. L'anno dopo ai XIX Giochi olimpici invernali di , suo esordio olimpico, si classific\u00f2 38\u00aa nello slalom gigante e 27\u00aa nello slalom speciale.\nStagioni 2003-2008.\nAi Mondiali di Sankt Moritz 2003 fu 18\u00aa nella discesa libera, 23\u00aa nel supergigante, 24\u00aa nello slalom gigante, 20\u00aa nello slalom speciale e 11\u00aa nella combinata, mentre nella successiva rassegna iridata di Bormio/Santa Caterina Valfurva 2005 si piazz\u00f2 11\u00aa nella discesa libera, 21\u00aa nel supergigante e 13\u00aa nella combinata; il 17 marzo dello stesso anno ottenne l'ultima vittoria, nonch\u00e9 ultimo podio, in Nor-Am Cup, a Le Massif in discesa libera.\nL'anno dopo ai XX Giochi olimpici invernali di si classific\u00f2 20\u00aa nella discesa libera, 9\u00aa nel supergigante e 13\u00aa nella combinata; ai Mondiali di \u00c5re 2007 si piazz\u00f2 24\u00aa nella discesa libera, 13\u00aa nel supergigante, 34\u00aa nello slalom gigante e 10\u00aa nella supercombinata e nella stagione successiva conquist\u00f2 la sua unica vittoria in Coppa del Mondo, il 3 febbraio 2008 a Sankt Moritz in supergigante.\nStagioni 2009-2010.\nAi Mondiali di Val-d'Is\u00e8re 2009, suo congedo iridato, si piazz\u00f2 11\u00aa nella discesa libera, 13\u00aa nel supergigante e non complet\u00f2 la supercombinata; il 15 dicembre dello stesso anno ottenne l'ultimo podio in Coppa del Mondo, a Lake Louise in discesa libera (3\u00aa), e ai successivi XXI Giochi olimpici invernali di , sua ultima presenza olimpica, si classific\u00f2 16\u00aa nella discesa libera, 14\u00aa nella supercombinata e non concluse il supergigante.\nSi ritir\u00f2 al termine di quella stessa stagione 2009-2010; la sua ultima gara in Coppa del Mondo fu il supergigante di Garmisch-Partenkirchen del 12 marzo (15\u00aa) e la sua ultima gara in carriera fu lo slalom speciale dei Campionati canadesi 2010, disputato il 27 marzo a Nakiska e chiuso dalla Brydon al 6\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera\nSL = slalom speciale\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante\nSL = slalom speciale"}
{"id": "1610124", "revid": "287204", "url": "https://it.wikipedia.org/wiki?curid=1610124", "title": "AB Doradus", "text": "AB Doradus \u00e8 un sistema stellare, costituito da tre giovani stelle classificate come stelle pre-sequenza principale, situato nella costellazione di Dorado.\nLa componente principale, AB Doradus A, \u00e8 una nana arancio-rossa, classificata come stella a flare, che mostra dei periodici aumenti nella propria attivit\u00e0, oltre ad una velocit\u00e0 di rotazione 50 volte superiore a quella del Sole, il che conferisce all'astro un intenso campo magnetico. L'intensa attivit\u00e0 magnetica fa s\u00ec che la stella abbia un gran numero di macchie, superiore a quello del Sole, che provoca delle apparenti variazioni nella luminosit\u00e0 della stella durante il suo periodo di rotazione. Le misurazioni condotte sulla rotazione della stella hanno mostrato che essa varia nel corso del tempo a causa dell'effetto del campo magnetico.\nLa seconda componente, AB Doradus B, \u00e8 a sua volta un sistema binario che orbita attorno alla componente principale ad una distanza media di 135 UA. Attorno alla principale orbita quella che \u00e8 stata definita come la stella pi\u00f9 piccola conosciuta nella quale avvengono le reazioni di fusione nucleare. Denominata AB Doradus C, orbita attorno alla principale ad una distanza di 2,3 UA in un periodo di 11,75 anni. La sua massa, circa 93 volte superiore a quella di Giove, \u00e8 prossima al limite di 75-83 masse gioviane, al di sotto del quale un corpo celeste \u00e8 classificato come nana bruna.\nIl sistema di AB Doradus fa parte della cosiddetta Associazione di AB Doradus, una piccola associazione stellare costituita da circa 30 stelle che si muovono nello spazio nella stessa direzione generale ed hanno un'et\u00e0 simile. Per tale motivo gli astronomi ritengono che tali stelle si siano formate tutte dalla medesima nube molecolare gigante."}
{"id": "1610126", "revid": "123230148", "url": "https://it.wikipedia.org/wiki?curid=1610126", "title": "Mart\u00edn Fierro (rivista)", "text": "Mart\u00edn Fierro \u00e8 stata una rivista letteraria argentina pubblicata fra il 1924 e il 1927.\nFondata da Evar M\u00e9ndez che fu il suo primo direttore, vi collaborarono Oliviero Girondo, Ernesto Palacio e Jos\u00e9 B. Cairola. Sulle pagine della rivista pubblic\u00f2 spesso lo scrittore Jorge Luis Borges, tra gli altri, diedero il loro contributo Pedro Figari, Ra\u00fal Gonz\u00e1lez Tu\u00f1on, Leopoldo Marechal e Leopoldo Lugones. \n\"Mart\u00edn Fierro\" eredit\u00f2 il suo nome da un'altra effimera pubblicazione fondata da M\u00e9ndez qualche anno prima, nel 1919, dedicata per\u00f2 alla politica. Il titolo \u00e8 un omaggio al poema epico nazionale \"Mart\u00edn Fierro\", scritto da Jos\u00e9 Hern\u00e1ndez. L'indipendenza di opinione della rivista era rispecchiata da una strofa del \"Mart\u00edn Fierro\" pubblicata in copertina:\nAttorno alla rivista si organizza il cosiddett\u00f2 \"gruppo di Florida\", un circolo intellettuale che \u00e8 anche noto come gruppo Mart\u00edn Fierro, anche se membri del gruppo antagonista di Boedo scrivevano anche loro sulla rivista.\nMart\u00edn Fierro fu una vetrina per il lavoro di Ram\u00f3n G\u00f3mez de la Serna e per l'avanguardia artistica di Emilio Pettoruti e di Arthur Honegger, attaccando il celebre scrittore Leopoldo Lugones come un'icona del passato e scontrandosi con la \"Gaceta Literaria\", una rivista spagnola che avrebbe voluto che Madrid diventasse il punto di riferimento intellettuale per l'intera letteratura ispanoamericana.\nUna delle particolarit\u00e0 del \"Mart\u00edn Fierro\" era il suo \"Cimitero\", popolato di versi satirici contro se stessi e gli altri, oltre che proprio contro Lugones. \nSembra che M\u00e9ndez decidesse di chiudere la rivista nel 1927 per evitare di porla al servizio della campagna elettorale di Hip\u00f3lito Yrigoyen, come esigevano alcuni dei collaboratori."}
{"id": "1610131", "revid": "1005847", "url": "https://it.wikipedia.org/wiki?curid=1610131", "title": "Vincenzo Arangio-Ruiz", "text": "Biografia.\nNacque a Napoli nel 1884 da Gaetano, professore di diritto costituzionale. Si laure\u00f2 nel 1904 e nel 1907 ottenne il primo incarico universitario presso l'Universit\u00e0 degli Studi di Camerino, per passare poi all'Universit\u00e0 degli studi di Perugia, cui seguirono Cagliari, Messina e Modena. Nel 1925 fu tra i firmatari del Manifesto degli intellettuali antifascisti di Benedetto Croce.\nOrdinario di diritto romano presso la facolt\u00e0 di Giurisprudenza dell'universit\u00e0 Federico II di Napoli, fu preside della facolt\u00e0 dal 1943 al 1945. Successivamente, insegn\u00f2 all'universit\u00e0 La Sapienza di Roma. Fra i suoi allievi, Mario Talamanca e Feliciano Serrao. \nAntifascista, liberale, ricopr\u00ec inoltre le cariche di Ministro di grazia e giustizia nel Governo Badoglio II (primo governo di unit\u00e0 nazionale) e di Ministro della pubblica istruzione nel III governo Bonomi e nel governo Parri.\nGrazie al suo ritrovamento su un mercatino egiziano di un papiro contenente frammenti delle \"Institutiones\" di Gaio fu colmata una delle parti andate perse durante il recupero della stessa opera da un codice palinsesto ritrovato nel 1817 in una biblioteca a Verona. Si trattava della parte relativa alla compropriet\u00e0 (\"Consortium ercto non cito\").\nI suoi scritti pi\u00f9 importanti di diritto romano (tuttora studiati nelle universit\u00e0 italiane) sono:\nFu presidente dell'Unione Nazionale per la Lotta contro l'Analfabetismo e presidente generale del Corpo Nazionale Giovani Esploratori Italiani (CNGEI) dal 1954 al 1962.\nIl 16 aprile 1956 divenne socio dell'Accademia delle scienze di Torino.\nMor\u00ec nel 1964, all'et\u00e0 di 79 anni, per una malattia polmonare."}
{"id": "1610134", "revid": "1272592", "url": "https://it.wikipedia.org/wiki?curid=1610134", "title": "Denim (colore)", "text": "Denim \u00e8 il colore mostrato a destra.\n\u00c8 una gradazione di blu che \u00e8 utilizzata per i jeans. Negli anni sessanta questo colore era un simbolo della cultura giovanile (che aveva adottato quello che, in precedenza, era un indumento da lavoro).\nDenim chiaro.\nDenim chiaro \u00e8 una tonalit\u00e0 di blu pi\u00f9 chiara del denim."}
{"id": "1610144", "revid": "729019", "url": "https://it.wikipedia.org/wiki?curid=1610144", "title": "Linea 1 (metropolitana di Citt\u00e0 del Messico)", "text": "La linea 1 \u00e8 una linea della metropolitana di Citt\u00e0 del Messico. Fu la prima linea ad essere costruita, il colore che la identifica \u00e8 il rosa e percorre la citt\u00e0 da ovest ad est, attraversando la zona centrale, dalla stazione Observatorio alla stazione Pantitl\u00e1n. La lunghezza del tragitto passeggeri \u00e8 di 16,654\u00a0km e conta 20 stazioni.\nLe date inaugurali dei singoli tratti sono: il 4 settembre 1969 da Chapultepec a Zaragoza, l'11 aprile 1970 da Chapultepec a Juanacatl\u00e1n, il 20 novembre 1970 da Juanacatl\u00e1n a Tacubaya, il 10 giugno 1971 da Tacubaya a Observatorio e il 22 agosto 1984 da Zaragoza a Pantitl\u00e1n.\n\u00c8 interamente sotterranea ad esclusione del terminal Observatorio e la direzione predominante \u00e8 da est a ovest passando per il centro della citt\u00e0.\nLa linea 1 si incrocia: con la Linea 7 e la Linea 9 nella stazione di Tacubaya, con la Linea 3 nella stazione di Balderas, con la Linea 8 nella stazione di Salto del Agua, con la Linea 2 nella stazione Pino Su\u00e1rez, con la Linea 4 nella stazione di Candelaria, con la Linea B nella stazione di San L\u00e1zaro e con le linee 5, 9 e A nella stazione Pantitl\u00e1n.\nLa linea sorge sotto i seguenti viali: Camino a Bel\u00e9n, Arq. C. Lazo, Av. Jalisco, Gral. Pedro Antonio de los Santos, Avenida Chapultepec, Arcos de Bel\u00e9n, Jos\u00e9 Mar\u00eda Izazaga, San Pablo, Carretones, Esteban Mart\u00edn, Juan Pablo, Gral. Emiliano Zapata, Av. Ing. Eduardo Molina, Calz. Ignacio Zaragoza e R\u00edo Churubusco.\nI convogli che prestano servizio lungo la linea uno sono treni MP-68 costruiti in Francia nel 1968 da Alstom e riabilitati con cabine NE-92, treni NE-92 fabbricati in Spagna da CAF nel 1992 e treni NM-83 fabbricati in Messico tra il 1983 e il 1991 dalla societ\u00e0 Concarril.\nLa costruzione della linea \u00e8 costata 2 miliardi e 530 milioni di pesos messicani (circa 160.430.000 euro)."}
{"id": "1610146", "revid": "712828", "url": "https://it.wikipedia.org/wiki?curid=1610146", "title": "Alabasta", "text": ""}
{"id": "1610149", "revid": "121837", "url": "https://it.wikipedia.org/wiki?curid=1610149", "title": "Movimenti della terra", "text": ""}
{"id": "1610152", "revid": "1452073", "url": "https://it.wikipedia.org/wiki?curid=1610152", "title": "Giulia passione Baby Sitter", "text": ""}
{"id": "1610157", "revid": "919135", "url": "https://it.wikipedia.org/wiki?curid=1610157", "title": "Triangolo di Bell", "text": "In matematica, il triangolo di Bell \u00e8 un triangolo numerico, in cui i numeri sono disposti su righe successive, che permette di calcolare ricorsivamente i numeri di Bell che indicano il numero di partizioni di un insieme con formula_1 elementi. \u00c8 chiamato anche triangolo di Peirce o matrice di Aitken.\nCostruzione del triangolo di Bell.\nNel triangolo di Bell, la riga formula_1 \u00e8 composta da formula_1 numeri, con formula_4.\nIl triangolo di Bell si ottiene iniziando la prima riga con il numero uno:\n 1\nLa seconda riga inizia con l'ultimo numero della riga precedente e aggiungendo come secondo numero la somma tra il numero che precede e quello posizionato sopra al numero precedente.\nQuindi:\n 1\n 1 2 (cio\u00e8 1+1)\nLa terza riga inizia con l'ultimo numero della seconda:\n 1\n 1 2\n 2\nIl secondo numero \u00e8 ottenuto sommando il numero precedente con il numero che sta sopra al primo numero:\n 1\n 1 2\n 2 3 (cio\u00e8 2+1)\ne il terzo \u00e8:\n 1\n 1 2\n 2 3 5 (cio\u00e8 3+2)\ne cos\u00ec via:\n 1 \n 1 2\n 2 3 5\n 5 7 10 15\n 15 20 27 37 52\n 52 67 87 114 151 203\n 203 255 322 409 523 674 877\nLa successione degli ultimi numeri di ogni riga costituisce l'insieme dei numeri di Bell.\nPer giustificare formalmente l\u2019attendibilit\u00e0 del triangolo di Bell si pu\u00f2 usare il principio di induzione.\nUn accenno di dimostrazione risiede comunque nel fatto che, per avere ad esempio 877 (il 7\u00b0 numero di Bell), si devono sommare 203 e 674; per trovare questi due addendi si sommano 1 volta il 52, 2 volte il 151, 1 volta il 523; a ritroso, 1 volta il 15, 3 volte il 37, 3 volte il 114, 1 volta il 409.\nIn generale per trovare l'formula_1-esimo numero di Bell si addizionano i numeri di una colonna del triangolo di Bell (costruito fino alla riga formula_1), ognuno moltiplicato per un opportuno coefficiente. Questi coefficienti sono i numeri del triangolo di Tartaglia.\nSi noti che ogni numero del triangolo di Tartaglia \u00e8 un coefficiente binomiale formula_7, il che mostra come il triangolo di Bell non sia altro che lo sviluppo operativo della relazione di ricorrenza:"}
{"id": "1610162", "revid": "767487", "url": "https://it.wikipedia.org/wiki?curid=1610162", "title": "Killradio", "text": "I Killradio sono un gruppo musicale pop punk statunitense, formatasi a Northridge (California), nel 2001. Nella loro musica mescolano anche elementi heavy metal, ska, funk e hip-hop. Al momento hanno all'attivo un album.\nCuriosit\u00e0.\nNella colonna sonora del videogioco \"\" \u00e8 presente la canzone \"Scavenger\"."}
{"id": "1610164", "revid": "56620", "url": "https://it.wikipedia.org/wiki?curid=1610164", "title": "Nicolas Jean de Dieu Soult", "text": ""}
{"id": "1610171", "revid": "116118535", "url": "https://it.wikipedia.org/wiki?curid=1610171", "title": "Capitano Flint", "text": "Il capitano J. Flint (chiamato anche \"Josuah\" o \"capitan Flint\") \u00e8 un personaggio del romanzo \"L'isola del tesoro\", dello scrittore scozzese Robert Louis Stevenson.\nSi tratta di uno spietato pirata che nasconde il proprio favoloso tesoro, frutto di innumerevoli arrembaggi e scorrerie, su un'isola sperduta, presumibilmente nei Caraibi. Sbarcato su di essa con altri sei fuorilegge della sua ciurma, torna alla nave \"Tricheco\" (\"Walrus\"), ormeggiata nei paraggi, solo. Il ritrovamento della mappa, unico indizio lasciato dal filibustiere circa il nascondiglio del leggendario tesoro, costituisce il nucleo narrativo del libro.\nDescrizione.\nVissuto nella prima met\u00e0 del Settecento, il capitano Flint mor\u00ec a Savannah nel 1754: lo afferma Billy Bones, nostromo del suo equipaggio, alloggiato nella locanda all\"'Ammiraglio Benbow\".\nNel romanzo non compare come personaggio attivo: la sua personalit\u00e0 e la sua vita sono tratteggiate dalle parole dei suoi ex compari di bordo, in particolare Long John Silver, che possiede tra l'altro un pappagallo, di specie non espressamente dichiarata nel testo, il cui nome riecheggia quello del crudele Flint. Espressioni quali \"\"Pezzi da otto\" o \"Per le corna di Belzeb\u00f9\"\", intercalate nel corso della narrazione come pronunciate dalla bestiola, rimangono vive nella memoria del lettore e riassumono in maniera eloquente lo spirito dell'opera: non a caso essa si chiude proprio con la reminiscenza, da parte del protagonista, del volatile e delle sue caratteristiche strida:\nErano settantacinque i membri del suo equipaggio, tra cui: Billy Bones (nostromo, possessore della mappa), Cane Nero, Pew, Long John Silver (quartiermastro, l'unica persona al mondo che Flint avesse mai temuto), Israel Hands, Benjamin Gunn.\nTrasposizione televisiva.\nAmbientata circa vent'anni prima degli eventi narrati ne \"L'isola del tesoro\", la serie televisiva \"Black Sails\" del 2014 segue le avventure del capitano Flint e della sua ciurma di pirati. Il suo nome si rivela essere semplicemente quello di \"James\" nell'episodio \"VI.\". Gli episodi \"IX.\" e \"XIII.\" rivelano inoltre che si tratta di un ex tenente di vascello della Royal Navy caduto in disgrazia, di nome James McGraw, respinto dal servizio e in esilio dall'Inghilterra per avere intrecciato una relazione amorosa con Lady Miranda e Lord Thomas Hamilton, il figlio di Lord Alfred Hamilton, signore titolare delle Isole Bahama. Ha adottato il nome di \"Flint\" da un uomo misterioso imbarcatosi sulla nave del nonno mentre era all'ancora e successivamente scomparso. \u00c8 interpretato da Toby Stephens."}
{"id": "1610176", "revid": "1564499", "url": "https://it.wikipedia.org/wiki?curid=1610176", "title": "Contea di Aversa", "text": "La contea di Aversa costitu\u00ec una dominazione feudale dell'Italia meridionale.\n\u00c8 stata considerata per secoli la prima contea normanna nella penisola italiana, bench\u00e9 ricerche pi\u00f9 recenti suggeriscano che tale primato spetti invece alla contea di Ariano, ufficialmente riconosciuta dall'imperatore Enrico II fin dal 1022.\nStoria.\nAversa fu fondata ufficialmente nel 1029 da Rainulfo Drengot, che ne divenne primo conte, su investitura prima di Sergio IV, duca di Napoli e poi dell'imperatore Corrado II. Dodici furono i conti normanni che ressero le sorti della citt\u00e0 di Aversa, che da piccolo borgo, grazie alla politica di asilo iniziata da Rainulfo, divenne una piccola capitale, da dove partirono le conquiste normanne dell'Italia Meridionale. Il pi\u00f9 importante dei conti fu senza dubbio Riccardo Drengot, l'unico che seppe tener testa a Roberto il Guiscardo.\nE fu proprio il conte aversano a condurre, nella battaglia contro le truppe pontificie a Civitella del Fortore i normanni alla vittoria, imprigionando lo stesso papa Leone IX. L'astuto Riccardo I per\u00f2 non tratt\u00f2 il pontefice da prigioniero, ma lo scort\u00f2 a Roma con tutti gli onori. Questo gesto gli valse la conciliazione con la Chiesa, la cancellazione della scomunica, e l'investitura di Aversa a Diocesi.\nNel 1058 Riccardo conquist\u00f2 il Principato di Capua e quindi, da quel momento il titolo di Conte d'Aversa fu ricompreso tra quelli spettanti ai Principi di Capua."}
{"id": "1610178", "revid": "547034", "url": "https://it.wikipedia.org/wiki?curid=1610178", "title": "Springer spaniel inglese", "text": "Lo Springer Spaniel Inglese \u00e8 una razza canina di antica origine inglese. \u00c8 un cane da cerca e da riporto, molto abile anche nell'acqua. Il nome \"\"springer\" deriva dall'inglese \"spring\", che significa molla, ed \u00e8 stato adottato in virt\u00f9 della prerogativa del suo lavoro, che \u00e8 quello di far \"saltare\" la selvaggina (forzarla a palesarsi, e senza fermarla). Tutti gli Spaniel, sotto questo aspetto, sono \"springer\", ma questa definizione venne usata per definire il ceppo che \u00e8 il capostipite di questa famiglia.\nStoria.\nLa storia moderna dello Springer pu\u00f2 esser tracciata fino al 1812, anno di nascita e registrazione di Mop I, presso la famiglia nobile dei Boughey, Aqualate, Shropshire. Ufficializzata solo nel relativamente recente 1902 dal Kennel Club Inglese, con il nome di \"English Springers other than Clumber, Sussex and Field\".\nAspetto.\nL'aspetto generale \u00e8 quello di un cane compatto, forte ed armonico. Tra gli spaniel di terra \u00e8 quello con la maggiore altezza sulle gambe, e si attesta attorno ai 51\u00a0cm di altezza ed oltre i 20\u00a0kg di peso. \u00c8 un cane molto attivo, pertanto l'espressione \u00e8 vivace ed attenta, al contempo mai priva di quella dolcezza che testimonia il suo grande equilibrio: lo si pu\u00f2 ammirare col corpo vibrante e fremente mentre segue con avidit\u00e0 la selvaggina, o tranquillo e mai invadente nel salotto di casa.\nLa testa presenta un cranio abbastanza largo, leggermente arrotondato, che si allarga verso la parte anteriore del muso, formando un sopracciglio o uno stop, divisi da una scanalatura tra gli occhi. Questi hanno un'espressione dolce; sono a mandorla di colore nocciola scuro. Le orecchie sono pendenti, inserite all'altezza della linea dell'occhio, e piuttosto attaccate al cranio.\nLa muscolatura \u00e8 ben sviluppata e tonica, tale da assicurare al cane forza, resistenza ed agilit\u00e0. Gli arti sono forti, ben uniti e muscolosi. L'andatura \u00e8 assolutamente peculiare di questa razza. Le zampe anteriori scivolano in modo rettilineo dalla spalla, i piedi sono proiettati in avanti in modo del tutto naturale. I garretti spingono bene sotto il corpo, seguendo la linea delle zampe anteriori. Al passo molti springer ambiano: il che non \u00e8 difetto, ma tipico della razza. Durante il movimento la coda con scodinzolio vivace \u00e8 portata bassa e mai sopra la linea della schiena.\nIl loro manto pu\u00f2 essere di tutti i colori previsti per gli spaniel, ma non unicolore. Sono preferiti il bianco e marrone (fegato) oppure il bianco e nero, o questi con le focature. Il pelo \u00e8 liscio od ondulato, con graziose frange ad orecchie ed arti, molto folto e quindi parzialmente idrorepellente, comunque idoneo per proteggere dalla vegetazione, dalle intemperie e dal freddo (temendo per\u00f2 il caldo).\nSotto questa dizione, e quindi dotati del pedigree di questa razza, \u00e8 registrata tutta quella variegata schiatta degli ufficiosamente cosiddetti \"field-bred ESS\" (da noi conosciuti quali \"springer da lavoro\"): soggetti e/o linee di sangue esclusivamente selezionate in base alle loro qualit\u00e0 operative, ma il cui disomogeneo aspetto morfologico poco o punto si adatta allo standard di questa stessa razza. In generale si tratta di soggetti pi\u00f9 piccoli, pi\u00f9 lunghi, con poco pelo, con orecchie pi\u00f9 corte ed attaccate alte, musi pi\u00f9 appuntiti, dall'espressione poco dolce, ma di maggior vivacit\u00e0 (e selezionati in particolare per ben figurare sulle gare, grazie alla loro azione ed andatura spettacolari).\nEsiste infine una tipologia statunitense \"da show\", di taglia leggermente pi\u00f9 ridotta, orecchie pi\u00f9 lunghe ed attaccate pi\u00f9 in basso, compatta nel tronco e dal mantello \"sellato\"\", con ben maggior profusione di frange, linea dorsale rampante, posteriore fuori di s\u00e9 e spalla pi\u00f9 dritta, la quale ha uno standard proprio riconosciuto dall'AKC ma, al pari della precedente, non ufficialmente riconosciuta dall'FCI, per la quale l'unico riferimento alla razza rimane appunto lo standard FCI nr. 125.\nCarattere.\nConosciuto, come il \"confratello\" minore Cocker spaniel, per la sua buona disposizione, ha un carattere molto allegro, e fraternizza facilmente con gli estranei. Sua prerogativa \u00e8 quella di non conoscere la mordacit\u00e0. Ha una buona predisposizione ad essere addestrato, ed \u00e8 conosciuto per la sua versatilit\u00e0 di impiego, trovando peraltro nei recessi coperti, folti, intricati e/o allagati, zone che esaltano la sua passione, la massima peculiarit\u00e0 di impiego."}
{"id": "1610183", "revid": "767487", "url": "https://it.wikipedia.org/wiki?curid=1610183", "title": "Roberto de' Bardi", "text": "\"Questo uomo senza abito di religione, come religioso menando vita purgatissima, fu combattitore di tutti i vizi e di santa vita specchio ed esempio, e nessuna cosa gli manc\u00f2 la quale a giusto e buono uomo s' appartenga\".\nFiglio di Barduccio De' Bardi, notaio, studi\u00f2 filosofia morale a Firenze e successivamente si specializz\u00f2 in teologia alla Sorbona di Parigi. Dopo gli studi, nel 1318, si spost\u00f2 come canonico a Glasgow e nel 1323 a Verdun. Ritorn\u00f2 infine a Parigi per lavorare come lettore di teologia alla Sorbona di cui, dal 1332 al 1349, ne divenne rettore, o come si diceva allora, cancelliere.\nProprio nella veste di \"cancelliere\" della Sorbona, ospit\u00f2 Petrarca a Parigi e lo fece partecipare ai lavori universitari permettendogli di essere conosciuto come poeta e intellettuale anche in Francia. Per questo, nel 1340, pot\u00e9 invitarlo di nuovo a Parigi per conferirgli il titolo di poeta laureato. Onore che, tuttavia, Petrarca declin\u00f2 preferendo laurearsi poeta a Roma visto che contemporaneamente aveva ricevuto un'offerta identica dal Senato capitolino.\nDa molti suoi concittadini, anche a posteriori, venne considerato il massimo teologo dei suoi tempi, e forse non a torto se, per il suo prestigio accademico e la sua autorevolezza teologica, nel 1333 fu incaricato dal re di Francia, Filippo di Valois, di impugnare alcune tesi di Giovanni XXII. Come lui stesso racconta a Petrarca: \"Ho esaminata la quistione promossa da Giovanni XXII sulla beatifica visione, a ci\u00f2 confortato da Filippo re di Francia, il quale paventando che gli Italiani ed i Tedeschi, raunato un generale concilio e colto il pontefice in eresia, nol depongano ed eletto uno straniero non ritornino la corte papale in Italia, vuol che condannata sia l'opinione di Giovanni e che egli stesso si ricreda\".\nMa, controversie teologiche a parte, nel corso della carriera accademica si occup\u00f2 soprattutto di studiare e diffondere l'opera di Sant' Agostino come dimostrano anche alcuni suoi sermoni conservati nel codice \"MS Riccardiano XXV\"."}
{"id": "1610186", "revid": "124327608", "url": "https://it.wikipedia.org/wiki?curid=1610186", "title": "Ol Doinyo Lengai", "text": "L'Ol Doinyo Lengai \u00e8 uno stratovulcano che si trova nei pressi della Rift Valley, nel territorio della Tanzania settentrionale. Il suo nome significa \"Montagna di Dio\" nella lingua della popolazione Masai che vive in quest'area.\nDescrizione.\nLa sua particolarit\u00e0 risiede nel fatto che emette lava \"natro-carbonatica\", ricca di carbonato di sodio, a bassissima viscosit\u00e0 e temperatura, dato che viene eruttata fra i 500 e i 590 \u00b0C. Quando viene eruttata questa appare come una specie di \"fiume\" molto fluido, di colore scuro, che alcuni hanno paragonato a un flusso di fango; dopo l'emissione, al contatto con l'acqua, la lava natro-carbonatica vira rapidamente verso il colore bianco, facendo s\u00ec che la sommit\u00e0 del vulcano sembri ammantata di neve.\nEruzioni recenti sono avvenute nel 1917, 1926, 1940, 1966-67, 2007-2008.\nEvoluzione.\nL'Ol Doinyo Lengai si trova lungo una delle grandi faglie che delimitano la scarpata occidentale della Rift Valley. Queste faglie, secondo Dawson (Dawson, 1992) si sono formate circa 1,2 milioni di anni fa, quando l'attivit\u00e0 vulcanica era gi\u00e0 presente. Tra tutti i vulcani di quest'area (tra cui c'\u00e8 anche la caldera di Ngorongoro), l'Oldoinyo Lengai \u00e8 il pi\u00f9 recente, con solo 370.000 anni di storia.\nIn particolare, l'edificio attuale si \u00e8 formato dopo una serie di eventi caratterizzati da alternanza continua di attivit\u00e0 di tipo esplosivo e attivit\u00e0 di tipo effusivo.\nNel 1960 Dawson (Dawson, 1962) ha cos\u00ec descritto la sequenza evolutiva del vulcano:\nEruzioni storiche.\nIl 14 agosto 1966, il vulcano ha avuto la prima eruzione registrata storicamente. I geologi J. B. Dawson e G. C. Clark, che visitarono l'area la settimana successiva, videro una colonna di ceneri innalzarsi per oltre mille metri sopra il vulcano. Il 4 settembre 2007, e in altre occasioni sino al febbraio 2008, il vulcano \u00e8 stato interessato da varie eruzioni, che sono culminate il 5 marzo 2008, con un'eruzione di grandi dimensioni. L'attivit\u00e0 del vulcano ha inoltre causato vari terremoti che sono stati avvertiti fino a Nairobi, Kenya.."}
{"id": "1610191", "revid": "110157", "url": "https://it.wikipedia.org/wiki?curid=1610191", "title": "Variabile Algol", "text": "Una variabile Algol (o variabile di tipo Algol) \u00e8 una stella binaria a eclisse. \nDescrizione.\nIl prototipo di questo tipo di stelle variabili \u00e8 Algol (Beta Persei). La variabilit\u00e0 di Algol \u00e8 stata scoperta dall'astronomo italiano Geminiano Montanari nel 1669. Il meccanismo alla base della sua variabilit\u00e0 \u00e8 stato invece spiegato per la prima volta da John Goodricke nel 1782.\nAttualmente sono note diverse migliaia di variabili Algol, l'ultima edizione del General Catalogue of Variable Stars (GCVS) del 2003 ne elenca 3554, circa il 9% di tutte le stelle variabili.\nQuando la componente pi\u00f9 fredda del sistema binario passa davanti alla stella pi\u00f9 calda, parte della luce di quest'ultima viene bloccata, e la luminosit\u00e0 totale del sistema binario vista dalla Terra subisce un calo temporaneo. Questo \u00e8 il cosiddetto \"minimo primario\". La luminosit\u00e0 totale pu\u00f2 decrescere, in modo minore, anche quando la componente pi\u00f9 calda passa davanti a quella pi\u00f9 fredda; questo \u00e8 il \"minimo secondario\".\nIl periodo di tempo che intercorre tra due minimi primari \u00e8 molto regolare, dipende dal moto di rivoluzione del sistema, il tempo cio\u00e8 che impiegano le due componenti ad orbitare una intorno all'altra. \nNella maggior parte dei sistemi binari le componenti sono abbastanza vicine, perci\u00f2 il loro periodo \u00e8 breve, di solito nell'ordine di pochi giorni. Il periodo pi\u00f9 corto conosciuto \u00e8 di circa 0,117 giorni (2,8 ore) e appartiene alla stella HW Virginis. Il pi\u00f9 lungo \u00e8 di circa 9892 giorni (27 anni) ed \u00e8 della stella Epsilon Aurigae.\nLe stelle componenti di un sistema binario tipo Algol hanno forma sferica o, al massimo, leggermente ellissoidale. Questa caratteristica le differenzia delle variabili Beta Lyrae e dalle Variabili W Ursae Majoris, in cui le due componenti sono cos\u00ec vicine da essere fortemente deformate dagli effetti gravitazionali.\nGeneralmente l'ampiezza della variazione di luminosit\u00e0 \u00e8 nell'ordine di 1 magnitudine. La variazione pi\u00f9 ampia conosciuta \u00e8 di 3,4 magnitudini (V342 Aquilae). Le componenti dei sistemi tipo Algol possono avere un qualunque tipo spettrale, sebbene nella maggior parte dei casi esse sono di tipo B, A, F o G.\nNella tabella sottostante sono elencate alcune delle variabili Algol pi\u00f9 luminose."}
{"id": "1610194", "revid": "123906971", "url": "https://it.wikipedia.org/wiki?curid=1610194", "title": "Ferrovia Verona-Venezia (alta velocit\u00e0)", "text": "La ferrovia ad alta velocit\u00e0 Verona\u2013Venezia \u00e8 una linea ferroviaria italiana, parzialmente costruita, che, al momento del suo completamento, collegher\u00e0 tra loro le due citt\u00e0 venete di Verona e Venezia, quindi sar\u00e0 unita alla linea AV/AC per Milano, e che sar\u00e0 dotata per la maggior parte del suo percorso degli standard ferroviari dell'Alta Velocit\u00e0 (AV) e dell'Alta capacit\u00e0 (AC).\nAttualmente () \u00e8 stato costruito e aperto all'esercizio il tratto fra la stazione di Padova e quella di Venezia Mestre. \u00c8 gestito da Rete Ferroviaria Italiana (RFI) che lo ha denominato formalmente \"Linea AV/AC\" per distinguerlo dal doppio binario della linea lenta, ribattezzato \"Linea Storica\".\nLa linea \u00e8 sia parte dell'\"Asse ferroviario 6\" della Rete ferroviaria convenzionale trans-europea TEN-T che del Corridoio paneuropeo V.\nStoria.\nIl tratto tra Padova e Venezia, lungo 29 chilometri, \u00e8 stato inaugurato il 1\u00ba marzo 2007 ed \u00e8 costato 467 milioni di euro (20,3 milioni di euro per chilometro). A differenza di tutto il sistema alta velocit\u00e0 in Italia, \u00e8 l'unica infrastruttura che non \u00e8 stata realizzata attraverso l'affidamento a General Contractor. In origine avrebbe dovuto essere progettata e realizzata da IRICAV Due, secondo la convenzione con TAV del 1991, ma nel 1993 venne risolta specificatamente per il tracciato Padova Venezia. Nel 2002, la realizzazione delle principali opere civili (29% del costo totale dell'opera nonch\u00e9 50% del budget per i soli lavori) \u00e8 affidata ad un ATI composta da Baldassini-Tognozzi-Pontello e Matarrese.\nIl tratto tra Verona e Padova, a cura di IRICAV Due \u00e8 lungo 80 chilometri. Il progetto preliminare \u00e8 stato approvato nel 2006, limitatamente ai tratti Verona - Montebello Vicentino e Grisignano di Zocco - Padova, mentre il tratto tra Montebello e Grisignano \u00e8 stato oggetto di ulteriori studi. Nel 2014 \u00e8 stato redatto uno studio di fattibilit\u00e0 per il tratto compreso tra Montebello Vicentino e Grisignano di Zocco. Questo studio prevedeva che la linea fosse costruita in completo affiancamento alla linea esistente, assieme alla dismissione dell'attuale Stazione di Vicenza, sostituita da una nuova stazione in zona Fiera. La parte riguardante l'attraversamento della citt\u00e0 di Vicenza (compresa la costruzione della nuova stazione) \u00e8 stata completamente rivista, a causa dei grossi problemi realizzativi emersi nella successiva fase progettuale. Pertanto, dopo una serie di comparazioni progettuali, si \u00e8 scelta la soluzione di affiancare la linea AV/AC alla linea esistente per tutto l'attraversamento della citt\u00e0 di Vicenza, ed il mantenimento dell'attuale Stazione di Vicenza, opportunamente riqualificata e potenziata. Nel 2015 \u00e8 stato redatto il progetto definitivo per il tratto compreso tra Verona e Altavilla Vicentina.\nNel 2017 il CIPE ha sbloccato i fondi per il tratto Verona-Vicenza. I lavori del 1\u00ba lotto (tratto tra Verona e bivio Vicenza) sono partiti il 10 agosto 2020 e dovrebbero terminare in circa 6 anni e 8 mesi.\nCaratteristiche.\nLa linea ferroviaria, in esercizio \u00e8 a doppio binario armata da rotaie Vignoles UNI 60 E 1 a scartamento ordinario da 1435 mm saldate elettricamente, con traverse in cemento armato precompresso da 260\u00a0cm distanziate di 60\u00a0cm e attacco elastico Pandrol, elettrificata a corrente continua a 3\u00a0000 volt\nImpianto di segnalamento e esercizio.\nIl sistema \"distanziamento treni\" sfrutta la nuova tecnologia ERTMS/ETCS (European Rail Traffic Management System/European Train Control System), che rappresenta il nuovo standard per garantire l'interoperabilit\u00e0 tra le linee ferroviarie europee. Il sistema \u00e8 costituito da un SottoSistema di Terra (SST) che comunicando con il treno (SottoSistema di Bordo, SSB) tramite una rete GSM dedicata ne gestisce l'autorizzazione al movimento. La linea \u00e8 quindi costituita da diverse sezioni di blocco radio formate dai pi\u00f9 conosciuti circuiti di binario.\nIl sistema d'esercizio adottato \u00e8 il Sistema di Comando e Controllo, tramite il quale la linea sar\u00e0 completamente telecomandata dai posti centrali di Venezia Mestre e Milano Greco Pirelli.\nPercorso.\n\u00c8 qui indicato il percorso tra Verona e Padova, sino all'imbocco del tratto gi\u00e0 costruito, secondo i progetti di RFI."}
{"id": "1610196", "revid": "125674357", "url": "https://it.wikipedia.org/wiki?curid=1610196", "title": "Lunga (musica)", "text": "Nella notazione musicale, la lunga, in latino (simplex) longa, \u00e8 un valore musicale eseguito con la durata quadrupla dell'intero. \u00c8 rappresentata da una testa quadrata vuota con un gambo discendente.\nLa lunga \u00e8 caduta in disuso da tempo: nel Medioevo essa rappresentava la misura di riferimento della battuta, prima che questa venisse a corrispondere con la breve o con la semibreve. Era una delle quattro note del primo sistema mensurale medioevale in uso nel XII e nel XIII secolo, insieme a \"duplex longa\", \"brevis\" e \"semibrevis\". Una \"longa perfecta\" (\"lunga perfetta\") era suddivisa in tre tempi, mentre una \"longa imperfecta\" (\"lunga imperfetta\") in due: i tempi di suddivisione di una lunga erano, appunto, le brevi. Ebbe diffusione soprattutto dall'XI al XVI secolo, rimanendo nell'uso comune della notazione mensurale medioevale. Con le innovazioni della musica rinascimentale e il bisogno di valori musicali sempre pi\u00f9 brevi la lunga perse importanza fino a scomparire.\nIl nome della lunga \u00e8 internazionalmente \"longa\", sebbene alcune lingue europee usino anche la traduzione dello stesso: il francese ha \"longue\" e l'inglese \"long\".\nLa pausa di lunga, raramente impiegata, \u00e8 la corrispondente pausa. \u00c8 rappresentata da un rettangolo pieno che poggia sul lato breve, ed \u00e8 posta tra la seconda e la quarta linea del pentagramma. Un'alternativa grafica \u00e8 di differenziare le pause di longa perfetta o imperfetta: per la prima il rettangolo \u00e8 posto tra la prima e la terza linea, mentre per la seconda tra la prima e la seconda linea."}
{"id": "1610197", "revid": "125674441", "url": "https://it.wikipedia.org/wiki?curid=1610197", "title": "Massima (musica)", "text": "Nella notazione musicale, la massima, in latino maxima, duplex longa, longa dupla o larga, \u00e8 un valore musicale, Eseguita con la durata ottupla dell'intero. Equivale quindi a 2 lunghe, 4 brevi, 8 interi (o semibrevi), 16 minime e 32 semiminime. \u00c8 rappresentata da una testa rettangolare vuota con un gambo.\nLa massima \u00e8 caduta in disuso da tempo: nel Medioevo essa rappresentava la pi\u00f9 lunga durata della nuova notazione mensurale introdotta dall'Ars nova trecentesca. Con quest'ultima si era fatta corrispondere la massima alla gi\u00e0 esistente \"duplex longa\" (\"lunga doppia\"), di cui prese la forma grafica. La \"duplex longa\" era una delle quattro note del primo sistema mensurale medioevale in uso nel XII e nel XIII secolo, insieme a \"simplex longa\", \"brevis\" e \"semibrevis\"; corrispondeva al doppio di una \"longa\". Nelle fonti pi\u00f9 antiche la testa della \"duplex longa\" \u00e8 lunga il doppio di quella della \"longa\", ma prima della met\u00e0 del Duecento manca spesso una chiara differenziazione grafica fra le due. La prima allora si distingueva per una maggiore distanza in partitura fra le note del tenor, dovuta al grande numero di note alle voci superiori. Una \"maxima perfecta\" (\"massima perfetta\") era suddivisa in tre tempi, mentre una \"maxima imperfecta\" (\"massima imperfetta\") in due: i tempi di suddivisione di una massima erano, appunto, le lunghe. In questo modo una massima valeva 2 o 3 lunghe, 4, 6 o 9 brevi e 8, 12, 18 o 27 semibrevi, intese come intero. Comune gi\u00e0 nel XIII e nel XIV secolo, ebbe diffusione soprattutto a partire dal XV secolo e le ultime testimonianze della sua esistenza giungono dagli inizi del XVI secolo. Occasionalmente fu usata fino al termine del Cinquecento e nel corso del Seicento: in quel periodo era ormai sorta la musica rinascimentale del contrappunto fiammingo che prevedeva l'uso di valori musicali sempre pi\u00f9 brevi. Se nei secoli antecedenti, infatti, il valore di riferimento per la battuta era la lunga, gradualmente si spost\u00f2 alla breve e alla semibreve, come da tradizione classica, per poi identificare le stanghette di misura. Infatti, il \"modus maximarum\" o \"maximodus\" (\"modo delle massime\"), che non ebbe importanza pratica al di fuori del Duecento, fissava la massima come unit\u00e0 ipermetrica, ovvero gruppo di battute, di riferimento. In tale sistema mensurale, il \"modus perfectus\" (\"modo perfetto\") dava tre lunghe (dette \"tempus\" e corrispondenti alla battuta) e il \"modus imperfectus\" (\"modo imperfetto\") due; cos\u00ec come la \"prolatio perfecta\" (\"prolazione perfetta\") dava tre brevi per lunga e la \"prolatio imperfecta\" (\"prolazione imperfetta\") due. Tale complessa divisione non \u00e8 correttamente applicabile nel caso della massima, che era pur sempre generata per formazione, ovvero raggruppando due o tre lunghe. Prima degli anni 1430 la testa della massima era piena, ma con la notazione mensurale bianca della met\u00e0 del XV secolo essa si svuot\u00f2.\nIl nome della massima \u00e8 internazionalmente \"maxima\", sebbene alcune lingue europee usino anche la traduzione di uno dei due termini latini che la identificavano nel Medioevo, \"maxima\" o \"larga\": il portoghese e lo spagnolo hanno \"m\u00e1xima\", il catalano \"m\u00e0xima\", l'inglese \"large\".\nLa pausa di massima, raramente impiegata, \u00e8 la corrispondente pausa. \u00c8 rappresentata da un quadrato pieno, ed \u00e8 posta tra la seconda e la quarta linea del pentagramma. Un'alternativa grafica \u00e8 di indicarla con un rettangolo pieno che poggia sul lato breve, e di porla a coprire i quattro spazi del pentagramma."}
{"id": "1610198", "revid": "1564499", "url": "https://it.wikipedia.org/wiki?curid=1610198", "title": "Ferrovia Milano-Verona (alta velocit\u00e0)", "text": "La ferrovia ad alta velocit\u00e0 Milano-Verona \u00e8 una linea ferroviaria italiana, parzialmente costruita, che, al momento del suo completamento, collegher\u00e0 la citt\u00e0 lombarda di Milano a quella veneta di Verona e che sar\u00e0 dotata per la maggior parte del suo percorso degli standard ferroviari dell'Alta Velocit\u00e0 (AV) e dell'Alta Capacit\u00e0 (AC).\nNel dicembre 2016, con l'apertura del tratto fra Treviglio e Brescia (58 km) la linea \u00e8 aperta all'esercizio nel tratto fra la stazione di Milano Lambrate e stazione di Brescia, mentre rimane in fase di costruzione il restante tratto fra Brescia e Verona Porta Nuova.\nLa linea \u00e8 sia parte dell'\"Asse ferroviario 6\" della Rete ferroviaria convenzionale trans-europea TEN-T che del Corridoio paneuropeo V.\nStoria.\nIl progetto fra Milano e Treviglio fu approvato nel 1995. Il collegamento tra la stazione di Milano Lambrate e la stazione di Pioltello-Limito \u00e8 stato ultimato nel 2000, mentre la tratta fino a Treviglio \u00e8 stata aperta all'esercizio il 10 giugno 2007. La linea \u00e8 complessivamente lunga poco meno di trenta chilometri ed \u00e8 costata poco meno di 290 milioni di euro. Nel dicembre 2016 si \u00e8 aggiunto il tratto fra Treviglio e Brescia. \nInizialmente non era previsto il passaggio della linea nella citt\u00e0 di Brescia, poich\u00e9 questa sarebbe dovuta essere bypassata a sud attraverso il cosiddetto \"shunt di Brescia\", il quale si sarebbe sviluppato lungo il raccordo autostradale A21. Nel 2015 le Ferrovie dello Stato decisero di rivedere questa posizione, provvedendo a eliminare dal progetto definitivo lo shunt di Brescia e puntando invece a prolungare la gi\u00e0 prevista interconnessione di Brescia est fino alla Stazione di Brescia. Questa nuova proposta progettuale delle Ferrovie \u00e8 stata approvata dal CIPE nella riunione del 10 luglio 2017, il quale ha anche disposto la progettazione del quadruplicamento in affiancamento alla linea storica, dalla Stazione di Brescia fino all'interconnessione di Brescia est.\nIl progetto definitivo del tratto Treviglio-Brescia \u00e8 stato approvato dal CIPE nel novembre del 2007 con un finanziamento nel Documento di programmazione economica finanziaria (DPEF) 2007-2011 di 2,05 miliardi di euro. Il 7 marzo 2011 \u00e8 stata firmata l'intesa tra RFI e Cepav Due per l'avvio dei lavori del primo lotto costruttivo di questa tratta, per un valore di 700 milioni di euro. I lavori sono iniziati nel maggio 2012. Il 10 dicembre 2016 \u00e8 stata inaugurata la tratta Treviglio-Brescia.\nAttualmente sono in corso i lavori per la realizzazione della linea fra Brescia e Verona. Per lo pi\u00f9 la ferrovia si svilupper\u00e0 al fianco dell'autostrada A4; in parte la ferrovia si svilupper\u00e0 in galleria, in particolare nei pressi di Lonato del Garda.\nCaratteristiche.\nArmamento e trazione.\nLa linea ferroviaria in esercizio \u00e8 a doppio binario a scartamento ordinario da 1\u00a0435\u00a0mm, con interasse tra i binari pari a 4,5 m. \u00c8 elettrificata a corrente alternata a 2x25 kV e frequenza da 50 Hz nel tratto Bivio Casirate-PM Brescia Ovest mentre a corrente continua a 3 kV nei restanti tratti e sulle interconnessioni.\nImpianto di segnalamento.\nIl segnalamento ferroviario lungo il tracciato della linea in esercizio \u00e8 quello vigente nella maggior parte delle linee ferroviarie AV, cio\u00e8 ERTMS Livello 2, che garantisce l'interoperabilit\u00e0 tra le linee ferroviarie europee.\nEsercizio.\nLa linea costruita \u00e8 esercita in Dirigente Centrale Operativo (DCO) con sede a Milano Greco Pirelli.\nPercorso.\nDa Milano a Treviglio.\nQuesto tratto \u00e8 battezzato da Rete Ferroviaria Italiana come linea \"Venezia DD\" per distinguerlo dal tracciato storico denominato \"Venezia LL\".\nTra Milano Lambrate e la stazione di Melzo, il tracciato della linea ferroviaria \u00e8 affiancato da quello della linea storica. Pioltello-Limito e \"Melzo Scalo\" sono gli unici impianti che risultano in esercizio per entrambe le linee, dato che le infrastrutture di Segrate, Vignate e Melzo permettono l'utilizzo di queste tre stazioni solo sulla \"Venezia LL\".\nDopo Melzo, in prossimit\u00e0 della fermata di Pozzuolo Martesana, la linea si biforca dal tracciato storico per riaffiancarsi in prossimit\u00e0 del Posto di Movimento \"Bivio Adda\". Parte di questo tracciato, dopo il completamento della linea fino a Brescia, costituisce l\"Interconnessione di Treviglio Ovest\" che serve a permettere l'instradamento sulla linea ad alta velocit\u00e0 dei convogli provenienti dalle stazioni di Treviglio e Treviglio Ovest, o ad esse destinati, e diretti al nodo di Milano. Lungo il binario pari \u00e8 presente il \"salto di montone\": un'opera d'arte che evita l'intersezione a raso fra l'interconnessione e il tracciato dell'Alta Velocit\u00e0.\nDal \"Bivio Adda\" fino a Treviglio, il tracciato della \"Venezia DD\" si riaffianca a quello della linea storica per poi confluire nella stessa all'interno del piazzale binari dell'impianto bergamasco.\nDa Treviglio a Brescia.\nIl tracciato tra Treviglio e Brescia \u00e8 lungo 39,6 chilometri (Alta velocit\u00e0 Treviglio Brescia: avanzamento ottobre 2015), ed \u00e8 stato inaugurato il 10 dicembre 2016, in corrispondenza dell'entrata in vigore dell'orario invernale 2016-2017. Il tracciato, che corrisponde agli standard dell'Alta Velocit\u00e0 e Alta capacit\u00e0, percorre la parte meridionale della provincia di Bergamo per giungere a Brescia lungo un percorso per la maggior parte separato da quello della linea storica.\nIl tracciato si dirama dall'ingresso dell'Interconnessione di Treviglio Ovest per affiancare la A35 fino al comune di Castrezzato. Da questa localit\u00e0 si dirama l\"interconnessione di Brescia Ovest\" con il tracciato storico, la quale si affianca alla linea storica nei pressi di Ospitaletto per giungere poi nella stazione di Brescia.\nDa Brescia a Verona.\nSulla base della decisione del Comitato Interministeriale per la Programmazione Economica del 10 luglio 2017, il tratto Brescia-Verona dovrebbe essere lungo 60 chilometri e il suo costo \u00e8 stato stimato in 2,8 miliardi di euro. I lavori sono partiti nel dicembre 2019 e hanno una durata prevista di 6 anni.\nIl tratto in questione si diramerebbe dalla Stazione di Brescia e passerebbe in affiancamento alla linea storica fino alla Stazione di Rezzato, costituendo cos\u00ec il prolungamento dell\"Interconnessione di Brescia Est\". Dall'interconnessione di Brescia est, la linea si porrebbe in affiancamento all'Autostrada A4 fino al comune di Sona, dove la linea si riporrebbe in affiancamento alla linea storica, per proseguire in affiancamento a questa fino all'Interporto di Verona Quadrante Europa. La connessione con la Stazione di Verona Porta Nuova \u00e8 ricompresa in un altro intervento infrastrutturale, il quale ha come obiettivo la riconfigurazione del Nodo di Verona, intervento che comprende anche le opere di connessione della Stazione di Verona Porta Nuova con la linea AV/AC Verona - Padova."}
{"id": "1610199", "revid": "1654832", "url": "https://it.wikipedia.org/wiki?curid=1610199", "title": "S\u0142awomir Mro\u017cek", "text": "Scrittore abilissimo di \"feuilleton\" satirici, comincia a scrivere per il teatro dal 1958. \u00c8 un tipico rappresentante di quegli intellettuali che assistono al disfacimento culturale. Il suo \u00e8 un teatro palesemente lontano dalla vita quotidiana: \"Qualsiasi cosa si svolga sulla scena ha un inizio e una fine, e soprattutto non ha alcuna conseguenza: l'esatto opposto di quanto accade nella realt\u00e0, dove ogni azione ha effetti che pi\u00f9 si allontanano, meno sono prevedibili, tanto da risultare imponderabili\" (S\u0142awomir Mro\u017cek, \"Teatro e realt\u00e0\", in \"Dialog\", 1989). Spesso visto come un drammaturgo del \"teatro dell'assurdo\" caratteristica che \u00e8 vera solo per la sua primissima produzione. Nel tempo si avviciner\u00e0 sempre pi\u00f9 alla poetica di Witkiewicz e Gombrowicz.\nControversia.\nNel 1953, durante il regime stalinista in Polonia, Mro\u017cek fu uno dei tanti firmatari di una lettera aperta alle autorit\u00e0 polacche che partecipava alla campagna di diffamazione dei sacerdoti cattolici di Cracovia, su tre dei quali pendeva una condanna a morte (ma mai eseguita) da parte del governo comunista dopo essere accusati senza fondamento di tradimento."}
{"id": "1610201", "revid": "104458", "url": "https://it.wikipedia.org/wiki?curid=1610201", "title": "Vanessa-Mae", "text": " Nelle liste della Federazione Internazionale Sci \u00e8 iscritta come Vanessa Vanakorn.\nBiografia.\nVanessa Mae \u00e8 nata a Singapore da padre thailandese, . \u00c8 cresciuta a Londra e ha la cittadinanza britannica.In Cina ha assunto il nome di Chen Mei, Chen \u00e8 il cognome della madre cinese.\nCarriera musicale.\nVanessa Mae cominci\u00f2 a suonare il pianoforte all'et\u00e0 di 3 anni, e il violino a 5. Durante l'infanzia era relativamente famosa nel Regno Unito, facendo anche apparizioni televisive (per esempio in \"Blue Peter\") suonando pi\u00f9 che altro musica classica o di stile conservativo. Secondo il Guinness dei Primati, \u00e8 la pi\u00f9 giovane violinista ad avere inciso i concerti per violino di Beethoven e \u010cajkovskij, una registrazione avvenuta quando lei aveva 13 anni. In questi anni, studiava alla Francis Holland School nel centro storico di Londra.\nVanessa Mae ebbe il suo debutto internazionale allo Schleswig-Holstein Musik Festival in Germania nell'anno 1988, e nello stesso anno fece il suo debutto in concerto suonando con la Philharmonia Orchestra a Londra. Durante l'adolescenza Vanessa Mae si stacc\u00f2 dalle sue influenze classico-tradizionali e divenne nota per il suo stile vistoso e sensuale apparendo nei video musicali in abiti moderni.\nIl suo primo album pop, \"The Violin Player\", fu pubblicato nel 1995, ed \u00e8 ancora considerato uno dei migliori lavori della sua carriera musicale. Nel 1997 partecip\u00f2 alla produzione dell'album \"The Velvet Rope\" di Janet Jackson suonando un assolo di violino nella canzone \"Velvet Rope\". Nel 1998 partecipa nell'album \"In My Life\" di George Martin, eseguendo \"Because\". Suona inoltre il brano \"Reflection\" nella versione per l'Italia, la Grecia e la Polonia della colonna sonora del film \"Mulan\".\nCarriera sportiva.\nDopo aver gi\u00e0 tentato invano di partecipare ai XIX Giochi olimpici invernali di , dal 2013 ha preso parte ad alcune gare FIS e ad altre competizioni minori e si \u00e8 qualificata per la Thailandia ai XXII Giochi olimpici invernali di , seconda thailandese dopo Prawat Nagvajara (in gara nello sci di fondo proprio a Salt Lake City). Ha preso parte allo slalom gigante, classificandosi 67\u00aa, ultima delle atlete giunte al traguardo, a quasi 8 secondi dalla penultima.\nA luglio 2014 un'indagine della Federazione sciistica della Slovenia, su pressione della Federazione Internazionale Sci, ha appurato che i risultati della gare FIS risultati decisivi per la qualificazione olimpica della musicista erano stati manipolati; i responsabili delle scorrettezze (tra i quali il direttore tecnico della Nazionale di sci alpino della Slovenia, Vlado Makuc), sono stati di conseguenza sospesi per quattro anni. A novembre dello stesso anno anche Vanessa Mae \u00e8 stata squalificata per quattro anni dalla Federazione Internazionale. La squalifica \u00e8 stata poi revocata dal Tribunale Arbitrale dello Sport di Losanna, cui l'atleta si era rivolta in appello, nel giugno del 2015, ma \u00e8 stato confermato l'annullamento del risultato ottenuto in sede olimpica.\nCarriera cinematografica e televisiva.\nOltre ad aver partecipato a numerosi talent, reality e spettacoli televisivi, Vanessa Mae ha recitato anche nella serie televisiva \"Risas y estrellas\", prendendo parte a un episodio del 1997. Ha preso parte al cortometraggio \"The Violin Fantasy\" di John Davies nel 1998 e ancora nel 2000 \u00e8 apparsa in due episodi della serie televisiva \"Il principe delle favole\" (\"Arabian Nights\")."}
{"id": "1610207", "revid": "76069", "url": "https://it.wikipedia.org/wiki?curid=1610207", "title": "Steady-cam", "text": ""}
{"id": "1610208", "revid": "767487", "url": "https://it.wikipedia.org/wiki?curid=1610208", "title": "National Lampoon's Vacation", "text": "National Lampoon's Vacation \u00e8 un film del 1983 diretto da Harold Ramis.\nIn questo primo film delle avventure della famiglia Griswold (seguiranno quattro sequel e uno spin-off), la famiglia deve raggiungere il parco divertimenti di \"Walley World\" in California. Pap\u00e0 Clark (Chevy Chase), mamma Ellen (Beverly D'Angelo) e i loro due figli partono da Chicago a bordo della loro giardinetta, una \"Family Truckster\".\nTrama.\nLa famiglia Griswold (Clark, Ellen ed i figli Rusty e Audrey), parte per le vacanze di due settimane che intende trascorrere nel celebre parco dei divertimenti di Walley World. Il viaggio \u00e8 un susseguirsi di avvenimenti tragicomici, a partire dalla macchina nuova che, pur non essendo quella richiesta dal capofamiglia, Clark \u00e8 stato \"costretto\" a comprare. Cos\u00ec la famiglia Griswold, dopo un allucinante viaggio di oltre duemila miglia durante il quale - tra l'altro - \u00e8 morta la vecchia zia Edna, aggregatasi alla comitiva dopo una visita ai \"parenti poveri\" di Ellen, giunge finalmente a Walley World. Ma il parco \u00e8 chiuso per restauro. Clark allora tra lo sconvolto e l'allucinato, compra una pistola e costringe i guardiani del parco a rimettere tutto in moto per il divertimento della sua famiglia; quando arriva il proprietario del luna-park con la polizia, Clark d\u00e0 fondo a tutte le sue capacit\u00e0 oratorie e adulatorie per sfuggire all'arresto.\nSequel.\nIl film ha avuto quattro sequel:\nHa avuto inoltre uno spin-off, cio\u00e8 National Lampoon's - Vacanze di Natale (\"Christmas Vacation 2: Cousin Eddie's Island Adventure\") del 2003, diretto da Nick Mark.\nInfluenza culturale.\nLa gag in cui il cane della zia viene lasciato legato al paraurti della station wagon anche quando questa riparte dopo la sosta all'autogrill \u00e8 stata omaggiata dal trio comico Aldo, Giovanni e Giacomo nel loro film d'esordio \"Tre uomini e una gamba\"."}
{"id": "1610210", "revid": "237256", "url": "https://it.wikipedia.org/wiki?curid=1610210", "title": "Gennady Rozhdestvensky", "text": ""}
{"id": "1610211", "revid": "124639470", "url": "https://it.wikipedia.org/wiki?curid=1610211", "title": "Shrekkati per le feste", "text": "Shrekkati per le feste (\"Shrek the Halls\") \u00e8 un cortometraggio del 2007. \u00c8 uno spin-off della saga di Shrek ed \u00e8 il primo speciale prodotto dalla DreamWorks Animation. \nTrama.\nLo speciale \u00e8 ambientato poco dopo gli eventi di \"Shrek Terzo\" (e prima degli eventi di \"Shrek e vissero felici e contenti\"), quando i piccoli orchetti di Shrek e Fiona sono ancora neonati.\nShrek vive tranquillamente nella palude con la sua famiglia quando arriva il periodo natalizio. Sotto l'impulso di Ciuchino, Shrek promette riluttante alla principessa Fiona una speciale sorpresa di Natale. Shrek va in libreria a Molto Molto Lontano per cercare un regalo per Fiona, ma dal momento che non sa cosa sia il Natale, la negoziante consegna a Shrek una copia del libro \"Il Natale per gli scemi del villaggio\", una guida passo passo alla celebrazione della festa, prima di chiudere il negozio. Shrek continua a seguire il consiglio del libro decorando la casa e procurandosi un albero in modo da poter trascorrere una tranquilla vigilia di Natale con la sua famiglia, ma Ciuchino porta tutta la \"famiglia\" nella palude, rovinando i piani di Shrek.\nCome Shrek prova a raccontare la sua versione de \"La notte prima di Natale\"; Zenzy, Ciuchino e il Gatto con gli stivali interrompono e ognuno racconta la propria versione di una storia natalizia. Ciuchino racconta dei galleggianti che arrivano nella palude. Alla fine, Ciuchino racconta di leccare un'enorme figura di Babbo Natale fatta di waffle, ma in realt\u00e0 accidentalmente inizia a leccare la gamba di Shrek. Il Gatto racconta la sua versione della storia di Babbo Natale, ma finisce per giocare con la punta del suo cappello da Babbo Natale, mentre in realt\u00e0 sta giocando con una delle palle dell'albero di Natale.\nTuttavia, la storia di Zenzy non \u00e8 felice, ma terrificante, mentre racconta di come la sua ragazza Suzy sia stata mangiata da Babbo Natale. La quale Ciuchino trova incredibile, con Zenzy gli grida: \"Tu non c'eri!\". Ciuchino trova il libro di Shrek, e la lotta dell'orco che segue per recuperarlo distrugge tutte le decorazioni, i mobili e l'albero. Shrek poi perde la calma e finisce per cacciare tutti i suoi amici da casa sua, e Ciuchino lo chiama deluso \"Ebenezer Shrek\".\nCon lo spirito natalizio rovinato, Fiona e Shrek discutono, dopo di che la principessa prende i tre orchetti e lascia la palude per andare a scusarsi con i loro amici. Shrek si sente scoraggiato perch\u00e9 la vigilia di Natale non \u00e8 andata come sperava, e guarda una delle cartoline di Natale di Ciuchino che dice: \"Ciuchino e la sua famiglia\". Fiona raggiunge i loro amici e spiega a Ciuchino quello che Shrek aveva voluto per Natale.\nShrek raggiunge il gruppo e si scusa per aver perso la pazienza. Ciuchino \u00e8 scioccato nell'apprendere che questo \u00e8 il primo Natale di Shrek, perch\u00e9 \"gli orchi non festeggiano niente\". Anche Ciuchino si scusa per essere noioso e spiega che il Natale non va mai come previsto e che secondo sua madre \"Natale non \u00e8 Natale se qualcuno non piange, e di solito ero io.\"\nDopo una battaglia a palle di neve, gli amici tornano nella palude, e Shrek racconta la sua storia, quella di \"Orco Natale\". Presto sentono delle campane e escono per vedere Babbo Natale e le sue renne, anche se Zenzy ritorna dentro urlando terrorizzato.\nProduzione.\n\"Shrekkati per le feste\" \u00e8 stato prodotto dalla DreamWorks Animation, concretamente, presso lo studio PDI/DreamWorks. Gary Trousdale ha diretto lo speciale durante la pre-produzione, ma in seguito \u00e8 stato sostituito da Mark Baldo. Il cortometraggio \u00e8 stato prodotto da Teresa Cheng, Gina Shay e Aron J. Warner ed \u00e8 stato sceneggiato da Bill Riling, Theresa Cullen, Gary Trousdale e Sean Bishop.\nDistribuzione.\nTrasmissione.\n\"Shrekkati per le feste\" \u00e8 stato presentato per la prima volta sulla rete televisiva americana ABC, il 28 novembre 2007. Nel Regno Unito, ha debuttato su BBC One, il 24 dicembre 2007. In Italia, ha debuttato su Canale 5 il 24 dicembre 2007.\nCritica.\nLe informazioni sulla valutazione sono per gentile concessione di \"Your Entertainment Now\" e \"ABC Medianet\". \u00c8 stato ripetuto su BBC Three il 23 dicembre 2011, insieme a \"Shrek: Once Upon a Time\" e \"Shrek\".\nEdizioni home video.\n\"Shrekkati per le feste\" \u00e8 stato distribuito in DVD negli Stati Uniti il 4 novembre 2008. Inizialmente era disponibile nell'edizione doppio DVD di \"Shrek Terzo\". \u00c8 stato distribuito su iTunes il 2 novembre 2008. Lo speciale \u00e8 stato pubblicato su Blu-ray e DVD il 30 ottobre 2012, come parte della compilation intitolata \"Dreamworks: Classici per le feste\". \u00c8 stato reso disponibile in DVD il 1\u00ba ottobre 2013 insieme a \"Buon Natale, Madagascar!\", \"La festivit\u00e0 di Kung Fu Panda\", \"\" e \"I Croods\". \"DreamWorks: Classici per le feste\" \u00e8 disponibile su Amazon, presentando lo speciale natalizio \"La spettacolare festa di Natale di Ciuchino\" e non presenta \"Shrekkati per le feste\".\nColonna sonora.\nLa colonna sonora dello speciale \u00e8 stata composta da Harry Gregson-Williams. Lo speciale, come i film, presenta anche sequenze pop e canzoni natalizie: "}
{"id": "1610218", "revid": "240800", "url": "https://it.wikipedia.org/wiki?curid=1610218", "title": "Puvis de Chavannes", "text": ""}
{"id": "1610224", "revid": "599013", "url": "https://it.wikipedia.org/wiki?curid=1610224", "title": "Colle di Santa Libera", "text": "Il colle di Santa Libera (441\u00a0m s.l.m.) \u00e8 il punto di valico pi\u00f9 basso dell'Appennino ligure e di tutti gli Appennini. \nGeografia.\nIl valico si trova a circa 1,7\u00a0km in direzione nord dal colle di Cadibona, da sempre considerato il punto di separazione tra le Alpi e gli Appennini. Si trova al centro di una profonda depressione dello spartiacque ligure-padano, lunga circa 4\u00a0km, dal colle di Cadibona (459\u00a0m) al colle Sella (457\u00a0m).\n\u00c8 attraversato dalla SP 12 Savona-Montenotte Superiore-Altare e dall'Alta via dei Monti Liguri.\nStoria.\nIl colle deve il suo nome alla piccola chiesa di Santa Libera che sorge nei pressi."}
{"id": "1610225", "revid": "1005847", "url": "https://it.wikipedia.org/wiki?curid=1610225", "title": "San Pedro de la Paz", "text": "San Pedro de la Paz (trad. it \"San Pietro della Pac\u00e8\") \u00e8 un comune del Cile nella provincia di Concepci\u00f3n, nella regione del B\u00edo B\u00edo. Fa parte della conurbazione di Gran Concepci\u00f3n. \nGeografia fisica.\n\u00c8 situata a sud e ad ovest di Rio Biobio, quasi al centro geografico del Cile continentale.\nIl Comune ha una superficie di 112,5\u00a0km\u00b2, un clima mediterraneo, temperato e umido, di 1330 millimetri di pioggia all'anno.\nI suoi 14\u00a0km di costa e l'Oceano Pacifico, 22 miglia dalla costa nel fiume B\u00edo-B\u00edo, due laghi naturali e le prime colline della Cordillera de Nahuelbuta dare identit\u00e0 al proprio questo luogo caratterizzato da una grande bellezza naturale.\nSan Pedro de la Paz presenta straordinarie potenzialit\u00e0 per lo sviluppo economico, turistico e residenziale.\nStoria.\nLa storia di San Pedro de la Paz risale alla fondazione della fortezza di San Pedro da parte del governatore Alonso de Ribera per l'anno 1604, per rafforzare la linea difensiva a essere istituito lungo il fiume B\u00edo-B\u00edo. Durante la Guerra di Arauco, tra i conquistadores spagnoli e il popolo mapuche. La sua popolazione era molto piccola e limitata a una decina di famiglie attorno alla fortezza.\nTra il 1877 e il 1890, la costruzione di un ponte ferroviario sul fiume B\u00edo B\u00edo, che permette il collegamento della zona del carbone (Lota y Coronel) a sud di San Pedro de la Paz con il resto del paese.\nNel 1943 apre il primo ponte stradale sul fiume B\u00edo B\u00edo (Ponte B\u00edo-B\u00edo o Ponte Vecchio), 1.648,5 metri di lunghezza. La sua costruzione \u00e8 iniziata nel 1934. In quegli anni sono stati delimitati gli \"Huertos Familiares\" (giardini familiari), che ha fornito verdure fresche per la citt\u00e0 di Concepci\u00f3n per diversi decenni. Attualmente in questo settore si erge una serie di condomini, che agisce come un settore residenziale.\nNel 1960 l'insediamento di San Pedro de la Paz aumenta notevolmente, a causa della scarsit\u00e0 di terreno disponibile per la costruzione di case nella citt\u00e0 di Concepci\u00f3n, e per il terremoto del 1\u00ba maggio 1960. Questo porta la CORVI (Corporaci\u00f3n de Vivienda Social o Housing Corporation), ad acquisire due grandi porzioni di terra dove costruire la \"Villa San Pedro\", che ora \u00e8 il cuore del comune. Con la sua costruzione sono attuati in aggiunta, un certo numero di servizi, come le scuole, centri medici, centri commerciali e posti di polizia, tra gli altri.\nAgli inizi degli anni settanta si ha una grande trasformazione dell'insediamento umano di San Pedro de la Paz con l'espansione nel settore settentrionale tra la lucuna \"Grande\" e la lacuna \"Chica\". Inoltre si registra un grande incremento demografico nei quartieri di Lomas Coloradas, El Recodo, Candelaria, Boca Sur e Michaihue.\nTra il 1968 e il 1974 \u00e8 stato costruito un secondo ponte stradale, il \"Puente Nuevo\" (2.310 metri), che fu poi chiamato successivamente Giovanni Paolo II, in omaggio alla visita del Papa in quest'area nel mese di aprile 1987.\nLa nascita del Comune.\nCon gli anni novanta San Pedro \u00e8 divenuto qualcosa di pi\u00f9 di un quartiere della citt\u00e0 di Concepci\u00f3n. Cos\u00ec alcuni dei loro residenti hanno voluto trasformare il quartiere in comune. Il processo \u00e8 iniziato il 24 novembre 1991 con la formalizzazione dell'aspirazione di diventare un Comune e avere una propria autonomia.\nNel 1992 l'intenzione si trasforma in un progetto di legge che accede al Congresso su iniziativa del Presidente Patricio Aylwin nel 1993. Infine, il 29 dicembre 1995, il governo del Presidente Eduardo Frei Ruiz-Tagle, pubblica nella Giornale Ufficiale (\"Diario Oficial\") la legge n. 19436, che ha creato il comune di San Pedro de la Paz.\nLa prima delle elezioni comunali del Comune ha avuto luogo il 27 ottobre 1996. Il Consiglio \u00e8 stato presieduto dal sindaco Jaime Soto Figueroa, che \u00e8 stato rieletto nelle elezioni del 29 ottobre 2000 e 30 ottobre 2004.\nPopolazione.\nSan Pedro de la Paz \u00e8 uno dei comuni pi\u00f9 popolosi dei 52 che fanno parte de la regione di Bio Bio. Secondo i risultati del censimento della popolazione e degli alloggi del 2002, il Comune ha 80.447 abitanti e 21.714 abitazioni.\nIn dieci anni, la popolazione \u00e8 aumentata del 18,4% e le abitazioni del 36,4% (nel censimento del 1992 si erano registrati 67.817 abitanti e 15.916 case). Per la sua posizione privilegiata, San Pedro de la Paz \u00e8 diventata una delle principali aree di espansione urbana della area urbana della Gran Concepci\u00f3n. Qui sono stati eseguiti importanti edifici pubblici e privati, progetti, che hanno significativamente aumentato la popolazione comunale."}
{"id": "1610230", "revid": "642594", "url": "https://it.wikipedia.org/wiki?curid=1610230", "title": "Aleksandr Nikola'evi\u010d Skrjabin", "text": ""}
{"id": "1610235", "revid": "112054777", "url": "https://it.wikipedia.org/wiki?curid=1610235", "title": "Bimota Vdue", "text": "La Bimota Vdue \u00e8 una motocicletta di grande cilindrata, con una livrea disegnata da Sergio Robbiano, prodotta in numero molto limitato (340) dalla casa motociclistica riminese Bimota, con la particolarit\u00e0 d'essere l'unico modello prodotto con motore Bimota anzich\u00e9 proveniente da un fornitore esterno.\nOrigini.\nIl progetto di questa motocicletta trae le sue origini da un prototipo da competizione realizzato nel 1993 e denominato \"Tesi V-due\". Tale moto da corsa era spinta da un motore bicilindrico di 500\u00a0cm\u00b3 e concepita per partecipare al Motomondiale 1993, ma la carenza di fondi della piccola azienda riminese e la complessit\u00e0 delle soluzioni tecniche presenti (il forcellone anteriore, il primo motore prodotto interamente alla Casa riminese e l'alimentazione a iniezione) sulla moto non ne permise un'adeguata messa a punto e alla fine la moto non partecip\u00f2 a nessuna gara, ma l'innovativo motore di questa moto sarebbe poi stato inserito in un telaio convenzionale progettato dall'ingegnere Monica Malaguti, dando cos\u00ec vita alla 500-Vdue di serie.\nVdue.\nQuesta \u00e8 la \"prima serie\" della moto, prodotta dal 1997 al 1998 in soli 150 esemplari.\nLa particolarit\u00e0 di questa motocicletta \u00e8 data dal suo motore bicilindrico a due tempi alimentato con olio separato e con l'iniezione elettronica (a 2 iniettori per cilindro), che per\u00f2 ha dato problemi di perdite d'olio, irregolari erogazioni di potenza e soprattutto rotture di pistoni, gli scarichi della moto terminano alti e laterali (dx).\nVdue corsa trofeo.\nQuesta \u00e8 la \"seconda serie\" della moto, prodotta dal 1999 al 2000 in soli 26 esemplari.\nQuesta moto ritorna ad avere l'alimentazione a carburatore, risolvendo tutti i problemi della serie precedente, non dando nessun problema d'erogazione di potenza e i motori si sono dimostrati molto pi\u00f9 robusti, inoltre gli scarichi sono sottosella.\nQuesti modelli non sono omologabili su strada e 20 di loro sono stati usati per le gare del Trofeo Bimota 2000.\nVdue evoluzione.\nQuesta \u00e8 la \"terza serie\" della moto, prodotta nel 2003 in soli 14 esemplari.\nQuesta moto mantiene l'alimentazione a carburatori della versione precedente, ma \u00e8 stato adottato un nuovo motore con numerose e sostanziali modifiche gi\u00e0 collaudate, molto simili ai motori corsa usati nel Trofeo, con un notevole aumento di potenza.\nGli scarichi della moto, come nell'altra versione stradale terminano alti e laterali (dx).\nQuesta serie \u00e8 stata regolarmente venduta per uso stradale.\nVdue evoluzione corsa.\nQuesta \u00e8 la \"quarta serie\" della moto, prodotta nel 2001 in soli 120 esemplari.\nQuesta moto ha gli stessi motori della serie Evoluzione, ma con un notevole incremento di potenza (fino a 135 \u00a0CV.), queste moto hanno, serbatoio, carene e ciclistica diversi una dall'altra, inoltre hanno uno scarico sottosella e l'altro laterale alto.\nQuesti modelli non sono omologabili su strada.\nVdue RACING E.F..\nQuesta \u00e8 la \"quinta serie\" della moto, prodotta nel 2005 in soli 30 esemplari.\nQuesta \u00e8 l'ultima versione, dove E.F. sta per \"Edizione Finale\" (denominazione gi\u00e0 usata per molte altre Bimota), sono state assemblate nella fabbrica di Meda (MI) e collaudate.\nQuesta moto \u00e8 stata aggiornata, con un motore da 125/130\u00a0CV, air-box in pressione e in carbonio, espansioni e silenziatori costruiti dalla Jollymoto che terminano sottosella, freni maggiorati, nuova mappatura.\nQuesti modelli non sono omologabili su strada."}
{"id": "1610236", "revid": "188323", "url": "https://it.wikipedia.org/wiki?curid=1610236", "title": "Bimota 500-Vdue", "text": ""}
{"id": "1610247", "revid": "309289", "url": "https://it.wikipedia.org/wiki?curid=1610247", "title": "Namana", "text": "La Namana \u00e8 un fiume della Siberia orientale (Jacuzia-Sacha), affluente di sinistra della Lena.\nScorre interamente nella regione delle alture della Lena, scorrendo con direzione mediamente meridionale in un bacino molto ricco di specchi d'acqua; i maggiori affluenti ricevuti sono il Sarsan (84\u00a0km) e lo Julegir (90\u00a0km) da destra, il Kejikte (276\u00a0km) da sinistra.\n\u00c8 gelato dalla seconda met\u00e0 di ottobre alla seconda met\u00e0 di maggio; nel suo corso non incontra centri urbani di rilievo."}
{"id": "1610248", "revid": "729019", "url": "https://it.wikipedia.org/wiki?curid=1610248", "title": "Park Kul'tury-Kol'cevaja", "text": "Park Kul'tury () \u00e8 una stazione della Linea Kol'cevaja, la linea circolare della Metropolitana di Mosca. \u00c8 talvolta chiamata Park Kul'tury-Kol'cevaja per distinguerla dalla stazione con lo stesso nome sulla linea Sokol'ni\u010deskaja. La prima sezione della linea Kol'cevaja fu aperta con una cerimonia di taglio del cordone in questa stazione, il 1\u00ba gennaio 1950.\nPark Kul'tury \u00e8 decorata con 26 bassorilievi circolari di S. M. Rabinovich che raffigurano le attivit\u00e0 della giovent\u00f9 sovietica come lo sport, i giochi, la musica e la danza. I piloni della stazione sono rivestiti di marmo grigio; l'architetto fu I. \u0116. Ro\u017ein.\nL'atrio di ingresso \u00e8 un imponente edificio con una cupola di rame situato nell'angolo sud-occidentale di Komsomol'skij Prospekt e Anello dei giardini, appena a ovest della Moscova nel punto in cui il fiume \u00e8 attraversato dal ponte Krymskij.\nInterscambi.\nDa questa stazione, i passeggeri possono effettuare il trasbordo verso Park Kul'tury sulla linea Sokol'ni\u010deskaja. L'interscambio, tuttavia, \u00e8 reso difficoltoso in quanto passa attraverso l'atrio. Sono in corso progetti per creare un passaggio riservato, per risparmiare ai passeggeri un percorso affollato e poco agevole.\nCuriosit\u00e0.\nI tunnel vicini alla stazione figurano come uno dei luoghi in cui avvengono le vicende del film russo Metro del 2013."}
{"id": "1610251", "revid": "111483926", "url": "https://it.wikipedia.org/wiki?curid=1610251", "title": "Patto Renano", "text": "Il Patto Renano \u00e8 stato siglato il 16 ottobre 1925 a Locarno dai rappresentanti di Germania, Belgio, Gran Bretagna, Italia, Polonia e Cecoslovacchia. Fa parte dell'insieme pi\u00f9 ampio di trattati e convenzioni firmati dalle suddette potenze e noti con il nome di Patto di Locarno. \nL'obiettivo del patto renano doveva essere un accordo comune per preservare la pace, evitando l'utilizzo della guerra come strumento della diplomazia e per risolvere eventuali dispute di ogni natura che fossero scaturite tra i firmatari.\nTecnicamente il Patto Renano \u00e8 identificato come l'Allegato A dell'atto finale della Conferenza di Locarno testualmente definito come: \"Trattato di garanzia reciproca tra Germania, Belgio, Francia, Gran Bretagna e Italia.\"\nQuesti i firmatari del trattato: \nHans Luther, Gustav Stresemann, Emile Vandervelde, Aristide Briand, Austen Chamberlain, Benito Mussolini, Aleksander Skrzy\u0144ski, Edvard Bene\u0161.\nLa firma finale dell'atto avviene a Londra il giorno 1\u00ba dicembre 1925.\n\u00c8 stato uno dei primi trattati ad essere violati dalla Germania nazista.\nContenuti del Trattato.\nQuesto il sunto dei principali articoli:\nArt. 1: Mantenimento delle frontiere tra Germania e Belgio e tra Germania e Francia e la loro inviolabilit\u00e0;\nArt. 2: Germania e Belgio, Germania e Francia in nessun caso si attaccheranno reciprocamente;\nArt. 3: Obiettivi pacifici nelle politiche dei 4 stati dell'art. 2;\nArt. 4: Eventuali violazioni dell'art. 2 vanno sottoposte al consiglio della Societ\u00e0 delle Nazioni;\nArt. 8: Il trattato rimane in vigore fino a che una parte non lo denuncia almeno 3 mesi prima;\nArt. 10: Il trattato entra in vigore quando ratificato da tutti gli Stati firmatari e quando la Germania diviene membro della Societ\u00e0 delle Nazioni."}
{"id": "1610255", "revid": "767487", "url": "https://it.wikipedia.org/wiki?curid=1610255", "title": "Il seme dell'uomo", "text": "Il seme dell'uomo \u00e8 un film del 1969 diretto da Marco Ferreri.\nLa pellicola tratta di una coppia di sopravvissuti ad un catastrofico evento ignoto e dell'atteggiamento di entrambi al riguardo della situazione in cui vengono calati non volenti. L'orrore metafisico, suggerito, della fine dell'umanit\u00e0 fa da sfondo alla storia dell'entusiasta Cino, che con positivistico slancio crede in un possibile futuro, opposto al pessimismo di Dora che non se la sente di mettere al mondo un figlio in una situazione del genere, e che preferisce mangiare la forma di parmigiano invece di musealizzarla. \u00c8 uno dei film dove il nichilismo di Ferreri \u00e8 espresso con massima intensit\u00e0 e la povert\u00e0 di mezzi diventa stile ed espressione.\nTrama.\nIn un autogrill due ragazzi, Cino e Dora, stanno facendo una pausa durante il lungo viaggio verso casa. Una volta ripartiti attraversano una lunga galleria ed all'uscita si ritrovano sopravvissuti ad un'ignota catastrofe. Ad un posto di riconoscimento viene spiegato loro che sono in uno stato di emergenza, che sono soli e che si dovranno trovare una casa. I due si insediano in una casa abbandonata in riva al mare (il Forte di Macchiatonda presso Capalbio) e tentano di sopravvivere con quello che trovano nei dintorni, mentre la televisione trasmette immagini del mondo che brucia, con in sottofondo il \"Va, pensiero\".\nBen presto arrivano alcune persone, tra cui un maggiore e un sacerdote, che affermano che le donne devono essere fecondate per permettere all'umanit\u00e0 decimata di sopravvivere. Cino \u00e8 entusiasta e collaborativo, ma non Dora. I due vengono lasciati soli e arriva un'altra donna. Alla nuova arrivata Cino piace e con lui vorrebbe perseguire la prosecuzione della specie. La nuova arrivata tenta di assassinare Dora, la quale per\u00f2 riesce ad avere la meglio, uccidendo la rivale, di cui offrir\u00e0 il corpo in pasto all'inconsapevole Cino. In seguito Cino, dopo averla sedata, mette incinta Dora e lei, disperata, gliene chiede il perch\u00e9. Lui non fa altro che gridarle: \"Il seme dell'uomo ha germogliato! Ho seminato!\", ma la terra esplode sotto i loro piedi. L'umanit\u00e0 non \u00e8 destinata a proseguire.\nProduzione.\nNei titoli di testa sono citati solo gli interpreti principali e, per i ruoli secondari, solo le attrici. I ruoli secondari maschili vennero tutti ricoperti da attori non professionisti. Il maggiore elicotterista, che riporta il filmato del Vaticano distrutto (in realt\u00e0 un semplice modello in scala di piazza San Pietro, peraltro usato anche in una scena de \"L'udienza\"), \u00e8 Mario Vulpiani, direttore della fotografia del film. Gli altri interpreti sono Adriano Apr\u00e0, storico e critico cinematografico, Vittorio Armentano, regista, Gioia Benelli, aspirante regista qui annunciatrice nell'autogrill, Sergio Giussani, produttore e cassiere del film, Mario Bagnato, l'assistente operatore, e Luciano Odorisio, l'aiuto regista.\nIl regista si concesse un breve cameo nel ruolo del proprietario della casa abbandonata, che i due protagonisti trovano morto sotto al portico.\nNelle scene ambientate nell'autogrill, girate in quello dell'area di servizio \"Feronia est\" della A1 nei pressi di Roma, si ascolta un brano discograficamente inedito, \"La collanina\", interpretato da Gabriella Ferri su musiche di Teo Usuelli.\nLa pistola che compare nel film, impugnata dal maggiore, \u00e8 quella, rossa a pallini bianchi, gi\u00e0 utilizzata sul set di \"Dillinger \u00e8 morto\".\nNel museo messo su dal protagonista nel film, le immagini dei voli spaziali sono tutte foto di scena da \"\" di Stanley Kubrick."}
{"id": "1610261", "revid": "122205468", "url": "https://it.wikipedia.org/wiki?curid=1610261", "title": "Talsano-San Vito-Lama", "text": "Talsano-San Vito-Lama \u00e8 la principale circoscrizione sud-orientale della citt\u00e0 di Taranto.\nConta circa 50\u00a0000 abitanti. La circoscrizione, denominata Tre Terre, \u00e8 formata dalle borgate (Talsano, San Vito e Lama), pi\u00f9 altre contrade: Battaglia, Carelli, Sanarica, San Donato, Palumbo, Tramontone.\nStoria.\nI primi nuclei abitativi della zona si possono far risalire intorno al 1300 d.C. quando i Saraceni erano soliti effettuare pericolose incursioni e scorribande nei pressi del Golfo di Taranto, saccheggiando gli infedeli.\nUn gruppo di monaci dell'ordine di San Basilio, per ovviare ai ripetuti attacchi, decise di costruire un tempio dove rifugiarsi (oggi detta Chiesa della Madonna di Tazzano, ampliata e ristrutturata intorno al 1800).\nIntorno a questo tempio, decisero di insediarsi i primi abitanti, generalmente pastori e contadini, in alcune masserie-torri fortificate, che ancora oggi caratterizzano il territorio.\nQueste prime abitazioni sorsero nell'attuale zona del Cimitero, allora denominata Talassano (termine greco che indica un ambiente paludoso vicino al mare), che collegava la Salina Grande al Mar Piccolo.\nLe masserie erano dei nuclei auto-sufficienti, in grado di trasformare le materie prime offerte dal territorio (olivi, mandorli, vigneti, agrumeti, cereali, pastorizia).\nNel 1800, con la divisione del latifondo, questi pastori e contadini, che offrivano la loro opera nelle masserie, ottennero appezzamenti di terreno e i pi\u00f9 fortunati poterono costruire una propria abitazione, denominata \"rimessa\", che si componeva di una stalla, un grande stanzone che doveva ospitare tutta la famiglia, la cucina e l'orto con il letamaio.\nDagli anni cinquanta, la naturale espansione della citt\u00e0 ha urbanizzato le zone un tempo rurali, incrementando demograficaente i paesi.\nNel 2017 la locale squadra di Calcio, L'ASD Neolux Mariano Gioielli Talsano, che disputa le proprie partite interne presso lo Stadio di via Mediterraneo nella zona Tramontone, ha centrato una storica promozione nel campionato Regionale Pugliese di Promozione che le consente di essere considerata dopo la scomparsa dell'Hellas Taranto la seconda formazione calcistica della citt\u00e0 di Taranto. I suoi colori sociali sono il Bianco ed il Verde.\nIl 29 Aprile 2018 Il Talsano centra una storica Salvezza in una splendida finale con il Copertino Calcio che le consentira' di mantenere la categoria anche la prossima stagione di Promozione Pugliese."}
{"id": "1610262", "revid": "287204", "url": "https://it.wikipedia.org/wiki?curid=1610262", "title": "Serie A1 1982-1983 (pallavolo maschile)", "text": "La Serie A1 maschile FIPAV 1982-83 fu la 38\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Santal Parma."}
{"id": "1610264", "revid": "196390", "url": "https://it.wikipedia.org/wiki?curid=1610264", "title": "Campionato a girone unico", "text": ""}
{"id": "1610265", "revid": "80339", "url": "https://it.wikipedia.org/wiki?curid=1610265", "title": "Kuranach-Siktjach", "text": "Il Kuranach-Siktjach () \u00e8 un fiume della Russia siberiana orientale, affluente di destra della Lena. Scorre nell'\"ulus\" (distretto) Bulunskij della Repubblica autonoma della Sacha (Jacuzia).\nDescrizione.\nIl Kuranach-Siktjach ha origine dalla confluenza dei due rami sorgentizi chiamati Unguochtaach (73 km) e Yarysach (120 km) che drenano una sezione del versante settentrionale dei monti di Verchojansk (sezione chiamata monti D\u017eard\u017ean). Il fiume scorre in direzione mediamente occidentale sino a sfociare nella Lena a 361\u00a0km dalla foce di quest'ultima nel mare di Laptev; il suo corso ha una lunghezza di 52 km; contando il pi\u00f9 lungo dei suoi due rami di sorgente, la lunghezza del sistema fluviale sale a 172 km. L'area del suo bacino \u00e8 di 5\u00a0250\u00a0km\u00b2. "}
{"id": "1610268", "revid": "486946", "url": "https://it.wikipedia.org/wiki?curid=1610268", "title": "Unguohtah", "text": ""}
{"id": "1610269", "revid": "486946", "url": "https://it.wikipedia.org/wiki?curid=1610269", "title": "Unguokhtakh", "text": ""}
{"id": "1610273", "revid": "3732", "url": "https://it.wikipedia.org/wiki?curid=1610273", "title": "Prima Comunicazione", "text": "Prima Comunicazione \u00e8 una rivista italiana specializzata nel mondo dell'informazione e della comunicazione.\nStoria.\nFondata a Milano nel 1973 da Umberto Brunetti (1931-2021) e Alessandra Ravetta, \u00e8 pubblicata con periodicit\u00e0 mensile dalla casa editrice Editoriale Genesis. Con il passare degli anni \u00e8 diventato nel panorama italiano un importante punto di riferimento nello studio e nella comprensione dell'evoluzione di giornali, televisioni, pubblicit\u00e0, nuovi media e, ultimamente, fenomeni quali la multimedialit\u00e0 e la convergenza mediatica.\nAl direttore Brunetti \u00e8 stato assegnato il Premiolino per la direzione di \u00abun mensile che offre una tempestiva e analitica informazione sui sistemi ideologici e sul mercato dei mezzi di comunicazione di massa\u00bb.\nNel corso degli anni hanno collaborato con \"Prima Comunicazione\" alcuni dei nomi pi\u00f9 noti del giornalismo e dell'editoria italiani, come Oreste Del Buono, Giorgio Bocca, Massimo Fini, Sergio Saviane, Aldo Busi, Gad Lerner, Pietro Calabrese, Inge Feltrinelli, Giordano Bruno Guerri, Uliano Lucas.\nTra gli attuali editorialisti e opinionisti del mensile ci sono Carlo Rossella, Massimo Teodori, Oscar Bartoli, Oreste Flamminii Minuto, Claudio Biasini, Emilio Pucci e Luigi Ricci.\nDue volte l'anno, a giugno e a dicembre, la rivista pubblica come allegato \"Uomini Comunicazione,\" una guida in cui \u00e8 possibile trovare i contatti dei professionisti degli uffici stampa, relazioni esterne, pubblicit\u00e0 e marketing che lavorano per le principali aziende e istituzioni italiane.\nLa rivista ha aperto un proprio sito internet d'informazione e da alcuni anni \u00e8 disponibile anche la versione on line della rivista."}
{"id": "1610274", "revid": "287204", "url": "https://it.wikipedia.org/wiki?curid=1610274", "title": "Burton Watson", "text": "Biografia.\nEra un esperto di lingue orientali antiche, in particolare cinese e giapponese. \u00c8 stato professore di Lingue e Culture Asiatiche alla Columbia University, poi alla Stanford University ed a Kyoto. Ha vissuto in Giappone, dove \u00e8 morto il 1\u00ba aprile 2017.\nPubblicazioni.\nLe sue pi\u00f9 recenti traduzioni, pubblicate dalla Columbia University Press, sono (di seguito viene citata l'edizione inglese):\nNel 1981 ha ottenuto il prestigioso \"PEN Award for Poetry in Translation\" (Premio PEN per la traduzione di testi poetici)."}
{"id": "1610287", "revid": "767487", "url": "https://it.wikipedia.org/wiki?curid=1610287", "title": "Las Vegas - In vacanza al casin\u00f2", "text": "Las Vegas - In vacanza al casin\u00f2 (\"Vegas Vacation\"), successivamente reintitolato \"Las Vegas - Una vacanza al casin\u00f2\", \u00e8 un film del 1997 diretto da Stephen Kesslerg.\nTrama.\nLa famiglia Griswold questa volta \u00e8 alle prese con una vacanza indimenticabile, o almeno queste sono le intenzioni del capofamiglia Clark. La loro meta \u00e8 Las Vegas, capitale del gioco d'azzardo."}
{"id": "1610289", "revid": "119479155", "url": "https://it.wikipedia.org/wiki?curid=1610289", "title": "Freccia del Mare", "text": "Con il nome di Freccia del Mare furono definiti alcuni treni posti in esercizio, dalla fine del 2005, sulla Ferrovia Roma-Lido.\nErano caratterizzati da una livrea specifica con fasce in giallo ed in azzurro richiamanti un'onda alle estremit\u00e0 del convoglio; i treni adattati furono quelli delle serie MA 100 e MA 300.\nI convogli MA 100, che avevano prestato servizio sulla linea A della metropolitana di Roma, furono ristrutturati dalla stessa societ\u00e0 Met.Ro. nella nuova OGR (Officina Grandi Riparazioni) sociale (in seguito ATAC). La serie MA 300 \u00e8 analoga a quella in esercizio sulla linea A.\nI convogli di entrambe le serie furono adattati alle differenti caratteristiche della linea del Lido (a standard ferroviario e non metropolitano) rialzandone i pantografi mediante un'opportuna incastellatura per adeguarsi alla linea di contatto pi\u00f9 alta e aggiungendo delle pedane laterali per compensare la differente sagoma tra treno e banchina. La prima unit\u00e0 per il servizio Freccia del Mare entr\u00f2 in servizio il 20 ottobre 2005; la capacit\u00e0 di trasporto persone per unit\u00e0 era prevista in 1240 passeggeri di cui 208 in posti a sedere. L'8 aprile 2008 entr\u00f2 in servizio il settimo convoglio adattato e revampizzato.\nDurante l'estate le Frecce del Mare sono state impiegate, insieme alle altre elettromotrici in esercizio sulla linea, per corse dirette tra Porta San Paolo e C.Colombo, con fermate intermedie solo nelle stazioni di Lido Centro, Stella Polare e Castel Fusano.\nIl progetto delle Frecce del Mare fu fermato nel corso del 2010, mentre erano in corso le lavorazioni sull'undicesimo convoglio dei 19 previsti, a seguito del riscontro di crepe strutturali sulle ralle che erano state modificate per allineare i treni al piano di incarrozzamento della Roma-Lido. Tra il 2010 ed il 2015 furono progressivamente ritirate, lasciando in servizio solo 3 vetture superstiti. L'ultima MA100 \"Freccia del Mare\" ha prestato servizio il 31 luglio 2018."}
{"id": "1610291", "revid": "767487", "url": "https://it.wikipedia.org/wiki?curid=1610291", "title": "Rockestra", "text": "Rockestra \u00e8 un supergruppo rock improvvisato il 3 ottobre 1978 nello studio 2 di Abbey Road, a Londra.\nL'ex bassista dei Beatles Paul McCartney stava lavorando ad un album degli Wings, la band di cui era leader, \"Back to the Egg\", quando decise di contattare alcuni colleghi-amici per incidere due brani: \"Rockestra Theme\" e \"So Glad to See You Here\"."}
{"id": "1610301", "revid": "120620603", "url": "https://it.wikipedia.org/wiki?curid=1610301", "title": "Organizzazioni di Alias", "text": "Elenco delle organizzazioni presenti nella serie televisiva di \"Alias\"\nAlleanza dei Dodici.\nL'Alleanza dei Dodici \u00e8 un cartello di organizzazioni criminali implicato nel traffico d'armi, di droga e omicidi. A capo dell'organizzazione c'\u00e8 un comitato direttivo di cui alcuni dei membri provengono dal settore privato anche se i pi\u00f9 sono ex-agenti segreti messisi in proprio. Fondata nel 1990 da ex agenti segreti e ricchi imprenditori, l'Alleanza era guidata da un consiglio di dodici individui; presumibilmente, ognuno di loro ricopriva la carica di direttore operativo di una cellula dell'organizzazione. Alcuni di loro erano membri a tutti gli effetti, mentre altri erano candidati; ai membri effettivi era impiantato un dispositivo che permetteva all'Alleanza di sapere la sua ubicazione in qualsiasi momento e di ascoltare le sue conversazioni, per evitare un tradimento.\nL'Alleanza era divisa in 12 cellule, dall'SD-1 all'SD-12. L'acronimo \"SD\" sta per \"Section Disparue\", termine francese per \"la sezione che non esiste\". Le sezioni si trovano a Berlino (SD-1), Parigi (SD-2), Atene (SD-3), Roma (SD-4), Tripoli (SD-5), Los Angeles (SD-6), Pechino (SD-7), Madrid (SD-8), Londra (SD-9), Seul (SD-10), Tokyo (SD-11) e Zurigo (SD-12). L'Alleanza possedeva anche altre basi in tutto il mondo, come in Israele e in Russia; il quartier generale dell'organizzazione, dove si riuniva il consiglio dei direttori, era a Londra.\nAppena fondata, l'obiettivo dell'Alleanza stava nel raggiungere il dominio del mondo; tale obiettivo sarebbe stato conseguito tramite il controllo della malavita e delle agenzie d'intelligence mondiali. Secondo Jack Bristow e Arvin Sloane, l'Alleanza voleva prendere il controllo del mondo per mondarlo dalla corruzione, ma era diventata corrotta a sua volta e si era concentrata sul profitto, anzich\u00e9 sul nobile obiettivo che ne aveva spinto la fondazione.\nNel tempo, l'Alleanza si era infiltrata nel mercato nero, nel commercio di armi, nell'industria tecnologica e medica, e addirittura in governi.\nSecondo Sydney Bristow (episodio \"L'interrogatorio\"), l'Alleanza sarebbe stata responsabile del disastro di Bangalore del 1992, quando la fuoriuscita \"accidentale\" di materiale tossico uccise tremila persone. Nel 1996, vicino a Tokyo, un treno di munizioni venne fatto deragliare da agenti dell'Alleanza, uccidendo centocinquanta persone. Nel 2001, fece precipitare un aereo tedesco uccidendo dodici persone. Alcune di queste azioni erano vendette personali dei capi dell'Alleanza, mentre altri erano \"favori\" per ingraziarsi importanti signori del crimine. In altri casi erano diversivi per permettere ai propri agenti speciali di infiltrarsi in luoghi protetti.\nL'Alleanza non poteva prendere misure drastiche, come la guerra ad altre organizzazioni, senza il parere favorevole del consiglio dei direttori. Durante il dibattito riguardo alla dichiarazione di guerra ad Alexander Khasinau, Arvin Sloane arriva addirittura ad assassinare Jean Briault, direttore di un'altra SD, per far passare il voto. In realt\u00e0, l'assassinio era stato orchestrato da Edward Poole, direttore dell'SD-9.\nNessuno dei membri dell'Alleanza e delle singole SD doveva parlarne a persone al di fuori dell'organizzazione; questo infatti comportava la morte delle persone che ne venivano a conoscenza, in quanto l'esistenza dell'Alleanza non poteva essere divulgata, n\u00e9 potevano essere smascherate le sue divisioni segrete. Per questo scopo, le sedi delle SD erano minate: se le agenzie d'intelligence avessero fatto irruzione, sarebbero esplose con le sedi. Allo scopo di assicurare la segretezza dell'Alleanza, esistevano sezioni di sicurezza in ogni SD ed un'agenzia di controspionaggio generale.\nQuando Sydney Bristow rivela al suo fidanzato l'esistenza dell'SD-6, questi viene assassinato dagli uomini della sezione sicurezza. Quando Emily Sloane, moglie di Arvin, rivela a Sidney di sapere dell'esistenza dell'SD-6, l'Alleanza impone a suo marito di ucciderla per diventare membro effettivo. Questi finge di assassinarla, ma in realt\u00e0 pianifica con lei la distruzione dell'Alleanza.\nAll'inizio della prima stagione, Sydney Bristow crede di lavorare in una sezione segreta della CIA chiamata SD-6; al di fuori di essa, deve essere conosciuta come \"ambasciatrice\" della banca Credit Dauphine, copertura dell'SD-6. Quando il suo fidanzato le chiede di sposarlo, lei gli rivela il suo vero lavoro e lui viene ucciso. Inizialmente, Sydney si rifiuta di tornare a lavorare e, visto che potrebbe rivelare ad altri l'esistenza dell'SD-6, gli agenti dell'Alleanza cercano di ucciderla; viene salvata da suo padre, Jack Bristow (anche lui membro dell'SD-6), che le rivela la realt\u00e0 sull'Alleanza dei Dodici. Da questo momento, Sydney diventa un'agente doppiogiochista per la CIA e fa ritorno all'SD-6.\nNel corso della stagione, l'Alleanza entra in guerra contro l'organizzazione criminale di Alexander Khasinau, che si rivela poi controllata da Irina Derevko. Successivamente, l'SD-6 assorbe i resti dell'organizzazione inglobando Julian Sark, che diventa socio dell'organizzazione. In numerose missioni, Arvin Sloane ordina a Sydney di recuperare dei manufatti del misterioso profeta del XV secolo Milo Rambaldi, che l'Alleanza sta collezionando, apparentemente credendo alle sue profezie. Verso la fine della prima stagione, Arvin Sloane \"uccide\" sua moglie, successivamente inscena un ricatto da parte di persone che tengono in custodia sua moglie, viva, e che poi effettivamente la assassinano. L'Alleanza invia Ariana Kane, capo del controspionaggio, ad investigare, ma successivamente Jack Bristow smaschera quest'ultima come traditrice.\nNell'episodio \"Fase Uno\" (seconda stagione), Sloane viene dato per scomparso dall'Alleanza, che lo rimpiazza alla guida dell'SD-6 con un tale Geiger. Frattanto, (con l'aiuto di Sloane, pur senza saperlo) Sydney recupera i dati del Server 47, dove sono contenute tutte le informazioni di cui la CIA abbisogna per distruggere definitivamente l'Alleanza: poco dopo, le forze dell'agenzia fanno irruzione in tutte le cellule e le basi dell'Alleanza, compresa l'SD-6, conquistandole e arrestandone gran parte dei dirigenti. Successivamente, Sydney scopre che Sloane e Sark l'hanno segretamente aiutata bypassando i sistemi di sorveglianza e fornendo informazioni segrete alla CIA, al fine di impossessarsi dei manufatti di Rambaldi.\nBench\u00e9 l'Alleanza credesse di essere ormai in possesso di tutti i manufatti di Rambaldi, in realt\u00e0 gliene mancava uno fondamentale, l'Orizzonte, cercato anche dal Quinto Profeta, che lo recuperer\u00e0 solo quattro anni dopo.\nSD-6.\nL'SD-6 \u00e8 una delle cellule dell'organizzazione criminale nota come l'Alleanza dei Dodici, attorno a cui ruota la trama della prima stagione e della prima met\u00e0 della seconda della serie televisiva \"Alias\". Si occupa di spionaggio e traffico d'armi.\nL'SD-6, insieme al resto dell'Alleanza dei Dodici, venne fondato nel 1990 da un gruppo di ex-spie americane e di ricchi imprenditori, con lo scopo di arricchire i fondatori con i proventi di vendita illegale di armi e spionaggio industriale e militare. Fin dalla sua nascita, l'SD-6 venne guidato da Arvin Sloane, una spia traditrice della CIA, mentre il vicecomandante era Jack Bristow. Ma quello che Sloane non sapeva era che Jack non era fedele all'SD-6, ma era un infiltrato della CIA, incaricato di sabotare tutte le operazioni dell'organizzazione. Sotto la guida di Sloane, l'SD-6, insieme all'Alleanza, imbast\u00ec un'enorme finzione: tutti gli agenti dovevano credere che le varie cellule SD fossero delle divisioni occulte della CIA. Il meccanismo prevedeva che se chiunque avesse parlato dell'organizzazione a una persona non interna, sarebbe stato ucciso insieme alla persona alla quale aveva parlato.\nNel 1992/1993 Arvin Sloane ordina di contattare una giovane e brillante universitaria, Sydney Bristow, figlia di Jack, per arruolarla nell'SD-6. Sydney viene cos\u00ec contattata da un misterioso uomo vestito di nero, che le consegna un bigliettino della CIA, con scritto un recapito telefonico. All'inizio, Sydney non vuole unirsi a quella che lei crede la CIA, ma, per vivacizzare un po' la propria vita, telefona. Viene cos\u00ec assegnata, per un periodo di prova, alla facciata dell'SD-6: il Credit Dauphin, una banca, come analista economica. Dopo sei mesi, un uomo le chiede di seguirlo all'interno di un ascensore, che porta al sotterraneo della banca, dove \u00e8 nascosta la sede dell'SD-6. L\u00ec Sydney conosce Arvin Sloane, il temuto comandante della cellula, Marcus Dixon, un abile ed esperto agente operativo e Marshall Flinkman, il timido e geniale tecnico dell'SD-6. La donna viene quindi addestrata in diverse specialit\u00e0 di arti marziali, tra cui il Krav Maga, il tiro con armi lunghe e corte e le vengono insegnate moltissime lingue (Sydney riuscir\u00e0 a parlare fluentemente inglese, italiano, francese, russo, tedesco, spagnolo, cantonese, cinese, arabo, portoghese, rumeno, indonesiano, ungherese, giapponese, uzbeco, urdu, ebraico). Sydney lavora nell'organizzazione per sei anni, finch\u00e9 non si fidanza con Danny Hecht, un giovane e simpatico cardiologo, sempre dicendogli di essere un'analista economica. Ma, quando Danny le chiede di sposarlo, Sydney non ce la fa, e gli racconta tutta la sua storia, e quella dell'SD-6, che viene immediatamente a sapere di questa violazione tramite una telefonata di Danny. Cos\u00ec la Sezione Sicurezza ordina l'omicidio sia di Danny che di Sydney, e invia Shepard, un assassino programmato mentalmente per uccidere. Shepard raggiunge Danny Hecht e lo uccide barbaramente, gettando poi il suo corpo in una vasca. Poco dopo, due altri agenti attaccano Sydney, che viene salvata dal padre, Jack, che lei riteneva solamente un rappresentante di una ditta di ricambi per aerei, la \"Jennings Aerospace\". Sydney apprende della reale identit\u00e0 dell'SD-6 dal padre, poi si traveste e va alla CIA, per denunciare l'SD-6 e diventare un'agente doppiogiochista.\nComincia cos\u00ec per l'SD-6 un lungo periodo di puntuali fallimenti. In pratica, ogni volta che Sloane mandava Sydney o Jack in missione, questi organizzavano una contromissione con la CIA. Ad esempio, sostituendo dei Floppy disk contenenti informazioni su degli arsenali nucleari con dei floppy modificati dalla CIA. Durante questo periodo, Arvin Sloane introduce il mito di Milo Rambaldi, un profeta italiano del Rinascimento, che aveva anticipato di secoli moltissime scoperte scientifiche. Intanto, Sydney viene quasi scoperta dalla Sezione Sicurezza, ma Jack riesce a fare incolpare un certo Russek, un altro agente dell'SD-6. Negli episodi 12 e 13 della prima serie, una squadra di agenti altamente addestrati attacca l'SD-6, narcotizzando con del gas tutti gli agenti e il capo del commando, McKenas Cole, un ex-agente, tortura Sloane per sapere i codici dell'apertura del caveau dell'SD-6. Sloane non cede, permettendo a Sydney e Jack di salvare, paradossalmente, l'SD-6. Infatti, per precauzione, tutte le cellule dell'Alleanza sono state minate con del C4, pronto ad esplodere. Sconfitti Cole e i suoi uomini (tra i quali anche un'agente inglese infiltrata), l'SD-6 concentra le sue energie ora sul rintracciare l'organizzazione a cui apparteneva Cole (arrestato dalla CIA), guidata da un misterioso \"Uomo\". Contemporaneamente, altre squadre dell'Uomo, guidate da un certo Julian Sark distruggono i nemici storici dell'SD-6, il Direttorio K e l'FTL.\nAll'inizio, l'SD-6 era convinto che l'Uomo fosse Alexander Khasinau, un ex-agente del KGB. Poi, per\u00f2, Sydney scopre che l'Uomo altri non \u00e8 che sua madre, Irina Derevko, anche lei ex-spia del KGB, inviata negli USA durante gli anni '60 per sedurre Jack Bristow e carpirgli informazioni sulla CIA. Per ottenere una posizione importante all'interno dell'Alleanza, Sloane avvelena sua moglie Emily e uccide Jean Briault, un altro pezzo grosso. Facendo ci\u00f2, Sloane diventa a tutti gli effetti membro delle alte sfere dell'Alleanza. Come prova di ci\u00f2, gli viene impiantato nel collo un apparecchio che serve a monitorare posizione e le attivit\u00e0 di ciascun membro dell'Alleanza. Durante una missione, Sydney viene ricattata da Julian Sark: lui gli dar\u00e0 un antidoto (per il contatto di Sydney alla CIA, Michael Vaughn) solo se Sydney gli consegner\u00e0 Sloane. In Giappone, Sydney, travestita da geisha, narcotizza Sloane e lo consegna a Sark, che gli porge un foglio, contenente un'offerta di Irina Derevko a Sloane. Purtroppo per Sloane, le cose all'SD-6 precipitano: un misterioso ricattatore estorce cento milioni di dollari a Sloane in cambio delle prove che sua moglie non \u00e8 morta, prove che decreterebbero la fine di Sloane, in quanto l'Alleanza esigeva che Emily Sloane morisse. Per indagare sulla questione, l'Alleanza invia Ariana Kane, la bieca e astuta comandante del controspionaggio dell'Alleanza. La Kane, fin dal primo momento, accusa senza posa Jack Bristow: \u00e8 lui che prenderebbe il posto di Sloane se quest'ultimo fosse silurato. Jack, aiutato dalla CIA, si sbarazza della Kane, scoprendo che, in effetti, era lei la traditrice. Sloane, disgustato, la fa uccidere. Poi, sfruttando i suoi contatti, riesce a trovare un esperto in cibernetica capace di disattivare il congegno inseritogli nel collo. Cos\u00ec, libero, Sloane ritrova sua moglie, Emily, su una spiaggia. Si scopre quindi che tutta la storia della morte di Emily altri non era che una commedia organizzata da Sloane stesso.\nSloane, ormai fuggito, viene sostituito da un certo Anthony Geiger, un subdolo agente tedesco. Geiger, dopo aver posto strane domande a Sydney, scopre il gioco dei due Bristow tramite un'e-mail di Sloane. Contemporaneamente, Sark dice a Sydney di un certo server 47, il server che gestisce tutta l'Alleanza dei Dodici. Ben conscia che quella potrebbe essere l'occasione per distruggere l'Alleanza, la CIA manda Sydney su un Boeing 747 per infiltrarsi nel server 47. Trovato il server, rimane da confermare se le informazioni in esso contenute siano davvero quelle giuste. Per fare ci\u00f2, Jack va all'SD-6 per inviare alla CIA un codice di conferma. Ma Geiger, che come detto prima aveva scoperto il gioco, anzi il doppiogioco dei Bristow, lo fa arrestare e comincia a torturarlo con l'elettroshock. Prima di essere portato nella stanza delle torture, Jack fa in tempo a telefonare alla figlia, dicendole di non prendere la strada principale, a causa di lavori in corso. Ma quella, in realt\u00e0, era una frase che indicava che entrambi erano stati scoperti. Disperata, Sydney fa appello al vecchio collega Marcus Dixon, che credeva ancora candidamente che l'SD-6 fosse solo una sezione segreta della CIA. Stravolto, Dixon dice di non crederle, poi per\u00f2, una volta all'SD-6, decide di inviare il famoso codice di conferma. \u00c8 il momento che Sydney aspettava da un anno e mezzo. La CIA attacca simultaneamente tutte e dodici le cellule SD, Sydney partecipa all'assalto dell'SD-6 e uccide Geiger un attimo prima che possa folgorare Jack. Marshall e Dixon, illesi, vengono arrestati. Poco dopo, la notizia \u00e8 ormai ufficiale: l'Alleanza non esiste pi\u00f9.\nDirettorio K.\nIl Direttorio K \u00e8 un'organizzazione segreta criminale della serie televisiva statunitense \"Alias\".\nIl quartier generale \u00e8 localizzato a San Pietroburgo, Russia ed \u00e8 costituito da agenti dell'ex blocco sovietico.\nTra i nemici diretti spiccano la CIA e l'Alleanza dei Dodici.\nLe vicende del Direttorio K sono presenti nella prima stagione di \"Alias\"\nIn competizione con l'SD-6 diretto da Arvin Sloane, scopo principale del Direttorio K \u00e8 quello di acquisire gli oggetti di Milo Rambaldi\nConvenzione.\nLa Convenzione \u00e8 un'organizzazione criminale segreta della serie televisiva \"Alias\".\nLa Convenzione venne fondata da ex membri del KGB e del Comitato Centrale del PCUS dopo la caduta dell'Unione Sovietica ed era dedita alla realizzazione del progetto di un nuovo mondo profetizzato da Milo Rambaldi. Inizialmente un'organizzazione di nazionalisti russi, poi si espanse a livello internazionale, costituendo sei cellule nei vari continenti. Nel periodo della stagione 3 di \"Alias\", la sua base centrale \u00e8 a San Pietroburgo.\nLa Convenzione fa la sua prima apparizione nella terza stagione, quando cattura Sydney Bristow per farne una sua agente; successivamente, per\u00f2, lei riesce a fuggire. Tempo dopo, la Convenzione libera Julian Sark dalla detenzione della CIA e usa le sue risorse economiche per finanziarsi. Tra i propri agenti, ha anche Lauren Reed, infiltrata nel Consiglio di Sicurezza Nazionale e moglie di Michael Vaughn, e sua madre. Allora, l'apparente capo della Convenzione \u00e8 McKenas Cole, che si rivela poi il secondo in comando di un misterioso capo.\nNel corso della stagione, la Convenzione \u00e8 la maggiore minaccia contro cui deve opporsi la CIA e tenta anche di corrompere Arvin Sloane, ora presidente della Omnifam, per la sua conoscenza di Rambaldi. Ad un certo punto, Lauren Reed e Julian Sark, avendo acquisito un consistente potere, decidono di usurpare la Convenzione: uccidono tutti i capicellula e pretendono di incontrare il capo dell'organizzazione, ma al contrario McKenas Cole li nomina co-direttori della cellula nord-americana.\nAlla fine della terza stagione, la Reed viene uccisa e Sark arrestato. Nella quarta stagione, Sark parla della \"implosione della Convenzione\". Tuttavia, successivamente si scopre che la \"implosione\" in realt\u00e0 era un inganno perpetrato da Elena Derevko, reale capo della Convenzione, che continua la sua ricerca degli ultimi manufatti di Rambaldi per creare un'arma nota come \"Il Diluvio\". Ad un certo punto riceve anche il sostegno di Arvin Sloane, che le dice che il suo interesse per Rambaldi \u00e8 risorto.\nElena attiva un Dispositivo Mueller su Sovogda, in Russia. La popolazione che beve l'acqua infettata dal \"Diluvio\" e influenzata dal dispositivo cede ad una rabbia insensata e scatena il caos in citt\u00e0. Elena ritiene che, infettando il mondo intero con questa sostanza, solo pochi eletti di Rambaldi potranno sopravvivere e creare un nuovo ordine. Viene per\u00f2 fermata dall'APO con l'aiuto di Arvin Sloane e Irina Derevko; la stessa Irina uccide Elena e manda a monte il suo piano. Con questo evento, ha definitivamente fine la Convenzione."}
{"id": "1610305", "revid": "119461046", "url": "https://it.wikipedia.org/wiki?curid=1610305", "title": "Io non dimentico", "text": "Io non dimentico \u00e8 una miniserie TV, prodotta dalla Janus International, andata in onda il 7 e 8 gennaio 2008 su Canale 5. Gli attori che vi hanno partecipato sono, tra gli altri: Manuela Arcuri, Brando Giorgi, Elena Russo, Sergio M\u00fa\u00f1iz, Giancarlo Giannini, Giovanni Scifoni, Renato Marotta, Gianluca Grecchi e Sergio Arcuri, al debutto come attore.\nTrama.\nPrima puntata.\nNapoli, anni 70. LA serie inizia con un bambino che corre per consegnare una lettera a Giovanni. Giovanni si dirige correndo verso la chiesa, dove si sta celebrando il matrimonio tra Angela e Carmine. Ma, all'improvviso, si sente un colpo di pistola e lo sposo cade a terra. Sette anni prima Angela Bassi, una ragazza amata da Giovanni e corteggiata da Carmine Altieri. Quest'ultimo, una sera, in un impeto di rabbia, la stupra. Angela scappa a Roma, dove scopre di essere incinta. Intanto Carmine si fa strada nella malavita grazie a Nina Conticello, sorella del vecchio boss Salvatore Conticello, che si trova in carcere. Angela conosce Gabriele, nipote della Biseri, ex cantante malata. I due si innamorano l'una dell'altra, e dopo la morte della zia di Gabriele, lui le chiede di sposarlo, promettendole di crescere suo figlio come se fosse figlio suo. Angela partorisce un bambino che viene chiamato Andrea. Passano sei anni, e Angela ritorna al suo paese a causa di sua madre che sta male. Ad Angela ritornano in mente i brutti ricordi di quella sera. Qui rincontra Giovanni, ora commissario, e le comunica che Carmine \u00e8 fuori dal carcere. Gabriele ha comprato una casa, e ha un appuntamento. Ma, sfortunatamente, si trova davanti Carmine, l'uomo che ha rovinato la vita a sua moglie Angela.\nSeconda puntata.\nGabriele capisce che l'uomo che ha stuprato Angela \u00e8 Carmine Altieri, mentre quest'ultimo ha la conferma di essere il padre di Andrea. In un drammatico scontro tra i due, Gabriele rimane ucciso. Per il dolore, Angela perde il bambino che porta in grembo, il cui padre era Gabriele. Ora \u00e8 decisa a vendicarsi dell'uomo che le ha rovinato la vita, ma deve proteggere se stessa e Andrea: Carmine, infatti, si sta facendo strada tra i camorristi locali mentre \u00e8 in declino il boss Don Salvatore Conticello (Giancarlo Giannini), che viene barbaramente ucciso dallo stesso Carmine durante la strage nella sua festa di fidanzamento con Nina (Elena Russo), ferita gravemente. Angela chiede poi aiuto a Giovanni, che \u00e8 nella polizia, ma presto capisce che non sar\u00e0 la giustizia ufficiale a darle soddisfazione.\nDurante il matrimonio tra Angela e Carmine, lei invia la lettera a Giovanni tramite Andrea ed ha una pistola, pronta a sparare al suo futuro sposo. Ma all'improvviso Carmine cade ucciso da Nina, nel frattempo ripresasi da quella ferita d'arma da fuoco inflittagli da Carmine stesso. Ora Angela pu\u00f2 sposare Giovanni e vivere una vita tranquilla insieme al figlio Andrea."}
{"id": "1610313", "revid": "1442080", "url": "https://it.wikipedia.org/wiki?curid=1610313", "title": "Bol'\u0161oj", "text": ""}
{"id": "1610314", "revid": "38120", "url": "https://it.wikipedia.org/wiki?curid=1610314", "title": "Bol'shoj", "text": ""}
{"id": "1610316", "revid": "125484965", "url": "https://it.wikipedia.org/wiki?curid=1610316", "title": "Palazzetto dello sport (Bergamo)", "text": "Il palasport di Bergamo, ex PalaNorda oggi chiamato PalaAgnelli per motivi di sponsorizzazione a partire dall'ottobre 2018 al ottobre 2021, \u00e8 un impianto sportivo situato a Bergamo.\nCaratteristiche.\nOspita gli incontri casalinghi delle squadre di pallavolo del (Serie A1 femminile) e dell' (Serie A2 maschile) e della Bergamo Basket 2014 (Serie A2), oltre ad essere stata sede di gioco del , squadra vincitrice di numerosi titoli nazionali ed europei di pallavolo femminile. \nL'impianto \u00e8 stato sede delle final four di Coppa dei Campioni di pallavolo femminile nelle edizioni 1996-97 e 1998-99, delle fasi finali di Coppa Italia di pallavolo femminile nelle edizioni 1995-96 e 1997-98 (con la formula della final four) e 2003-04 (con la formula della final eight).\nPer quanto riguarda la pallacanestro, in passato la struttura \u00e8 stata sede degli incontri casalinghi dell'Alpe Bergamo, che ha militato in Serie A1 nel 1983-1984, e del Celana, in Legadue nel 2001-2002.\nL'impianto ospita ogni anno anche il torneo dell'ATP Challenger Tour Internazionali di Tennis di Bergamo, che di solito si svolge a febbraio."}
{"id": "1610318", "revid": "124268208", "url": "https://it.wikipedia.org/wiki?curid=1610318", "title": "Extranet", "text": "L'extranet \u00e8 un'estensione di una LAN che permette anche a soggetti non operanti all'interno della suddetta rete di accedere a informazioni, servizi e consultare o immettere dati.\nSolitamente l'utilizzo delle stesse non equivale alla sua raggiungibilit\u00e0, ma sono previste forme di autenticazione utente e di sicurezza nello scambio dei dati. \nDescrizione.\nLe tecnologie solitamente pi\u00f9 utilizzate per accedere a una extranet sono:"}
{"id": "1610319", "revid": "28592", "url": "https://it.wikipedia.org/wiki?curid=1610319", "title": "Bolshoj", "text": ""}
{"id": "1610321", "revid": "599013", "url": "https://it.wikipedia.org/wiki?curid=1610321", "title": "Andrea Gentile (calciatore)", "text": "Carriera.\nClub.\nCresciuto nelle giovanili della Juventus, debutta nel Valle d'Aosta Calcio in Serie D nel 1998. Tornato alla , nel 2000 passa al Brescello. Dal 2002 al 2007 gioca in Serie B per , , , Torino, Crotone. A gennaio 2007 viene ceduto al . Nel campionato 2007-2008 passa al Padova dove segna una rete nella prima giornata di campionato contro il , sua ex squadra. Alla fine della stagione 2008-2009 rimane senza squadra.\nIl 3 marzo 2010 il giocatore si aggrega al club dell'. Nell'estate 2010 passa alla Canavese in Seconda Divisione e nell'estate del 2011 raggiunge Ezio Rossi all'A.C. Cuneo 1905 campione d'Italia dilettanti con il quale partecipa in maniera fattiva al torneo di Seconda Divisione, conquistando la promozione in Prima Divisione, dopo i trionfali play off vinti contro la Virtus Entella. Nella stagione 2012-2013 rescinde il contratto e annuncia di voler smettere di giocare a calcio. A gennaio 2013 inizia ad allenarsi con il Vall\u00e9e d'Aoste, per il quale firma fino a fine stagione.\nIl 30 giugno 2013 rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori. Firma un nuovo contratto con il Vall\u00e9e d'Aoste il 30 agosto 2013.\nVanta 117 presenze e 7 gol in Serie B.\nNazionale.\nVanta 5 presenze nelle nazionali minori. Due presenze con la Nazionale Under-15 nel 1995 e tre presenze con la Nazionale Under-16 tra il 1995 e il 1996."}
{"id": "1610323", "revid": "767487", "url": "https://it.wikipedia.org/wiki?curid=1610323", "title": "National Lampoon's - Vacanze di Natale", "text": "National Lampoon's - Vacanze di Natale (\"Christmas Vacation 2: Cousin Eddie's Island Adventure\") \u00e8 un film statunitense del 2003, diretto da Nick Mark.\nProtagonista \u00e8 Randy Quaid ovvero \"cugino Eddie\" nei precedenti film (tranne che in \"Ma guarda un po' 'sti americani\"). Torna anche l'attrice che interpret\u00f2 Audrey nel capostipite del 1983.\nTrama.\nEddie viene licenziato proprio nel periodo di Natale: nonostante questo, il suo capo lo manda, insieme alla famiglia, in vacanza nel Sud del Pacifico, sperando che Eddie non lo denunci dopo essere stato morso da una scimmia da laboratorio. La famiglia Tuttle per\u00f2 rimarr\u00e0 intrappolata sull'isola.\nProduzione.\nTra i personaggi della famiglia Griswold oltre a \"cugino Eddie\" interpretato da Randy Quaid che in questo spin-off assurge a protagonista, torna l'attrice Dana Barron prima \"storica\" interprete del personaggio di Audrey Griswold.\nNella pellicola \u00e8 presente un cameto dell'ex Monty Python, Eric Idle, che interpreta un passeggero inglese su un aereo.\nIl numero 2 dopo il titolo originale \"Christmas Vacation\" sta a significare che questo film, oltre ad essere il n.5 della serie \"National Lampoon's Vacation,\" \u00e8 da considerarsi il 2\u00b0 della serie spin-off \"Christmas Vacation,\" dopo quello del 1989 in Italia uscito col titolo \"Un Natale esplosivo\".\nDistribuzione.\nIl film, inedito nelle sale cinematografiche italiane, \u00e8 passato in TV col titolo \"National Lampoon's - Vacanze di Natale\"."}
{"id": "1610327", "revid": "309289", "url": "https://it.wikipedia.org/wiki?curid=1610327", "title": "Ura (fiume)", "text": "L'Ura (), chiamata anche \"Kamenka\", \u00e8 un fiume della Russia siberiana orientale, affluente di sinistra della Lena. Scorre nella Siberia meridionale, nell'Ol\u00ebkminskij ulus della Sacha (Jacuzia).\nDescrizione.\nIl fiume, che nasce sull'altopiano della Lena, scorre attraverso foreste lontano da insediamenti in direzione sud-ovest. La lunghezza del fiume \u00e8 di 181\u00a0km, l'area del suo bacino \u00e8 di 2\u00a0830\u00a0km\u00b2. Sfocia nel fiume Lena a una distanza di 2366\u00a0km dalla sua foce. \nIl fiume \u00e8 popolato dal luccio, la bottatrice e pesci del genere \"Sander\". "}
{"id": "1610328", "revid": "671029", "url": "https://it.wikipedia.org/wiki?curid=1610328", "title": "Wac\u0142aw Sierpi\u0144ski", "text": "Fondatore della scuola matematica polacca, fra le pi\u00f9 rilevanti al mondo, insieme a Stefan Banach e Kazimierz Kuratowski fu uno dei massimi matematici polacchi.\nSierpi\u0144ski \u00e8 ampiamente conosciuto per i suoi importanti contributi nella teoria degli insiemi (ricerche sull'assioma della scelta e sulle ipotesi del continuo), nella teoria dei numeri, nella teoria delle funzioni e in topologia. \nPrendono il suo nome il numero di Sierpi\u0144ski e il problema di Sierpi\u0144ski ad essi associato.\nScoperte matematiche e topologiche che portano il suo nome, rilevanti per gli studi successivi, sono anche il triangolo di Sierpi\u0144ski, il crivello di Sierpi\u0144ski, il numero di Sierpi\u0144ski, la curva di Sierpi\u0144ski e lo spazio di Sierpi\u0144ski.\nEgli ha rappresentato la visione \"platonica\" nei problemi dei fondamenti della matematica, accettando l'esistenza di enti ideali per i quali non \u00e8 assegnato un procedimento costruttivo: nella polemica su questo argomento, svoltasi nei primi decenni del secolo scorso, egli si \u00e8 cos\u00ec collocato in posizione antitetica rispetto alle correnti costruttivistiche, quali l'empirismo di \u00c9mile Borel e l'intuizionismo di Luitzen Brouwer.\nBiografia.\nFiglio di un dottore, frequent\u00f2 la scuola a Varsavia, dove il suo talento per la matematica fu rapidamente individuato dal suo primo insegnante di matematica. Questo era il periodo dell'occupazione russa della Polonia e fu difficile per il giovane Sierpi\u0144ski ottenere un'educazione scolastica nel suo paese, in quanto la politica zarista tendeva a mantenere lo stato di analfabetismo polacco pi\u00f9 elevato possibile, scoraggiando l'istruzione, con un conseguente calo della popolazione studentesca.\nNonostante le difficolt\u00e0, nel 1899 Sierpi\u0144ski entr\u00f2 a far parte del Dipartimento di Matematica e Fisica dell'Universit\u00e0 di Varsavia. Data l'egemonia culturale che la Russia esercitava in quel periodo sulla Polonia, non sorprende che fosse il lavoro di un matematico russo, il suo docente Georgij Feodos'evi\u010d Voronoj, ad attrarre inizialmente Sierpi\u0144ski.\nNel 1904 il Dipartimento di Matematica e Fisica attribu\u00ec a Sierpi\u0144ski il primo premio come autore del miglior saggio in merito al contributo di Voronoj alla teoria dei numeri.\nI risultati presentati in questo saggio apportarono un grande contributo ad un famoso problema sui reticoli.\nLaureatosi nel 1904, lavor\u00f2 per un certo periodo come insegnante di matematica e fisica presso una scuola femminile di Varsavia. Successivamente decise di stabilirsi a Cracovia per proseguire gli studi di dottorato che consegu\u00ec nel 1908; in seguito di questo fu assegnato all'Universit\u00e0 di Lvov (la citt\u00e0 ora parte della Repubblica Ucraina, chiamata Lw\u00f3w in polacco e Leopoli in italiano).\nContributi alla matematica.\nNel 1907 Sierpi\u0144ski si interess\u00f2 alla teoria degli insiemi quando lesse, rimanendone affascinato, un teorema che affermava che i punti del piano possono essere individuati con una singola coordinata. Scrisse a Tadeusz Banachiewicz chiedendo come un tale risultato fosse possibile, ricevendo una risposta di una sola parola: 'Cantor'. Nel 1909 tenne in assoluto il primo corso completamente dedicato a tale argomento.\nDurante tutta la propria vita, Sierpi\u0144ski scrisse un notevole numero di articoli di ricerca (circa 700) e 50 libri. Nel periodo di insegnamento all'Universit\u00e0 di Leopoli, tra il 1908 e il 1914, pubblic\u00f2 in particolare i seguenti libri: \"La teoria dei numeri irrazionali (1910)\", \"Presentazione della teoria degli insiemi (1912)\" e \"La teoria dei numeri (1912)\".\nAllo scoppio della Prima guerra mondiale, Sierpi\u0144ski e la sua famiglia si trovavano in Russia, mentre il governo zarista cercava di trasformare il problema polacco in un'arma politica. Dopo un breve periodo di prigionia, dalla quale fu liberato grazie all'intervento dei matematici russi Dmitrij Egorov e Nikolaj Luzin, si occup\u00f2 con quest'ultimo dello studio degli insiemi analitici. Nel 1916, Sierpi\u0144ski fu il primo a dare un esempio di numero normale assoluto, ovvero di un numero le cui cifre ricorrono con uguale frequenza, qualunque sia la base della notazione posizionale in cui esso \u00e8 scritto.\nNel 1919, dopo un breve periodo all'Universit\u00e0 di Leopoli, fu nominato professore a Varsavia, dove trascorse il resto della sua vita.\nL'anno successivo fond\u00f2, con Zygmunt Janiszewski e il suo ex studente Stefan Mazurkiewicz, un importante giornale di matematica, \"Fundamenta Mathematicae\", specializzato in articoli di teoria degli insiemi.\nDa questo momento, Sierpi\u0144ski si dedic\u00f2 non solo alla teoria degli insiemi, ma anche alla topologia generale e alle funzioni di variabile reale. Nella teoria degli insiemi contribu\u00ec all'assioma della scelta e all'ipotesi del continuo. Studi\u00f2 una curva frattale, nota oggi col suo nome, che descrivesse un cammino chiuso contenente ogni punto interno di un quadrato.\nNel 1921, Sierpi\u0144ski fu nominato membro dell'Accademia Polacca e capo della facolt\u00e0 all'Universit\u00e0 di Varsavia.\nDurante la Seconda guerra mondiale continu\u00f2 ad insegnare nella \"Universit\u00e0 sotterranea di Varsavia\", mentre ufficialmente lavorava come impiegato negli uffici del consiglio di Varsavia. Le sue pubblicazioni continuarono, in quanto riusc\u00ec ad inviare i propri articoli in Italia.\nDopo la rivolta di Varsavia nel 1944, i nazisti bruciarono la sua casa, distruggendo la sua libreria e le sue lettere personali.\nSi ritir\u00f2 nel 1960 dalla professione di docente dell'Universit\u00e0 di Varsavia, pur continuando, fino al 1967, a tenere seminari sulla teoria dei numeri presso l'Accademia Polacca delle Scienze. Prosegu\u00ec anche il suo lavoro editoriale come editore capo dell\"'Acta Arithmetica\", che egli fond\u00f2 nel 1958, e come membro degli uffici editoriali delle pubblicazioni: \"Rendiconti del Circolo Matematico di Palermo\", \"Compositio Mathematica\" e \"Zentralblatt f\u00fcr Mathematik\".\nTra i numerosi premi che gli furono attribuiti ricordiamo le lauree ad onorem dall'Universit\u00e0 di Leopoli (1929), Universidad Nacional Mayor de San Marcos di Lima (1930), Amsterdam (1931), Tart\u00e1 (1931), Sofia (1939), Praga (1947), Breslavia (1947), Lucknow (1949), e Universit\u00e0 Lomonosov di Mosca (1967)."}
{"id": "1610337", "revid": "767487", "url": "https://it.wikipedia.org/wiki?curid=1610337", "title": "Allarme mortale", "text": "Allarme mortale (\"The Alarmist\") \u00e8 una commedia nera diretta Evan Dunsky, basata sulla pi\u00e9ce \"Life During Wartime\" di Keith Reddin."}
{"id": "1610342", "revid": "79968", "url": "https://it.wikipedia.org/wiki?curid=1610342", "title": "13x17", "text": ""}
{"id": "1610351", "revid": "767487", "url": "https://it.wikipedia.org/wiki?curid=1610351", "title": "DoCo", "text": "Le DoCo erano un gruppo musicale giapponese composto dalle cinque doppiatrici delle protagoniste dell'anime \"Ranma \u00bd\". le DoCo hanno pubblicato tre album nella loro carriera: \"DoCo\uff0aFIRST\", \"DoCo\u2606Second\", e \"DoCo Original Karaoke\". Alcune delle canzoni furono adattate e tradotte in inglese dalle \"DoCo U.S.A.\", le cinque doppiatrici corrispondenti. Le loro canzoni sono state utilizzate come sigle di chiusura ed apertura degli OAV di Ranma \u00bd e nel terzo film. Qualche altra canzone inedita \u00e8 stata inclusa nei vari album.\nMembri.\nHayashibara, Inoue, e Takayama sono cantanti soliste, mentre Takayama fa parte del duo TWO-MIX."}
{"id": "1610353", "revid": "110157", "url": "https://it.wikipedia.org/wiki?curid=1610353", "title": "Chiesa di Santa Maria dello Stradone", "text": "La chiesa di Santa Maria dello Stradone, detta Madonnetta, \u00e8 un luogo di culto cattolico di Lugano, situato nel quartiere di Molino Nuovo. La chiesa ospita anche le funzioni religiose ortodosse a seguito di una concessione del vescovo di Lugano.\nStoria.\nLa chiesa fu costruita in stile barocco dal 1725 al 1726, ma nel 1846 fu modificata da Giuseppe Fraschina, che aggiunse un portico tuscanico."}
{"id": "1610358", "revid": "729019", "url": "https://it.wikipedia.org/wiki?curid=1610358", "title": "Oktjabr'skaja-Kol'cevaja", "text": "Oktjabr'skaja (), che significa \"Stazione di Ottobre\", \u00e8 una stazione della Linea Kol'cevaja, la linea circolare della Metropolitana di Mosca. L'architetto, L.M. Poljakov, vinse un premio dell'Unione Sovietica per il design, che celebra la vittoria sovietica nella Grande Guerra Patriottica.\nFormalmente conosciuta come Kalu\u017eskaja, la stazione rappresenta una piazza, con piloni in marmo bianco ed \u00e8 decorata con griglie di ventilazione e gli oggetti in alluminio anodizzato sembrano raffigurare delle torce. Il soffitto \u00e8 decorato con bassorilievi che commemorano la vittoria sovietica; le mura sono decorate con ceramica color crema.\nL'ingresso di Oktjabr'skaja, situato sul lato ovest del Leninskij Prospekt, appena a sud dell'Anello dei giardini sulla piazza Kalu\u017eskaja (da qui il nome originale) era in origine una struttura provvisoria, ma negli anni ottanta vi fu costruito intorno l'Istituto Moscovita di Acciaio. La facciata dell'edificio \u00e8 decorata con rilievi di due figure con trombe, un soldato e un civile, che annunciano la vittoria sovietica nella guerra. La stazione di Oktjabr'skaja apr\u00ec il 1\u00ba gennaio 1950.\nInterscambi.\nDa questa stazione \u00e8 possibile il trasbordo verso la stazione Oktjabr'skaja della Linea Kalu\u017esko-Ri\u017eskaja."}
{"id": "1610359", "revid": "287204", "url": "https://it.wikipedia.org/wiki?curid=1610359", "title": "Peggio per te, Chambers!", "text": "Peggio per te, Chambers! (titolo originale \"Nobody Loves a Loser\", titolo alternativo \"Who Dies There?\") \u00e8 un romanzo noir del 1963 di Henry Kane pubblicato nel 1965 nella collana I Neri Mondadori.\nTrama.\nMitchell Crane \u00e8 un uomo ricco e facoltoso, ma con la fama di perdente nato: ha una bella moglie che lo tradisce pubblicamente, ha una segretaria che viene ammazzata nel suo studio, e ha un amico come Peter Chambers, dall'alto della sua saggezza si permette di giudicarlo. Grazie ai soldi per\u00f2 Crane riuscir\u00e0 ad aggiustare molte cose, e Peter Chambers prima della fine \u00e8 costretto a fare una specie di revisione di conti, perch\u00e9, chiss\u00e0 dove, qualcosa non quadra."}
{"id": "1610361", "revid": "1516566", "url": "https://it.wikipedia.org/wiki?curid=1610361", "title": "Pizzone", "text": "Pizzone \u00e8 un comune italiano di abitanti della provincia di Isernia in Molise. Fino al XV secolo \u00e8 stato parte integrante del Giustizierato d'Abruzzo e dell'Abruzzo Citeriore. \u00c8 il comune pi\u00f9 occidentale del Molise.\nGeografia fisica.\nSi trova nell'estremit\u00e0 nord-occidentale della regione Molise, al confine con le regioni Lazio e Abruzzo ed \u00e8 uno dei cinque comuni molisani appartenenti al parco nazionale d'Abruzzo, Lazio e Molise.\nIl paese \u00e8 adagiato su uno sperone del monte Mattone, a 730 metri sul livello del mare. Come ricorda L. Iannelli ne \"La storia di Pizzone\", \u00abPizzo equivale ad angolo remoto, recesso [\u2026] e potrebbe essere il significato primigenio di Pizzone [\u2026]\u00bb. Questa etimologia trova la sua prima segnalazione nel trattato di Giambattista Masciotta, edito nel 1916, il quale la definisce \u201cabbastanza vacua\u201d e la riporta \u201ca mero titolo di curiosit\u00e0\u201d. \u00c8 evidente che essa trae spunto dalla comparazione dei termini pizzo/Pizzone.\nIl paese \u00e8 chiuso da due rivi: il primo a occidente scende dalle Forme, Iannini, Vallecorda, un tempo alimentava due mulini, e si unisce a valle al rivo di Collealto, ossia di San Michele, l'altro rivo scende da settentrione ed \u00e8 chiamato Iemmare (un tempo \"Fiumare\" e che attraversa le frazioni di Aramerdaria e Ommero). Lo Iemmare trae origine dall'Acquasparta, confluisce nel torrente Rienziere e poi nel Volturno sotto il mulino che fu nell'800 di don Alessandro Martino. Pizzone conta due fontane di acqua potabile, una a occidente detta Fonte Lunga, l'altra a mezzogiorno detta Fonte la Vetica.\nInoltre \u00e8 uno dei quattro comuni del Molise, insieme a Pozzilli, Tufara e Venafro, il cui territorio \u00e8 confinante con due regioni.\nStoria.\nLa zona di Pizzone \u00e8 stata certamente abitata fin dal periodo neolitico. Ci\u00f2 \u00e8 testimoniato da una serie di lame litiche ritrovate nel suo agro e attualmente custodite in un museo di Campobasso.\nLo sperone roccioso di Pizzone era infatti posto a cavallo di un'antichissima arteria stradale che attraversava la catena montuosa delle Mainarde. Durante il periodo sannita tale via assunse ulteriore importanza collegando commercialmente e militarmente i \"touti\" separati da questi monti. La strada infatti, toccando San Vito di Colli, Cerro, e attraversando il valico di San Francesco, giungeva sino ad \"Aufidena\", attuale Alfedena. Certamente la via fu percorsa dagli eserciti romani durante le guerre sannitiche del IV secolo a.C.\nPotrebbe trattarsi dell'antichissimo sistema viario sannita denominato via Numicia o Minucia tra Aufidena ed Aesernia, di cui si conservano alcuni tratti selciati a monte di Alfedena verso il valico del Calvario o di San Francesco.\nAnche nel caso di Pizzone, come per gli altri borghi della valle, le prime notizie storiche si devono al Chronicon Volturnense. Pochi decenni dopo la distruzione apportata dall'incursione araba dell'881 d.C., ed al momento della ricostruzione della Badia maggiore di San Vincenzo al Volturno, l'Abate Raimbaldo, feudatario della zona, decise di popolare tra il 935 e il 981 l'attuale territorio di Pizzone con coloni provenienti dalle terre dei Marsi ai quali la Badia concedeva appezzamenti per la durata di 29 anni. Vennero quindi creati i borghi di Iannini, Roccasecca, Cerquacupa e Viscurri (o Biscurri), dei quali rimangono alcuni ruderi.\nCarlo II d'Angi\u00f2 sottrasse Pizzone alla giurisdizione della Badia con decreto del 13 ottobre 1295 e lo assegn\u00f2 in feudo ad Andrea d'Isernia. Dopo la morte di quest'ultimo nel 1316, Pizzone (\"Piczotum\") venne aggregato all'Abruzzo Citeriore (Chieti), come risulta dai Regesti Angioini del 1320. Nel 1383 i monaci furono costretti a vendere ulteriori terre attorno al \"Castrum Piczoni\" al fine di restaurare l'abbazia.\nSecondo varie fonti, i feudatari diretti di Pizzone furono nel XIV secolo i della Leonessa, dalla seconda met\u00e0 del secolo fino al 1450, i Caldora. Tra il XV e il XVI secolo fu poi feudo dei Pandone, conti di Venafro, ed appartenne successivamente ai de Bucchis e ai Marchesani, per passare nel 1777 a Domenico Cestari e, infine, al marchese Pietro Battiloro.\nCon l'abolizione del feudalesimo dal 1809 inizia una lunga serie di sindaci. Con il Decreto del 17 febbraio 1861, Pizzone viene a far parte della Provincia del Molise, mentre con la creazione, nel 1929, del Parco nazionale d'Abruzzo, Lazio e Molise, ampi suoi territori vi vengono inclusi.\nIl Patrono di Pizzone \u00e8 San Nicola di Bari (6 dicembre). Il 10 giugno si celebra con particolare enfasi anche Santa Liberata crocifissa, presso l'omonima chiesetta.\nSimboli.\nL'odierno stemma del Comune di Pizzone raffigura su campo azzurro tre monti all'italiana d'argento, isolati e ordinati in fascia, quello centrale pi\u00f9 alto, fondati sulla campagna d'argento e d'oro, per inchiesta di quattro pezzi.\nMonumenti e luoghi d'interesse.\nL'attuale Pizzone risale grosso modo al XIV secolo quando furono aggregati ed incastellati diversi nuclei abitativi. Con l'\"incastellamento\" vennero create tre porte: Porta Lecina, verso ovest, Porta dei Santi a Santa Liberata (a 500 metri dalla quale, fuori dell'abitato, si trova la Fonte Lunga) e Porta Borea o \"Vorea\" verso San Rocco che deriva il proprio nome dal freddo vento che spira da settentrione.\nSecondo l'architetto Franco Valente, della medioevale Porta dei Santi \u00abrimane solo un vago ricordo nell'arco che ne ripete il limite originario sulla cortina di case sovrapposte all'antica cinta muraria angioina\u00bb. Fuori dall'abitato si segnala una torretta di avvistamento saracena del IX secolo.\nChiesa di San Nicola.\nSempre al XIV secolo risale la maggiore attrazione del paese, la Chiesa di San Nicola. Una lapide, ora murata all'interno, e che un tempo appariva sulla facciata della Chiesa riporta l'iscrizione:\novvero \u00abnell'anno del Signore 1318, regnante il nostro Re e signore Roberto, sotto il suo nono anno di governo nell'Indizione I, governando nel monastero di San Vincenzo l'Abate Nicola, per mezzo del maestro Martino De Rocca [fece restaurare o fece costruire]\u00bb.\nA proposito dell'abate Nicola, l'architetto Franco Valente sostiene: \"Non tutti gli storici si sono resi conto che si tratta di Nicola di Frattura che fu celebre non solo per il suo originale commento alla Regola di S. Benedetto, ma anche e soprattutto per la sua fuga a Bologna per non avere a che fare con Celestino V, di cui fu apertamente avversario.\"\nLa chiesa dovette subire successivamente ricostruzioni ed ampliamenti, probabilmente nel 1318 e dopo il terremoto del 1349, anno in cui fu ricostruita riorientandola da ovest ad est. Tale ricostruzione fu per\u00f2 di dimensioni pi\u00f9 piccole, con una navata ed un tetto piatto. Nel 1419 fu allungata a destra (a sud) mentre nel 1535 fu allungata ad oriente, con la costruzione del transetto, dell'abside e della cupola. Nel 1610 fu costruita la sagrestia, nel 1794 il campanile e nel 1830 fu nuovamente restaurata.\nGli altari, all'interno della chiesa, erano dedicati a Sant'Antonio, alla Madonna del Rosario, a San Rocco, alla Madonna del Carmine, a San Nicola, a Sant'Ilario ed a Santa Liberata. Dal secolo scorso sono rimaste solo le statue dei primi quattro Santi, oltre a San Nicola sull'altare maggiore. La campana fu fusa nel 1439, ma il 9 agosto 1842 fu fatta rifondere presso la fonderia Marinelli poich\u00e9 spezzata. Nella chiesa sono custoditi monili sacri d'argento cesellato risalenti al Quattrocento.\nSotto il pavimento esiste un complesso di quattro cripte. La cripta principale ha anche delle colonne riconducibili al X secolo. Tali sotterranei sono stati scoperti dall'arciprete Don Alfredo Bernardi in occasione del terremoto del 1984.\nSono ora accessibili attraverso un passaggio praticato all'estremit\u00e0 della navata sinistra. Come in uso a quei tempi, nelle cripte venivano tumulati gli appartenenti a famiglie in vista di Pizzone. Nella navata di destra sono emerse tracce di un antico altare e di affreschi.\nAltre chiese.\nAlla sommit\u00e0 del paese \u00e8 la cappella dell'Assunta, destinata a cimitero dal 1840 al 1889 e detta \u201cdel Moricone\u201d; in contrada Campo \u00e8 invece la Cappella dei Santi Giovanni e Paolo; fuori dalla Porta dei Santi c'\u00e8 ancora la Cappella di Santa Liberata, costruita nel 1637 sui ruderi di una chiesa preesistente; infine fuori Porta Borea c'\u00e8 la Cappellina di San Rocco restaurata nel 1905 ad opera della famiglia Di Benedetto.\nIn base ad un documento del 1697, quando il vescovo di Aversa Innico Caracciolo fece una visita pastorale trovando la parrocchia e gli altari in \u00absordido stato\u00bb, si ha notizia dell'esistenza di altre chiese rurali dedicate a San Pietro in Cerquacupa, a San Biagio, a San Rocco e a Santa Maria dei Moriconi. Tali cappelle sono andate perdute nel tempo. Da un frammento di documento rinvenuto nel corso dei restauri di San Nicola del 1870 si desume che la chiesa di San Pietro di Cerquacupa fosse assai fiorente nella seconda met\u00e0 del XIV secolo.\nAree naturali.\nDa Pizzone si raggiunge, attraverso una strada provinciale, la piana posta poco pi\u00f9 in basso del Campitello, chiamata \"Pianoro delle Forme\" o Valle Fiorita, da dove si pu\u00f2 iniziare l'ascensione al Monte Meta (metri 2.242).\nA circa un'ora e mezza di cammino la vegetazione diventa completamente inesistente svelando la suggestive vista della Valle Pagana e del Monte Meta. Ancora un'ora di cammino e lasciando alle spalle il Passo dei Monaci si abbandona il sentiero M1 per raggiungere la vetta del Monte Meta sopra la quale \u00e8 posta una croce. Il panorama si estende a vasto raggio e consente di vedere ad occhio nudo l'Abbazia di Montecassino e numerosi altri \"landmark\" del territorio.\nImponente \u00e8 l'acero di valle Ura dalla circonferenza di oltre sei metri.\nAquila reale, orso bruno marsicano, camoscio d'Abruzzo ed altri ungulati popolano i folti boschi di faggio, scendendo spesso a valle. A Pizzone esiste un museo dell'Orso e l'Area faunistica dell'Orso Bruno Marsicano.\nLe escursioni consigliate sono:\nSociet\u00e0.\nNote all'evoluzione demografica.\nGrazie ai dati del Comune di Pizzone, ci si pu\u00f2 fare un'idea della storia demografica ed economica del paese: 50 fuochi (o famiglie contadine) nel 1532, 51 nel 1545, 74 nel 1595, 74 nel 1648, 48 nel 1669. Quest'ultimo drammatico calo \u00e8 dovuto all'epidemia di peste del 1656. Successivamente i dati cominciano a riferirsi agli abitanti: 1.166 nel 1861, 1.847 nel 1872, 1.561 nel 1901, 1.270 nel 1911. Tra la fine del XIX e l'inizio del XX secolo inizia il grande spopolamento dovuto all'emigrazione(verso altri stati o regioni).\nSecondo gli annali del 1874, gli elettori politici erano 10, quelli amministrativi 45, i militi della guardia nazionale 105; v'erano inoltre un medico condotto, un chirurgo, due salassatori, una levatrice, un notaio, due maestri elementari, cinque erbisti, un caff\u00e8, un botteghino di sale e tabacchi, tre macelli, un pizzicagnolo, quattro cantine, 25 falegnami, due calzolai, tre sarti, quattro ferrai e sei muratori.\nSempre secondo i dati del 1874 si registrava un agro di 20.000 tomoli di terreno di cui 8.000 seminatorio, 2.000 boschivo, il resto pascolatorio ed erboso, con una rendita del Comune di Lire 10.000 circa. Il monte frumentario era di 3.000 tomole di grano.\nDalla fine del XIX secolo fino agli anni settanta il flusso migratorio si \u00e8 diretto in modo prevalente verso l'area metropolitana di Chicago. Dalla fine del XIX secolo, un altro importante flusso migratorio si \u00e8 diretto verso la parte meridionale della Francia, nella zona di Avignone..\nIstituzioni e servizi.\nOltre al Comune, Pizzone \u00e8 provvista di una stazione del Corpo Forestale dello Stato e di un ufficio delle Poste Italiane. Per quanto concerne i trasporti esistono le Autolinee Pizzone-Venafro.\nGeografia antropica.\nPizzone, oltre all'abitato centrale, enumera una serie di contrade: Pagliarone\u00a0\u2013 Ara Antica, Colle Macine, Ommaro, Contrada Iannini, Petrara, Aramerdaria.\nAmministrazione.\nSindaci di Pizzone:"}
{"id": "1610366", "revid": "46291", "url": "https://it.wikipedia.org/wiki?curid=1610366", "title": "Lapageria rosea", "text": "Il copihue (Lapageria rosea ) \u00e8 una pianta monocotiledone della famiglia Philesiaceae, endemica del Cile. \u00c8 l'unica specie nota del genere Lapageria .\n\u00c8 il fiore nazionale del Cile.\nEtimologia.\nIl nome scientifico del genere deriva da Giuseppina Lapagerie, prima moglie di Napoleone Bonaparte, che nei suoi giardini di La Malmaison si dedicava alla botanica.\nDescrizione.\nI fusti del copihue sono contorti, flessibili, duri, resistenti e di un marrone chiaro; le foglie hanno invece una forma ovale e sono molto dure, il bordo \u00e8 ingrossato e liscio, con nervature parallele, esternamente sono di un colore verde scuro mentre all'interno pi\u00f9 chiaro.\nIl fiore \u00e8 generalmente di colore rosso intenso, ma vi sono anche altre tonalit\u00e0 come il rosa, il bianco e l'avorio; ha una forma campanulata ed \u00e8 costituito da 6 petali (3 interni e 3 esterni) e altrettanti pistilli; al massimo pu\u00f2 misurare 15\u00a0cm di lunghezza e 10\u00a0cm di larghezza.\nProduce un piccolo frutto commestibile dalla forma arrotondata e dal sapore dolciastro, chiamato pepino.\nDistribuzione e habitat.\nQuesto fiore cresce in boschi dove vi \u00e8 molta umidit\u00e0 e si trova in quelli del centro e sud del Cile, tra Valpara\u00edso (V regione) e Osorno (X regione), specialmente nella zona di Concepci\u00f2n e Temuco."}
{"id": "1610370", "revid": "28592", "url": "https://it.wikipedia.org/wiki?curid=1610370", "title": "Bol'soj Fontan", "text": ""}
{"id": "1610371", "revid": "110157", "url": "https://it.wikipedia.org/wiki?curid=1610371", "title": "Chiesa del Cristo Risorto", "text": "La chiesa parrocchiale del Cristo Risorto \u00e8 un luogo di culto cattolico che si trova a Lugano, nel quartiere di Molino Nuovo.\nStoria.\nLa chiesa venne costruita fra il 1974 ed il 1976 su progetto dell'architetto Rino Tami.\nDescrizione.\nLa chiesa ha una pianta a forma di triangolo equilatero.\nContro la parete ovest dell'aula \u00e8 addossato l'organo a canne ditta Tamburini \"opus 698\", costruito nel 1975. A trasmissione integralmente meccanica, ha due tastiere di 61 note ciascuna ed una pedaliera concavo-radiale di 32. Dispone di 23 registri."}
{"id": "1610372", "revid": "54193", "url": "https://it.wikipedia.org/wiki?curid=1610372", "title": "Zeugo", "text": ""}
{"id": "1610375", "revid": "142504", "url": "https://it.wikipedia.org/wiki?curid=1610375", "title": "Benedettini Confederati", "text": ""}
{"id": "1610380", "revid": "223454", "url": "https://it.wikipedia.org/wiki?curid=1610380", "title": "MTV Pulse Italia", "text": ""}
{"id": "1610383", "revid": "80339", "url": "https://it.wikipedia.org/wiki?curid=1610383", "title": "Oktyabrskaya-Kol'cevaja", "text": ""}
{"id": "1610386", "revid": "767487", "url": "https://it.wikipedia.org/wiki?curid=1610386", "title": "Matrimonio impossibile", "text": "Matrimonio impossibile (\"The In-Laws\") \u00e8 un film del 2003 diretto da Andrew Fleming.\nLa pellicola \u00e8 un remake del film \"Una strana coppia di suoceri\" (\"The In-Laws\") del 1979 di Arthur Hiller con Alan Arkin e Peter Falk.\nTrama.\nMark e Melissa hanno deciso di sposarsi e i preparativi per la cerimonia sono a buon punto. Devono ancora incontrarsi le rispettive famiglie ma le cose si complicheranno. Il padre di lei, Jerry, \u00e8 un ansioso podiatra mentre il padre di Mark, Steve, \u00e8 un brillante venditore di fotocopiatrici. Steve in realt\u00e0 \u00e8 un agente della C.I.A. che sta svolgendo una pericolosa missione che, suo malgrado, coinvolger\u00e0 il povero Jerry.\nDurante questa avventura, Jerry sar\u00e0 arrestato dall'F.B.I. per detenzione di materiale radioattivo, liberato con gas ed esplosivo, rapito, drogato, imbarcato in aereo, portato in Francia, fatto incontrare con un pericoloso criminale interessato a comprare un sottomarino nucleare russo rubato, gettato da un grattacielo con paracadute, preso in ostaggio durante la cerimonia di matrimonio della figlia, portato all'inseguimento del sottomarino Olga nel lago Michigan, inseguito da un siluro intelligente e tutto questo mentre \u00e8 sempre ricercato dall'F.B.I. che lo crede il famigerato \"Cobra muscoloso\" complice di un agente C.I.A. infedele.\nAlla fine tutto andr\u00e0 a posto; dal sottomarino distrutto al criminale arrestato fino al chiarimento con l'F.B.I. Nonostante la distruzione del banchetto di nozze e la defezione di tutti gli invitati, la celebrazione del matrimonio avr\u00e0 luogo e il regalo di Steve sistemer\u00e0 le tre famiglie per sempre..."}
{"id": "1610390", "revid": "28592", "url": "https://it.wikipedia.org/wiki?curid=1610390", "title": "Bastione caucasico", "text": ""}
{"id": "1610391", "revid": "104458", "url": "https://it.wikipedia.org/wiki?curid=1610391", "title": "Casa d'arte futurista Depero", "text": "La Casa d'arte futurista Depero, detta anche Casa Depero, \u00e8 un museo di arte futurista che ha sede a Rovereto (TN) in via Portici, 38. \u00c8 stato ideato nel 1957 dall'artista Fortunato Depero (1892-1960), ed \u00e8 l'unico museo in Italia fondato da un futurista. Nel 1989 Casa Depero entra a far parte del Museo d'arte moderna e contemporanea di Trento e Rovereto. Il direttore del museo \u00e8 Diego Ferretti, la responsabile di Casa Depero \u00e8 Nicoletta Boschiero.\nStoria.\nL'artista trentino Fortunato Depero concepisce l'idea di una casa museo nel 1957. Il progetto va in porto grazie all'aiuto fondamentale del comune di Rovereto: il primo agosto 1959 apre la Galleria Museo Fortunato Depero in un edificio del centro storico di Rovereto, che era stato sede del banco dei pegni in epoca medievale. Il progetto museografico \u00e8 elaborato personalmente da Depero tra il 1957 e il 1959. L'artista muore il 29 novembre 1960 senza riuscire a completare del tutto il museo, lascia per\u00f2 numerosi schizzi che rappresentano la struttura, l'arredamento, le decorazioni e i rivestimenti del museo. \nNel 1989 Casa Depero entra a far parte del Museo d'arte moderna e contemporanea di Trento e Rovereto. Dopo un lungo restauro curato dall'architetto Renato Rizzi, il 17 gennaio 2009 il museo riapre al pubblico. La riapertura coincide con il centenario del futurismo. Casa Depero inizia a ospitare esposizioni temporanee incentrate su temi cari a Fortunato Depero: il \"design\", le arti applicate e la grafica pubblicitaria. La prima mostra \u00e8 dedicata al cane a sei zampe, il logo dell'Eni. \nNel 2010 Casa Depero ospita una mostra di mobili e arazzi dell'artista e designer roveretano Alessandro Mendini e un'esposizione dedicata al futurista Tullio Crali, con opere e documenti d'archivio. Nel 2011 il museo espone una retrospettiva sul pittore futurista Roberto Iras Baldessari e una mostra sui Nuovi Futuristi (Gianantonio Abate, Clara Bonfiglio, Innocente, Marco Lodola, Luciano Palmieri, Plumcake).\nNel 2012 Casa Depero espone un album di fotografie della Val di Fiemme decorato con disegni da Depero nel 1912 e ritrovato nel 2009. La mostra affronta anche il tema dell'irredentismo, in quanto l'album \u00e8 dedicato al Touring Club Italiano \"propugnatore del rimboschimento delle valli del Trentino\". Nello stesso anno espone quattro opere della serie \"Eternal Rest\" di Paco Cao, artista in residenza presso il Mart, accanto ai dipinti originali che l'artista ha rielaborato. Nel 2013 il museo realizza una retrospettiva sul pittore futurista Paolo Ventura e l'anno seguente una mostra che accosta le opere dell'artista sardo Eugenio Tavolara a quelle di Depero. \nL'11 ottobre 2014 \u00e8 stata inaugurata \"Calpestare la guerra\", una mostra di tappeti afgani a tema bellico realizzati dopo l'invasione sovietica. L'esposizione si collega con la grande mostra del Mart \"La guerra che verr\u00e0 non \u00e8 la prima\" e con quella della Galleria civica di Trento \"Afterimage. Rappresentazioni del conflitto\", realizzate in occasione del centenario della prima guerra mondiale.\nArchitettura.\nCasa Depero si trova in un edificio restaurato dall'architetto Renato Rizzi, nel cui progetto sono confluite alcune aree progettate da Depero ed altre inserite nei progetti originali del 1959 ma mai completate.\nIl nuovo progetto museografico d\u00e0 notevole risalto alle grandi tarsie in panno di Depero, come \"Il corteo della gran bambola\" (1920), che sono tra le sue opere pi\u00f9 importanti e originali.\nCollezioni.\nCasa Depero espone a rotazione dipinti, disegni, arazzi, tarsie in buxus, collage, manifesti, locandine, mobili, giocattoli e prodotti d'arte applicata realizzati da Fortunato Depero dai primi anni del Novecento fino agli anni cinquanta.\nDidattica.\nA Casa Depero il Museo d'arte moderna e contemporanea di Trento e Rovereto svolge laboratori didattici e visite guidate."}
{"id": "1610393", "revid": "713168", "url": "https://it.wikipedia.org/wiki?curid=1610393", "title": "Beltr\u00e1n de la Cueva", "text": "Ricopr\u00ec un ruolo importante alla corte del re di Castiglia e Le\u00f3n, Enrico IV e fu un presunto amante della regina, Giovanna del Portogallo.\nOrigine familiare.\nFiglio del nobile andaluso, Diego Fern\u00e1ndez de la Cueva, capo riconosciuto dei de la Cueva a \u00dabeda (attualmente nella provincia di Ja\u00e9n).\nBiografia.\nSecondo le cronache dell'epoca, sembra che il primo incontro di Beltr\u00e1n de la Cueva col re Enrico IV, sia avvenuto nella primavera del 1456, quando il re fu ospitato in casa di suo padre a \u00dabeda. Il re per sdebitarsi offr\u00ec a Juan de la Cueva, il figlio maggiore di don Diego, un posto alla corte di Castiglia. Don Diego rifiut\u00f2, perch\u00e9 preferiva che il suo erede rimanesse accanto a lui, ma non aveva nulla in contrario se il posto fosse assegnato al suo secondogenito, Beltr\u00e1n de la Cueva.\nCos\u00ec Beltr\u00e1n segui il re alla corte come \"paggio\". \nStabilitosi a corte, Beltr\u00e1n de la Cueva ascese rapidamente grazie alle sue eccellenti relazioni con il re; nel 1458, fu nominato maggiordomo e maestro di sala, nel 1459, entr\u00f2 nell'Ordine di Santiago di stanza a Ucl\u00e9s, nel 1460, ebbe quindi la tenenza della fortezza di Carmona e poi quella del castello di \u00c1greda, sino ad essere nominato Maestro dell'ordine nel 1462.\nContemporaneamente, nel 1461, era entrato nel consiglio della corona e, nel 1462, ricevette la contea di Ledesma, mentre suo fratello, Gualtiero, era nominato vescovo di Palencia.\nNello stesso anno Beltr\u00e1n, per l'intermediazione del re, spos\u00f2 Menc\u00eda de Mendoza y Luna, figlia del marchese di Santillana, Diego Hurtado de Mendoza y Su\u00e1rez de Figueroa (e nipote del cardinale, Pedro Gonz\u00e1lez de Mendoza). Come dote ricevette la fortezza ed il titolo di visconte di Huelma, che cedette al padre, Diego con la clausola che alla sua morte, assieme al titolo, sarebbe ritornata a Beltr\u00e1n de la Cueva.\nQuesta folgorante carriera di Beltr\u00e1n dest\u00f2 invidie e rancori in numerosi cortigiani, che cominciarono a diffondere voci circa una sua presunta relazione con la regina, Giovanna del Portogallo, anzi i nobili partigiani del principe delle Asturie, il fratellastro di Enrico IV, Alfonso (1453 - 1468), che aveva dovuto cedere il titolo di principe delle Asturie (erede al trono di Castiglia) alla figlia nata, nel 1462, dall'unione di Enrico IV e Giovanna del Portogallo, anche lei Giovanna, come la madre, molto abilmente aveva messo in giro la diceria, molto probabilmente inventata, che la figlia di Giovanna del Portogallo fosse figlia non di Enrico IV, ma di Beltr\u00e1n de la Cueva, che di Enrico era uno dei migliori amici. E da allora la fazione contraria al re cominci\u00f2 a denominare la figlia di Enrico IV e Giovanna del Portogallo, Giovanna la \"Beltraneja\".\nNel 1463, per cercare di soffocare le dicerie Beltr\u00e1n fu espulso da corte, dopo avergli revocato l'incarico di Maestro dell'Ordine di Santiago, ma in compenso, tra il 1463 ed il 1464, ottenne il ducato di Alburquerque, la tenenza dei castelli di Pe\u00f1alc\u00e1zar e di Soria ed il governo delle citt\u00e0 di Roa, La Codosera, Aranda, Molina, Atienza, Anguix e Cu\u00e9llar.\nLe due fazioni della nobilt\u00e0 castigliana cercarono di far nominare erede al trono ciascuna il proprio candidato e le \"cortes\", nel 1464, si pronunciarono a favore di Giovanna, figlia di Giovanna del Portogallo riconoscendola figlia legittima di Enrico IV, ma la fazione avversa, nel 1465, tenne un'assemblea ad Avila (Farsa de \u00c1vila), dove Alfonso (Alfonso XII) fu proclamato re.\nSembra che gi\u00e0 nel 1464 Beltr\u00e1n de la Cueva era stato richiamato a corte, di sicuro, durante la farsa di Avila, era accanto al suo re, Enrico IV.\nGiovanna del Portogallo, allora fu inviata a Coca ( da Segovia), nel castello del vescovo Fonseca un sostenitore del re Enrico; e sembra che qui abbia incontrato il nipote del vescovo, Pedro de Castilla y Fonseca, con cui allacci\u00f2 una relazione.\nDopo la regina Giovanna fu trasferita nel convento di san Francesco a Segovia. \nDopo l'affronto di Avila la lotta tra le due fazioni si trasform\u00f2 in lotta armata ed i due eserciti si scontrarono, nelle vicinanze di Olmedo, dove Alfonso si era acquartierato, il 20 agosto del 1467, Enrico, dopo uno scontro incerto, riport\u00f2 la vittoria, ma non entro in Olmedo, permettendo agli avversari di sostenere di aver vinto. Anche in questa occasione Beltr\u00e1n de la Cueva era a fianco di Enrico IV.\nIl re, Enrico, di carattere debole, dopo la morte di Alfonso (1468), accett\u00f2 l'imposizione della nobilt\u00e0 e firm\u00f2 un trattato (\"Tratado de los Toros de Guisando\") nel quale riconosceva di fatto l'illegittimit\u00e0 di Giovanna, designando come erede la propria sorellastra, la sorella di Alfonso, Isabella, che poi fu detta \"la Cattolica\".\nMa, nel 1469, per\u00f2, dopo che la sorellastra si era sposata con l'erede al trono di Aragona, Ferdinando, contro la sua volont\u00e0, Enrico ritratt\u00f2 il precedente accordo, giur\u00f2 pubblicamente che Giovanna era sua figlia legittima e la proclam\u00f2 erede al trono (Cerimonia de la Val de Lozoya).\nPer\u00f2, nel 1474, Giovanna del Portogallo, per via delle relazioni extramatrimoniali, fu ripudiata da Enrico IV che dichiar\u00f2 che il matrimonio non era mai stato valido, i sostenitori di Isabella ritenevano legittima la successione di Isabella, per il \"Tratado de los Toros de Guisando\", per cui alla morte di Enrico, in quello stesso anno, non riconobbero la successione di Giovanna e puntualmente tra i due partiti scoppi\u00f2 una guerra civile. \nBeltr\u00e1n de la Cueva non solo non si schier\u00f2 dalla parte della sua presunta figlia ma si schier\u00f2 dalla parte di Isabella, prendendo parte alla guerra sino alla sua conclusione, nel 1479, con la vittoria di Isabella.\nBeltr\u00e1n continu\u00f2 a combattere sotto le bandiere di Isabella sino all'assedio di Granada, nel 1491.\nMor\u00ec il giorno di Tutti i Santi del 1492 nel suo castello di Cu\u00e9llar.\nMatrimoni.\nPrimo matrimonio.\nNel 1462 spos\u00f2 Menc\u00eda de Mendoza (1440-22 gennaio 1476), figlia di Diego Hurtado de Mendoza. Ebbero sei figli:\nSecondo matrimonio.\nNel 1476 spos\u00f2 Menc\u00eda Enr\u00edquez de Toledo (?-24 febbraio 1479), figlia di Garc\u00eda \u00c1lvarez de Toledo y Osorio. Ebbero un figlio:\nTerzo matrimonio.\nNel 1482 spos\u00f2 Mar\u00eda de Velasco (1450-?), vedova di Juan Pacheco, figlia di Pedro Fern\u00e1ndez de Velasco. Ebbero due figli:\nInoltre ebbe un figlio da do\u00f1a Beatriz de Santiago, moglie di Santiago de Palencia:"}
{"id": "1610394", "revid": "142504", "url": "https://it.wikipedia.org/wiki?curid=1610394", "title": "Diocesi di Olivolo", "text": ""}
{"id": "1610395", "revid": "28592", "url": "https://it.wikipedia.org/wiki?curid=1610395", "title": "Sistema montuoso", "text": ""}
{"id": "1610396", "revid": "1869172", "url": "https://it.wikipedia.org/wiki?curid=1610396", "title": "Luigi Grande", "text": "Biografia.\nNato ad Acireale nel 1921, consegue la maturit\u00e0 classica a Catania nel 1938. Nel 1941 viene chiamato alle armi nel Nord Italia, ma riesce a continuare gli studi durante le licenze, conseguendo la laurea in scienze politiche a Catania nel 1943. Nel 1945 inizia la professione di cancelliere ad Acireale, proseguendola dal 1946 a Crema. Nel 1946 si laurea in lettere a Milano e nel 1949 in giurisprudenza.\nSuperato il concorso in magistratura, viene assegnato nel 1953 al Tribunale di Cremona, dove nel 1955 stabilisce definitivamente la sua residenza. In quegli anni inizia la sua produzione letteraria e saggistica con la pubblicazione di articoli, racconti, saggi su quotidiani e periodici (tra i quali \"Il Giorno\", \"L'Arena\", \"Il Ponte\" di Piero Calamandrei e \"Il Mondo\" di Mario Pannunzio).\nLa sua carriera di magistrato, iniziata come giudice istruttore presso il Tribunale di Cremona, prosegue come dirigente della Pretura di Cremona e si conclude con il collocamento a riposo nel 1979, con il titolo di Presidente di Cassazione.\nLasciata la magistratura, intensifica la sua collaborazione con varie associazioni culturali e di volontariato e si dedica in modo pi\u00f9 costante alla produzione letteraria e saggistica, iniziata gi\u00e0 negli anni della giovinezza, pubblicando romanzi, saggi, un testo teatrale e una raccolta di poesie quasi sempre ispirati alla sua esperienza di giudice.\nMuore improvvisamente a Cremona il 25 agosto 1995."}
{"id": "1610412", "revid": "125542846", "url": "https://it.wikipedia.org/wiki?curid=1610412", "title": "10 cose che odio di te (film)", "text": "10 cose che odio di te (\"10 Things I Hate About You\") \u00e8 un film del 1999 diretto da Gil Junger, alla sua prima regia. Il titolo della pellicola \u00e8 ripreso da una poesia recitata nell'opera \"La bisbetica domata\" di William Shakespeare, di cui il film \u00e8 una versione cinematografica in chiave giovanile.\nTrama.\nIn una cittadina di provincia statunitense, due studentesse, le sorelle Stratford, hanno caratteri diametralmente opposti: la minore Bianca \u00e8 vanitosa e benvoluta, la maggiore Kat \u00e8 invece irascibile e con il suo caratteraccio allontana sistematicamente qualunque ragazzo possa essere interessato a lei.\nBianca vorrebbe molto uscire con Joey, il pi\u00f9 invidiato della scuola, ma il padre ha imposto alle figlie una regola: Bianca potr\u00e0 uscire la sera, in compagnia, solo quando anche la sorella far\u00e0 altrettanto. Il giovane Cameron, infatuato di Bianca, convince Joey a pagare il ribelle Patrick perch\u00e9 corteggi e conquisti Kat, cos\u00ec da permettere l'uscita della sorella.\nQuando Patrick scopre il \"lato umano\" di Kat e se ne innamora, per una serie di equivoci la ragazza viene a sapere della trappola che le \u00e8 stata tesa. Ferita, scaccia Patrick, ma sebbene dimostri di odiarlo per come si \u00e8 comportato inizialmente, in realt\u00e0 anche lei lo ama.\nProduzione.\nIl film vede come protagonisti i giovani Julia Stiles, Heath Ledger e Joseph Gordon-Levitt in ruoli di primo piano. Per gli esterni della scuola \u00e8 stata usata la centenaria Stadium High School di Tacoma (Washington).\nSit-com.\nNel 2009 \u00e8 stata realizzata l'omonima sit-com \"10 cose che odio di te\", basata sul film. Larry Miller \u00e8 l'unico degli attori originali a fare parte del cast.\nColonna sonora.\nLa colonna sonora della pellicola \u00e8 stata distribuita dal 6 aprile 1999 e contiene le tracce:\nRiconoscimenti.\nMTV Movie Awards 2000: miglior performance rivelazione femminile (Julia Stiles)"}
{"id": "1610413", "revid": "1904508", "url": "https://it.wikipedia.org/wiki?curid=1610413", "title": "Carlo Anselmo di Thurn und Taxis", "text": "Biografia.\nFiglio del principe Alessandro Ferdinando di Thurn und Taxis e della sua prima moglie, la principessa Sofia Cristiana Luisa di Brandeburgo-Bayreuth, alla morte del padre, il 17 marzo 1773, ottenne il Generalato di Posta del Sacro Romano Impero, del quale venne poi privato nel 1805 da Napoleone Bonaparte, il quale a sua volta aveva ordinato questa soppressione alla corona imperiale, retta all'epoca da Francesco II, il quale approv\u00f2 la fine del generalato nel 1806.\nEstensione dei territori.\nCarlo Anselmo, nel 1786, ottenne la contea sveva di Friedberg-Scheer e le terre attorno a essa come dominio postale. Per concessione dell'imperatore Giuseppe II, la contea divenne una \"contea principesca\". Con l'invasione delle truppe francesi nei Paesi Bassi austriaci nel 1794, gran parte di questi territori vennero conquistati. Come ricompensa delle perdite subite, nel 1803 Carlo Anselmo ricevette il diritto di votare al parlamento e ottenne dalla secolarizzazione dei beni ecclesiastici Buchau, Damenstift Buchau, le abbazie di Marchtal e Neresheim, Ostrach, oltre a riottenere la reggenza della contea di Friedberg-Scheer, anche se molto ridimensionata.\nLa fine del Generalato Postale.\nLe sedi dei Thurn und Taxis, che gi\u00e0 da trecento anni rifornivano la posta del Sacro Romano Impero, si estesero anche al Tirolo e ai Paesi Bassi, proprio sotto la reggenza di Carlo Anselmo. Il crollo dell'Impero e la venuta della Rivoluzione francese portarono a una notevole statalizzazione del servizi, in particolare dopo il trattato di Lun\u00e9ville, siglato il 9 febbraio 1801.\nIl ruolo dei Thurn und Taxis, a ogni modo, non venne dimenticato anche dopo la fine del Generalato Postale e, dopo il 1805, tutti i discendenti di Carlo Anselmo, da Carlo Alessandro sino alla fine della prima guerra mondiale, si occuparono della corrispondenza privata dell'Imperatore.\nL'amore per la musica.\nCarlo Anselmo di Thurn e Taxis fu un grande amante della musica, sia nella sua residenza a Ratisbona, sia i quella estiva a Trugehofen. Gi\u00e0 suo padre, il principe Alessandro Ferdinando, aveva provveduto alla creazione di una prima orchestra personale, ma fu lui sapientemente a chiamare presso di s\u00e9 alcune personalit\u00e0 di spicco della musica tedesca dell'epoca come ad esempio il noto teorico musicale Joseph Riepel, il violinista francese Joseph Touchemoulin (dal 1761) e il musicista e compositore boemo Franti\u0161ek Xaver Pokorn\u00fd (dal 1766 circa), ingaggiando nella sua cappella di corte anche noti virtuosi come Giovanni Palestrini (oboe) o Fiorante Agustinelli (flauto), raggiungendo il numero di 42 elementi negli anni novanta del Settecento.\nNel 1773 assunse quale direttore d'orchestra il barone e compositore Theodor von Schacht al quale affid\u00f2, come direttore del suo teatro personale, il distacco progressivo dall'opera \"alla francese\" e il passaggio all'opera \"all'italiana\". Una delle prime opere di Schacht, eseguita al Castello di Trugenhofen, fu \"Il trionfo della Virt\u00f9\". L'occasione per questo evento musicale fu il matrimonio della principessa Maria Teresa di Thurn und Taxis col principe Kraft Ernst di Oettingen-Wallerstein nel 1774.\nSolo alla fine del 1790, per motivi finanziari causati dalle guerre rivoluzionarie, il personale occupato nella cappella di corte venne in qualche modo ridotto. Tuttavia, essa non venne sciolta sino all'autunno del 1806, immediatamente dopo la dissoluzione del Sacro Romano Impero, quando appunto i Thurn und Taxis non ebbero pi\u00f9 il loro incarico nell'organizzazione imperiale.\nMatrimonio e figli.\nIl 3 settembre 1753 Carlo Anselmo spos\u00f2 a Stoccarda sua cugina Augusta di W\u00fcrttemberg, figlia del duca Carlo Alessandro e di Maria Augusta di Thurn und Taxis. Da questa unione nacquero i seguenti eredi:\nEbbe anche due figli illegittimi da Elisabeth Hildebrand, dapprima sua amante e poi moglie morganatica, nobilitata nel 1788 col titolo di baronessa von Train:"}
{"id": "1610416", "revid": "184755", "url": "https://it.wikipedia.org/wiki?curid=1610416", "title": "Evgeny Mravinsky", "text": ""}
{"id": "1610419", "revid": "118162430", "url": "https://it.wikipedia.org/wiki?curid=1610419", "title": "Paratubercolosi", "text": "La paratubercolosi \u00e8 una malattia infettiva del bovino, dell'ovino, e di alcuni ruminanti selvatici; \u00e8 conosciuta anche come \"Malattia di Johne\" o \"Mal del Canale\". Ad andamento cronico e progressivo, colpisce l'intestino con conseguente diarrea e grave scadimento delle condizioni generali. \nBreve descrizione.\nPatologia ad andamento cronico generalmente sub-clinica, diffusa in tutto il mondo. L\u2019infezione avviene principalmente per ingestione dell\u2019agente a cui segue la colonizzazione dell\u2019intestino tenue e dei linfonodi satellite con un lungo periodo di incubazione. Gli animali giovani sono fortemente a rischio (colostro infetto).\nI segni clinici si manifestano raramente e solo nelle fasi avanzate della malattia; le forme conclamate sono caratterizzate da diarrea cronica (dapprima intermittente) e deperimento progressivo fino alla cachessia.\nLa diagnosi \u00e8 spesso difficoltosa ed \u00e8 basata sull\u2019identificazione dell\u2019agente, i test sierologici riconoscono efficacemente la patologia soltanto nelle fasi avanzate.\nIl MAP \u00e8 sospettato di essere coinvolto nella patogenesi del morbo di Crohn tuttavia le attuali evidenze scientifiche non sono sufficienti a confermare o smentire tale ipotesi.\nAgente eziologico.\nLa malattia \u00e8 provocata da un batterio simile a quello che provoca la tubercolosi: precedentemente classificato come specie distinta, attualmente viene considerato come una sottospecie di \"Mycobacterium avium\" subsp. \"paratubercolosis\" (MAP). Batterio gram positivo di forma bastoncellare, acido- resistente. Inizialmente classificato come specie a s\u00e9 stante (\"M. paratuberculosis\" o \"M. Johnei\") oggi considerato una sottospecie di \"M. avium\" assieme alle \"avium\" e \"silvaticum\". Appartiene al \"M. avius complex\" che comprende numerose specie di micobatteri a lenta crescita (patogeni, opportunisti e saprofiti ambientali), acido-alcol resistente, asporigeno ed aerobio. Ha costante bisogno di micobactina, che \u00e8 una sostanza liposolubile che permette l'utilizzazione del ferro, indispensabile per il microorganismo. Come tutti i micobatteri, \u00e8 molto resistente al calore, ai disinfettanti ed agli agenti ambientali, rimanendo infettante per molto tempo anche nel terreno. Risulta anche molto difficile da coltivare in laboratorio, anche se \u00e8 facilmente individuabile nei campioni patologici impiegando colorazioni speciali.\nEpidemiologia e patogenesi.\nLa trasmissione della paratubercolosi avviene per contatto con feci infette o per assunzione del latte. Sono sensibili all'infezione soprattutto gli animali pi\u00f9 giovani, che si infettano subito dopo il parto per il contatto con madri infette: il parto e la lattazione sono infatti, a causa dello stress e del calo delle difese immunitarie, i momenti in cui la riproduzione del batterio e la sua eliminazione fecale sono maggiori; dopo i due anni d'et\u00e0 generalmente sopravviene una resistenza all'infezione. \nIl batterio si annida nel digiuno e nell'ileo, dove provoca una reazione infiammatoria da parte dei macrofagi.\nRilevanza della patologia.\nPresenza e frequenza dell\u2019agente eziologico sul territorio regionale / extraregionale.\nPresenza e frequenza della malattia in regioni / Stati confinanti.\nPresente in tutto il Mondo, diffusa in tutti i Paesi dove l\u2019allevamento dei ruminanti \u00e8 sviluppato e in particolare dove il clima \u00e8 umido e temperato.\nNell\u2019allevamento della bovina da latte studi su larga scala effettuati con metodo ELISA hanno evidenziato una prevalenza del 30-50% a livello di allevamento tuttavia data la bassa sensibilit\u00e0 della metodica impiegata questo dato \u00e8 presumibilmente sottostimato. Studi basati sull\u2019isolamento del MAP da campioni fecali o ambientali hanno evidenziato una prevalenza che va dal 60% al 95%, con un significativo aumento in rapporto al numero di animali presenti nell\u2019allevamento. Per il singolo animale studi in vari Paesi e Regioni del mondo, effettuati col metodo ELISA, hanno evidenziato una prevalenza che varia dall\u20191,2% al 9,4%; anche questo dato potrebbe risultare sottostimato, Autori americani e canadesi, impiegando colture da campioni tissutali, hanno evidenziato una prevalenza del 16-17% a livello di animale nonostante i risultati dell\u2019ELISA rientrassero nei \"range\" sopracitati.\nNel bovino da carne studi col metodo ELISA hanno evidenziato una prevalenza tra l\u20198 ed il 58% a livello di allevamento e tra lo 0,4 e l\u20198% a livello di animale, anche qui \u00e8 plausibile una sottostima del dato analogamente a quanto riportato nell\u2019allevamento della bovina da latte.\nPer quanto riguarda gli ovi-caprini la disponibilit\u00e0 di dati \u00e8 scarsa, in generale si evidenzia una prevalenza minore rispetto al bovino sia a livello di allevamento (da 0,4-1,5% a 29-39% a seconda delle aree) che di singolo individuo (da 0,3% a 15,4 a seconda degli studi).\nAnimali/vettori/ambiente.\nPatologia mantenuta da bovini, ovi-caprini e cervidi. Suscettibili anche conigli ed alcuni animali esotici (giardini zoologici). Anche l\u2019ambiente pu\u00f2 ricoprire un ruolo importante per la diffusione della malattia data l\u2019elevata resistenza dell\u2019agente.\nLa sopravvivenza del MAP nei diversi ambienti ed il \"range\" di ospiti sensibili che possono diventare eliminatori necessita di ulteriori studi.\nEventuali cicli stagionali / focolai influenzati da anomalie climatiche.\nNon riportati. Ma presumibilmente l\u2019eliminazione del MAP e l\u2019incidenza dei casi clinici sono influenzati da fattori climatici.\nFattori che favoriscono la presenza dell'agente: (scarse misure igieniche, biosicurezza, management, ecc.).\nElevato grado di fecalizzazione ambientale, contaminazione di colostro e latte, elevata densit\u00e0 di animali, basso livello di gestione.\nStabilit\u00e0 nell'ambiente dell'agente eziologico.\nElevata. Resistente a freddo ed essiccamento. Nel suolo e nelle feci pu\u00f2 permanere per parecchi mesi, nelle acque anche per un periodo superiore. Relativamente sensibile alla luce solare diretta, resiste tuttavia alla pastorizzazione.\nNumero specie domestiche colpite.\nElevato. Principalmente bovini, ovi-caprini, cervidi e altri ruminanti. Descritta anche in suini, cavalli, alpaca, lama, conigli e mustelidi.\nVelocit\u00e0 di diffusione nell'allevamento.\nMedia / Bassa. Le dinamiche di diffusione all\u2019interno dell\u2019allevamento non sono ancora del tutto chiare. Il ruolo epidemiologico delle infezioni congenite e della contaminazione dell\u2019acqua non \u00e8 del tutto conosciuto.\nRischio di contagio nelle specie sensibili.\nModalit\u00e0 di trasmissione.\nColostro, latte, contaminazione fecale di alimento, acqua di bevanda, ambiente. Talvolta sperma ed infezioni congenite.\nParticolari condizioni che favoriscono la trasmissione.\nAnimali giovani (primi mesi di vita) esposti all\u2019agente eziologico; elevata densit\u00e0 di animali; introduzione in allevamento di animali eliminatori.\nSpecie selvatiche \"reservoir\" e potenziali fonti di contagio.\nSpecie colpite.\nNumero elevato, principalmente Cervidi. Descritta anche in altri ruminanti selvatici, suini, conigli, volpi, ermellini ed altri mustelidi. Il \"range\" di ospiti selvatici non \u00e8 stato del tutto chiarito.\nPossibili infezioni crociate dove animali selvatici eliminatori e domestici sensibili condividono l\u2019ambiente. Autori spagnoli hanno riscontrato nel cervo europeo una prevalenza di infetti del 30,1%.\nPotenziale diffusione silente.\nRiconoscibilit\u00e0 della patologia attraverso i segni clinici.\nMolto bassa. I segni clinici si manifestano raramente, sono generici e talvolta molto variabili. Principalmente si ha un lento e progressivo deperimento, calo della produzione lattea, talvolta diarrea dall\u2019intermittente al continuo.\nLa sintomatologia ed il decorso della malattia variano inoltre a seconda del ceppo responsabile nonch\u00e9 dell\u2019individuo, razza e specie colpiti.\nDiffusione attraverso soggetti sub- clinici / asintomatici.\nFrequente, numerosi soggetti sub-clinici o asintomatici che posso eliminare in maniera intermittente il MAP attraverso feci, latte e colostro. Possibili anche infezioni congenite.\nPeriodo d'incubazione.\nMolto lungo, solitamente superiore a due anni.\nSintomi.\nLo stress e l'immunodepressione da parto facilitano la replicazione del batterio e l'estensione delle lesioni: tipico reperto autoptico \u00e8 la presenza nell'intestino di lunghe pliche rilevate, dette comunemente \u201ca scala di corda\u201d, costituite da macrofagi, linfociti e batteri. Tali lesioni provocano malassorbimento e, clinicamente, una grave diarrea ad andamento cronico che porta a dimagramento degli animali e riduzione della produzione lattea; generalmente ci\u00f2 porta all'eliminazione dalla mandria degli animali colpiti che per\u00f2 spesso sono in grado di trasmettere l'infezione alla progenie.\nControllo.\nLa vaccinazione non viene praticata a causa della possibilit\u00e0 di falsare i risultati dei test effettuati per il controllo della tubercolosi. Le misure di prevenzione comprendono l'isolamento e l'eliminazione dei capi infetti, la separazione immediata dei vitelli dopo il parto e l'esame delle feci degli animali al primo parto, in modo da individuare eventuali portatori asintomatici dell'infezione. Importante anche testare per la paratubercolosi gli animali acquisiti dall'esterno e da introdurre nella mandria.\nPer la qualifica di allevamento indenne occorre che l'allevamento non abbia presentato segni clinici della malattia da almeno 6 mesi, dopodich\u00e9 sono stabiliti 4 livelli:"}
{"id": "1610423", "revid": "135224", "url": "https://it.wikipedia.org/wiki?curid=1610423", "title": "Pieter van Laer", "text": "\"Bamboccio\" era il soprannome che gli diedero a Roma, forse per il suo viso tondo, colorito dalla frequentazione delle osterie. Fu riconosciuto come il primo ad iniziare una tendenza pittorica che dava risalto ad episodi della vita reale. I suoi seguaci, dal suo soprannome, furono detti bamboccianti.\nLe sue opere, caratterizzate da piccole dimensioni e da spirito aneddotico, erano chiamate \"bambocciate\". L'autore, partendo da modelli caravaggeschi, cre\u00f2 opere caratterizzate da un realismo narrativo e bozzettistico. Il suo pi\u00f9 noto seguace \u00e8 stato Michelangelo Cerquozzi.\nTornato in Olanda, dopo un soggiorno ad Amsterdam, si ritir\u00f2 a Haarlem. Nel 1675 si tolse la vita gettandosi in un pozzo."}
{"id": "1610427", "revid": "1272592", "url": "https://it.wikipedia.org/wiki?curid=1610427", "title": "Abaddon (disambigua)", "text": ""}
{"id": "1610429", "revid": "767487", "url": "https://it.wikipedia.org/wiki?curid=1610429", "title": "Mai dire sempre", "text": "Mai dire sempre (\"Buying the Cow\") \u00e8 un film del 2002 diretto da Walt Becker.\nTrama.\nVisto che la fidanzata passer\u00e0 due mesi a New York per lavoro, il giovane David decide di approfittarne per capire se vuole realmente sposarla. Inizia cos\u00ec a vivere da single con la complicit\u00e0 dei suoi amici."}
{"id": "1610436", "revid": "339392", "url": "https://it.wikipedia.org/wiki?curid=1610436", "title": "N.B.", "text": ""}
{"id": "1610440", "revid": "880084", "url": "https://it.wikipedia.org/wiki?curid=1610440", "title": "Commentario di Zuo", "text": ""}
{"id": "1610441", "revid": "85525", "url": "https://it.wikipedia.org/wiki?curid=1610441", "title": "Winter Assault", "text": ""}
{"id": "1610444", "revid": "2225786", "url": "https://it.wikipedia.org/wiki?curid=1610444", "title": "Rifugio per pipistrelli", "text": "Un rifugio per pipistrelli \u00e8 una costruzione utilizzabile dai pipistrelli come posatoio e rifugio, solitamente realizzata in legno. \nTali manufatti si distinguono dalle casette nido per uccelli sia per le caratteristiche con cui sono realizzati, sia per la funzione che sono chiamate ad assolvere. I pipistrelli, infatti, essendo mammiferi, non conoscono le fasi di nidificazione e cova che sono tipiche degli uccelli: pertanto, le cassette a loro dedicate servono a garantire rifugio nelle ore in cui non sono a caccia di insetti. Per questo motivo possono essere occupate durante tutto l'anno anzich\u00e9 in specifiche stagioni. Dal punto di vista della costruzione, poi, sono dotate di aperture solitamente molto pi\u00f9 piccole rispetto alle cassette per uccelli, ubicate spesso nella parte inferiore della scatola.\nUtilit\u00e0 nella lotta biologica.\nMolte specie di pipistrello sono minacciate dalla pressione antropica e la disposizione di adeguate cassette pu\u00f2 essere d'aiuto al sostenimento di popolazioni localmente importanti per la loro funzione ecologica: i pipistrelli, infatti, sono predatori naturali di zanzare e insetti e proprio per questo, in varie parti del mondo, sono sfruttati come mezzi in grado di controllarne la proliferazione. Si calcola che, in una sola notte, un singolo pipistrello sia in grado di mangiare dai 1.500 ai 2.000 insetti, tra cui una significativa percentuale di zanzare (da 500 a 1000 zanzare per notte), cos\u00ec come altri insetti nocivi. I pipistrelli si mostrano efficaci anche per il controllo delle popolazioni di zanzara tigre (\"Aedes albopictus\"), le quali, sebbene abbiano abitudini diurne, presentano il momento di massima attivit\u00e0 al tramonto, in coincidenza con il picco di operosit\u00e0 dei pipistrelli.\nI rifugi per pipistrelli sono uno strumento ecocompatibile di lotta biologica e integrata alle zanzare e permettono di evitare l'uso di insetticidi che, per la loro scarsa selettivit\u00e0, hanno spesso un impatto negativo maggiore sui predatori che sulle zanzare.\nProgetti di lotta agli insetti.\nAustralia.\nProgetti pluriennali sono stati condotti in Australia, in particolare all'interno dell'Organ Pipes National Park, con 42 posatoi artificiali realizzati secondo le indicazioni di Robert E. Stebbings, che si sono mostrati in grado di ospitare al loro interno fino a 280 esemplari di pipistrello. Il problema principale di questi e di altri nidi \u00e8 la loro manutenzione periodica: il deterioramento del legno in cui sono costruiti, la loro caduta a terra, l'occupazione o l'infestazione dei vani da insetti e ragni, o l'invasione di altri mammiferi, come ratti e opossum.\nItalia.\nLe prime attestazioni dell'uso di rifugi per pipistrelli in Italia risalgono ai primi anni del '900, quando, durante la Bonifica dell'Agro Pontino, furono installati enormi \"pipistrellai\" a forma di torri a tronco-piramidali come strumento di lotta biologica contro la malaria, seguendo l'esempio americano.\nUn progetto di studio e sensibilizzazione su larga scale per l'adozione di cassette per pipistrelli quale sistema di controllo della proliferazione delle zanzare \u00e8 stato proposto dal Museo di zoologia La Specola dell'Universit\u00e0 di Firenze. Nel 2007 sono state distribuite gratuitamente 220 cassette. In seguito, grazie alla partnership con un gruppo italiano che si occupa della grande distribuzione commerciale e con un'importante casa editrice di fumetti, \u00e8 stato possibile aumentare i volumi, distribuendo i ricoveri per pipistrelli nei punti vendita del gruppo, al solo prezzo di costo. I volumi di distribuzione sono saliti cos\u00ec a 3.000 nel 2008, 8.000 nel 2009 e 14.000 nel 2010. Lo schema di costruzione \u00e8 stato reso disponibile in rete, in modo da permettere l'autocostruzione.\nRealizzazione delle cassette per pipistrelli.\nLe cassette rifugio per pipistrelli possono essere comprate in negozi specializzati o sono messe a disposizione attraverso i cataloghi e i canali di merchandising destinati all'autofinanziamento di associazioni per la conservazione della natura. Questi oggetti, peraltro, al pari delle cassette nido per uccelli, si prestano alla realizzazione fai da te per la loro semplicit\u00e0: progetti per l'autocostruzione di rifugi a base aperta destinati a ospitare piccole o grandi colonie, e siti che ne effettuano la commercializzazione, sono disponibili sulla rete internet. \nUn esempio di questi contenuti pubblicati in rete \u00e8 lo schema di base del progetto \"BAT BOX: un pipistrello per amico\", accessibile sul sito internet del Museo di storia naturale La Specola, sezione di zoologia.\nCollocazione.\nAl pari delle casette per gli uccelli, quelle per pipistrelli vengono collocati in molteplici contesti e habitat, adatti allo scopo: di solito, alberi o grossi arbusti, o la parte sottostante i cornicioni delle case, dove i rifugi offrono ai pipistrelli un posto idoneo per dormire, ripararsi dalle intemperie e riprodursi.\nSono sempre pi\u00f9 presenti anche nei giardini pubblici o privati come elemento decorativo e per garantire un'abitazione per tutte quelle specie di chirotteri che, nelle citt\u00e0, fanno sempre pi\u00f9 fatica a trovare ripari sicuri, finendo spesso incastrati nelle grondaie o schiacciati da tegole e basculanti di autorimesse. \nI rifugi per pipistrelli vengono anche collocati in ambienti che risentono della proliferazione di grandi quantit\u00e0 di insetti nocivi, come le zanzare, che costituiscono una importante fonte di nutrimento per i pipistrelli.\nIniziative di promozione all'uso.\nDal 2008, un gruppo di ricercatori dell'Universit\u00e0 di Firenze e del museo di zoologia la Specola, ha avviato un progetto di ricerca che prevede la vendita, attraverso un partner della grande distribuzione, di rifugi per pipistrelli al prezzo di costo, oltre che iniziative sulla conoscenza delle abitudini dei chirotteri e della loro importante funzione biologica."}
{"id": "1610447", "revid": "767487", "url": "https://it.wikipedia.org/wiki?curid=1610447", "title": "Monreale (subregione)", "text": "Il Monreale, o Campidano di Sanluri, \u00e8 una sub-regione della Sardegna sud-occidentale. &lt;br&gt;\nAnticamente il territorio del Monreale apparteneva al giudicato di Arborea di cui occupava la parte meridionale della curatoria di Bonorzuli.\nVi \u00e8 ubicato il castello di Sardara, o castello di Monreale, che fu la pi\u00f9 importante roccaforte del giudicato arborense. \nIl Monreale ricade totalmente nella provincia del Sud Sardegna."}
{"id": "1610448", "revid": "53508", "url": "https://it.wikipedia.org/wiki?curid=1610448", "title": "Annali delle primavere e degli autunni", "text": "Gli Annali delle primavere e degli autunni sono la cronaca ufficiale del Regno cinese Lu. Essa copre il periodo dal 722 a.C. al 481 a.C., definito appunto periodo delle primavere e degli autunni, ed \u00e8 il pi\u00f9 antico annale cinese. Il testo \u00e8 estremamente conciso, e contiene circa 16.000 parole, ma non pu\u00f2 essere ben compreso senza l'aiuto dei commentari, tra i quali \u00e8 annoverata la Cronaca di Zuo.\nLa tradizione lo riteneva compilato da Confucio (come dice il confuciano Mencio), e perci\u00f2 fu incluso nella lista dei Cinque classici della letteratura cinese, ma i moderni studiosi dubitano della sua paternit\u00e0.\nContenuto e organizzazione.\nIl titolo di quest'opera presenta una metonimia per indicare l'anno intero e fu utilizzato anche dagli annali di altri regni cinesi dello stesso periodo, come testimoniato nel \"Mozi\". Tuttavia questo \u00e8 l'unico testo rimasto ai giorni nostri.\nGli eventi registrati nel libro sono limitati ad alcuni settori: l'accento \u00e8 posto sulle relazioni feudali tra gli stati, sulle azioni militari e sui fatti riguardanti la famiglia reale; la cronaca annota anche cataclismi, visti come influenze divine sul mondo umano. La narrazione segue l'ordine cronologico, datati con l'anno di regno, la stagione, il mese e il giorno secondo il ciclo sessagesimale cinese. Tutte le stagioni sono elencate, anche quando non contengono eventi registrati. Lo stile \u00e8 fortemente impersonale e non permette di risalire al suo autore.\nCommentari.\nA causa della concisione e della essenzialit\u00e0 di questo annale, fu composto un numero di commentari per favorire la sua comprensione e provvedere ad un suo ampliamento. Nel Libro degli Han vengono elencati questi quattro commentari:\nI primi due sono scomparsi; gli altri due furono scritti nel II secolo a.C., ma riportano informazioni maturate nel periodo dei regni combattenti, e sono formulati in domande e risposte. Il Commentario di Zuo \u00e8 il pi\u00f9 famoso e completo, bench\u00e9 alcuni studiosi dubitano che sia nato veramente come commentario agli \"Annali delle primavere e degli autunni\"."}
{"id": "1610449", "revid": "339392", "url": "https://it.wikipedia.org/wiki?curid=1610449", "title": "Dogs D'amour", "text": ""}
{"id": "1610452", "revid": "28406", "url": "https://it.wikipedia.org/wiki?curid=1610452", "title": "Miliaresion", "text": ""}
{"id": "1610453", "revid": "339392", "url": "https://it.wikipedia.org/wiki?curid=1610453", "title": "Nidi per pipistrelli", "text": ""}
{"id": "1610454", "revid": "1543377", "url": "https://it.wikipedia.org/wiki?curid=1610454", "title": "Beta Tauridi", "text": "Le Beta Tauridi sono uno sciame meteorico diurno, visibili quasi esclusivamente via radio in quanto il radiante \u00e8 molto vicino alla posizione del Sole, e quindi il sorgere del Sole nasconde le meteore alla vista.\nLa loro sigla internazionale \u00e8 BTA.\nLe Beta Tauridi sono normalmente attive dal 5 giugno al 18 luglio, il picco massimo capita attorno al 29 giugno quando la Terra transita per la longitudine solare 98,3\u00b0, il loro radiante durante il picco \u00e8 situato alle coordinate celesti AR 5h 18m, DEC +21,2\u00b0.\nLa loro frequenza durante il picco, misurata attraverso osservazioni radio e radar, raggiunge circa 25 ZHR.\nLo sciame delle Beta Tauridi \u00e8 stato originato dalla cometa 2P/Encke, come pure gli sciami gemelli delle Tauridi Nord e le Tauridi Sud, visibili a fine ottobre - inizio novembre. Il 30 giugno 1908, un frammento di questo sciame, di una trentina di metri di diametro circa, avrebbe causato la catastrofica esplosione nel cielo siberiano, nota come Evento di Tunguska."}
{"id": "1610462", "revid": "339392", "url": "https://it.wikipedia.org/wiki?curid=1610462", "title": "Casette per pipistrelli", "text": ""}
{"id": "1610468", "revid": "486946", "url": "https://it.wikipedia.org/wiki?curid=1610468", "title": "Carbonsarda", "text": ""}
{"id": "1610469", "revid": "339392", "url": "https://it.wikipedia.org/wiki?curid=1610469", "title": "Nido per pipistrello", "text": ""}
{"id": "1610470", "revid": "339392", "url": "https://it.wikipedia.org/wiki?curid=1610470", "title": "Casetta per pipistrello", "text": ""}
{"id": "1610471", "revid": "1798099", "url": "https://it.wikipedia.org/wiki?curid=1610471", "title": "Ciclo sessagesimale cinese", "text": ""}
{"id": "1610480", "revid": "30445", "url": "https://it.wikipedia.org/wiki?curid=1610480", "title": "Campidano di Sanluri", "text": ""}
{"id": "1610482", "revid": "6923", "url": "https://it.wikipedia.org/wiki?curid=1610482", "title": "Toyota Center", "text": "Il Toyota Center \u00e8 un'arena coperta situata nel quartiere Downtown di Houston, Texas. Sponsorizzato dalla casa automobilistica giapponese Toyota, il palazzetto ospita gli Houston Rockets, squadra della NBA.\nStoria.\nNel 2002, le squadre di Houston chiesero alla citt\u00e0 la costruzione di una nuova arena che rimpiazzasse il vecchio Compaq Center, conosciuto anche come \"The Summit\". Venne cos\u00ec costruito il Toyota Center che fu inaugurato il 6 ottobre 2003 da un concerto dei Fleetwood Mac. I Rockets giocarono qui la loro prima partita il 30 ottobre 2003 contro i Denver Nuggets.\nOltre a diversi concerti, l'arena ha ospitato l'NBA All-Star Game il 19 febbraio 2006 e due eventi in pay-per-view della WWE: No Mercy 2005 e ."}
{"id": "1610487", "revid": "228587", "url": "https://it.wikipedia.org/wiki?curid=1610487", "title": "Pieve Emanuele", "text": "Pieve Emanuele (\"La Pi\u00e9v\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nIl territorio comunale \u00e8 attraversato dal colatore Lambro meridionale, la cui azione di erosione ha creato la Valle delle Volpi, ed \u00e8 lambito dal fiume Olona.\nL'abbondanza delle acque nonch\u00e9 la costruzione di una rete di canali ha permesso sul territorio lo sviluppo delle attivit\u00e0 agricole.\nGeografia fisica.\nPieve Emanuele dista dal centro di Milano circa 12\u00a0km in linea retta e 16\u00a0km di strade. \n\u00c8 situata nella zona che viene definita \"Bassa pianura lombarda\" e, insieme alle vicine Locate di Triulzi e Lacchiarella, \u00e8 l'ultimo paese della zona sud della provincia stessa; dopo di esso inizia la provincia di Pavia lungo la Strada provinciale 205 Vigentina, che porta a Pavia in poco pi\u00f9 di 15 chilometri.\nIl comune, inserito nel Parco Agricolo Sud Milano, ha un'altimetria che varia tra un massimo di 100 metri nel quartiere industriale Fizzonasco ed un minimo di 70 metri all'interno della Valle delle Volpi, lungo il Lambro Meridionale; Pieve Emanuele infatti, come d'altra parte Locate di Triulzi, detiene il punto di altimetria pi\u00f9 bassa dell'intera provincia di Milano.\nStoria.\nLe prime notizie sulle popolazioni che risiedevano nella zona di Pieve Emanuele risalgono al II secolo a.C. da parte di popolazioni di origine celtico-gallica. Nel Medioevo il nome del borgo era Pieve di Leucate e il suo territorio comprendeva anche l'attuale Locate di Triulzi. Il nome \"Pieve\" indica il luogo dove ci si riuniva per le funzioni religiose e deriva dal latino \u201cplebs\u201d ovvero plebe o popolo che si riunisce attorno ad una chiesa rurale, mentre Leucate indicava le marcite, tradizionale tecnica colturale della Bassa Pianura che sfruttava, e sfrutta tuttora, la tiepida acqua delle risorgive.\nIl primo documento scritto riguardante il piccolo paese risale al IX secolo d.C. ed \u00e8 conservato nell'archivio di Monza: \u00e8 il diploma autografo di Lotario I dell'anno 835 che assegna una parte del suo regno chiamata \"Locadum\" a sua suocera. In seguito, nel X secolo il territorio di Pieve comprendeva Cassino Scanasio, Pontesesto, Quinto de' Stampi e Rozzano. \nAll'epoca della Lega Lombarda che combatt\u00e9 contro Federico Barbarossa, Pieve di Leucate si schier\u00f2 con la Lega ottenendo, dopo la sua vittoria, una certa libert\u00e0. Nell'anno 1150 i frati Cistercensi, appartenenti all'abbazia di Chiaravalle, iniziarono la bonifica delle terre paludose tra il fiume Olona e il Lambro.\nQuando i Visconti divennero padroni di Milano anche il territorio della chiesa di Pieve fin\u00ec sotto la loro giurisdizione. Tra il 1296 e il 1308 al posto della primitiva chiesa della Pieve dedicata a , venne eretta una chiesa romanica (tuttora presente): furono abbattute le mura laterali per creare le tre navate, ma venne lasciato quasi intatto il perimetro delle altre mura.\nNel 1573 la chiesa fu visitata da San Carlo Borromeo. Sempre nello stesso secolo, a circa 2\u00a0km a nord-ovest, venne costruito dalla famiglia D'Adda il castello di Tolcinasco, massiccio edificio a pianta rettangolare con torrioni angolari. Nonostante le sue caratteristiche, esso non svolse mai funzioni difensive e di controllo militare, ma serv\u00ec fin dalle origini come centro per lo sviluppo agricolo della zona. La funzione prevalentemente agricola \u00e8 dimostrata dalla sua struttura adatta a un granaio, infatti i carri potevano entrare nel castello attraverso un passaggio per sistemarsi sotto le aperture comunicanti con il piano superiore, la cui pavimentazione \u00e8 inclinata per poter far scorrere meglio il grano nei carri; intorno al castello si svilupp\u00f2 un piccolo centro abitato dove, qualche secolo pi\u00f9 tardi, venne costruita una chiesetta ed un mulino. Dagli anni '80 Tolcinasco \u00e8 diventata localit\u00e0 privata facente parte del complesso Golf-Tolcinasco.\nNel 1447, con l'estinzione della dinastia dei Visconti, fu acclamato signore di Milano Francesco Sforza.\nNel 1499 i francesi occuparono i territori del ducato di Milano e Giacomo Trivulzio divent\u00f2 governatore di Milano in nome del re Luigi XII, ma i Trivulzio entrarono in possesso solo dei terreni tra il Lambro Meridionale e Settentrionale, mentre ai Visconti rimase una fascia alla sinistra del Lambro meridionale, dall'attuale Pieve verso ovest e verso il pavese; per la prima volta il territorio venne spezzato lungo il fiume Lambro Meridionale in due parti ben distinte: Pieve di Locate che apparteneva ancora ai Visconti e Locate di Triulzi di propriet\u00e0 del Trivulzio. Le due circoscrizioni, sia ecclesiastiche sia giuridiche, cominciarono a funzionare separatamente anche se esisteva ancora una dipendenza della chiesa di Locate dal prevosto di S. Alessandro di Pieve.\nNel XVI secolo gli spagnoli presero il posto dei francesi. Gli spagnoli rimasero in Italia circa 150 anni senza portare nessun miglioramento alla situazione di miseria delle campagne pievesi; furono senz'altro colpite da flagelli come la peste del 1576 che colp\u00ec Milano. Quando gli spagnoli se ne andarono dall'Italia, cambiarono solo i padroni stranieri ma per i contadini rimasero fame e ignoranza.\nNel XIX sec. Cristina Trivulzio spos\u00f2 il principe Emilio di Belgioioso e entr\u00f2 a far parte della storia del territorio pievese. Fu una delle figure femminili pi\u00f9 interessanti del Risorgimento lombardo e si stabil\u00ec a Locate dove fond\u00f2 un asilo infantile, una scuola elementare e si occup\u00f2 anche di creare una scuola professionale dove le ragazze imparavano lavori femminili e i ragazzi la geometria applicata alla tecnica agraria. Con quest'ultima scuola pensava di risollevare la condizione dei contadini poich\u00e9 i grossi proprietari terrieri non si occupavano del benessere della popolazione. Il 5 luglio del 1871 la principessa mor\u00ec e con la sua morte si pu\u00f2 dire che fin\u00ec il secolo per il territorio di Pieve di Locate. L'unione con gli antichi comuni di Fizzonasco, Pizzabrasa e Tolcinasco, gi\u00e0 brevemente attuata da Napoleone, divenne definitiva dal 1841.\nDopo l'Unit\u00e0 d'Italia, precisamente il 24 luglio 1862, si decise di aggiungere al nome del paese quello del re Vittorio Emanuele II e dal quel momento il paese si chiam\u00f2 Pieve Emanuele.\nAll'inizio del ventesimo secolo furono apportati al paese alcuni miglioramenti; fu costruito un pozzo artesiano poich\u00e9 le falde acquifere stagnanti provocavano ai cittadini casi di tifo. Nel 1904 fu anche portata in paese la corrente elettrica. I due conflitti mondiali sconvolsero anche Pieve che diede il suo contributo di vite umane. Durante la Seconda Guerra Mondiale la popolazione si ribell\u00f2 al fascismo e Pieve ebbe i suoi martiri tra i quali Luigi Gemelli, un diciottenne della 142\u00aa brigata SAP, fucilato dai tedeschi nel 1945 a Roccasusella, insignito di medaglia d'oro e commemorato ogni anno. Nella seconda met\u00e0 degli anni quaranta gli fu dedicata una scuola elementare costruita a pochi metri dalla parrocchia di sant'Alessandro.\nNel dopoguerra Pieve ha iniziato, come molte altre citt\u00e0 satelliti del milanese, a trasformarsi gradualmente da borgo contadino a zona industrializzata ed edificata, andando incontro ad un'urbanizzazione molto intensa.\nDal 1963, a circa 2\u00a0km sud dell'antico borgo, \u00e8 nato il villaggio INCIS; la popolazione inizia ad aumentare costantemente con l'arrivo di famiglie provenienti da tutte le regioni d'Italia. Agli inizi degli anni ottanta \u00e8 nata Via dei Pini ed \u00e8 stato aperto il Residence Ripamonti, molto frequentato, che risulta essere attualmente la struttura alberghiera pi\u00f9 grande d'Italia; intorno agli anni novanta ha avuto origine la zona \"Villette\", unita al vecchio borgo pievese.\nNel mese di giugno 2013, dopo un iter legislativo e di esecuzione dei lavori durato circa 10 anni, \u00e8 stata attivata la stazione ferroviaria a servizio di Pieve, servita dalla linea S13 della rete ferroviaria suburbana di Milano e situata lungo la ferrovia Milano-Genova, che correva a ridosso del territorio comunale fin dalla sua costruzione senza alcuna stazione.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune metropolitano era di persone, pari all'11% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2017:\nSociet\u00e0 sportive.\nPieve ha come societ\u00e0 sportive per il calcio :\nper il Tennistavolo :\nper la pallacanestro :\nper il nuoto :\nper il karate :\nper l'atletica leggera :\nCastello e parco di Tolcinasco.\nNel territorio comunale di Pieve Emanuele \u00e8 compreso il castello di Tolcinasco, attualmente sede di un importante campo da golf che ospita gare a livello nazionale e internazionale, tra cui per alcuni anni, l'Italian Open.\nPieve Emanuele dispone di un grande parco, adiacente al campo da golf, che \u00e8 inserito nel contesto del Parco Agricolo Sud Milano. L'apertura dei laghi avviene due volte l'anno, con una festa di apertura e una di chiusura."}
{"id": "1610493", "revid": "1543377", "url": "https://it.wikipedia.org/wiki?curid=1610493", "title": "Hubert Cecil Booth", "text": ""}
{"id": "1610494", "revid": "2153076", "url": "https://it.wikipedia.org/wiki?curid=1610494", "title": "Overload (Sugababes)", "text": "Overload \u00e8 il singolo d'esordio del gruppo musicale pop britannico Sugababes, pubblicato l'11 settembre 2000 dall'etichetta discografica London.\nLa canzone, scritta dalle tre componenti (Mutya Buena, Keisha Buchanan e Siobh\u00e1n Donaghy) insieme a Jony Rockstar, Felix Howard, Paul Simm e Cameron McVey e prodotta da quest'ultimo, \u00e8 stata la prima estratta come singolo dall'album d'esordio del gruppo, \"One Touch\". Il singolo conteneva un remix, una versione strumentale della canzone e la b-side \"Lush Life\"."}
{"id": "1610495", "revid": "3831", "url": "https://it.wikipedia.org/wiki?curid=1610495", "title": "International Tchaikovsky Competition", "text": ""}
{"id": "1610498", "revid": "1086846", "url": "https://it.wikipedia.org/wiki?curid=1610498", "title": "Atalanta Bergamasca Calcio 2002-2003", "text": "Questa voce raccoglie le informazioni riguardanti l'Atalanta Bergamasca Calcio nelle competizioni ufficiali della stagione 2002-2003.\nStagione.\nIl 53\u00ba campionato di Serie A \u00e8 foriero di difficolt\u00e0 per l'Atalanta. A dispetto della tranquillit\u00e0 sperimentata nelle ultime edizioni, stavolta i nerazzurri si ritrovano coinvolti sin dall'inizio nella lotta per non retrocedere. La prima giornata di campionato slitta a novembre per una vertenza tra i club relativa ai diritti televisivi, cos\u00ec si parte dal secondo turno in cui l'Atalanta fa visita alla Juventus campione d'Italia: ne scaturisce un 3-0 che sar\u00e0 la prima di ben cinque sconfitte nelle prime sei giornate. L'appuntamento con la vittoria \u00e8 rimandato al 3 novembre, quando i nerazzurri vincono 2-0 contro il Piacenza. Seguono i pesanti rovesci contro Modena (1-3 in casa nel recupero della prima giornata) e Chievo (4-1 al Bentegodi). Un segnale positivo arriva dal successo nel derby contro il Brescia alla 10\u00aa giornata: nella parte conclusiva del girone d'andata le prestazioni migliorano, anche se i risultati non sono sempre soddisfacenti (si segnalano il k.o. di misura a San Siro contro l'Inter e i pari contro Torino e Como nel volgere del nuovo anno).\nAl giro di boa l'Atalanta mette insieme due vittorie consecutive: la prima 2-1 in casa contro la Roma, la seconda 2-0 a Modena. Dopo l'importante pareggio con la Juventus, l'Atalanta conquista in quel di Bologna il secondo successo in trasferta di fila. Una serie di pareggi, alcuni di prestigio come quelli rimediati all'Olimpico contro la Lazio e a San Siro contro il Milan, fanno presagire una possibile uscita dal tunnel per i ragazzi di Vavassori. Il pesante k.o. nel derby di ritorno contro il Brescia apre una nuova crisi che ha il suo culmine nel turno pasquale, quando l'Atalanta perde a Perugia: al termine della partita si consuma lo strappo definitivo tra Vavassori e la dirigenza, con l'esonero dell'allenatore delle ultime quattro stagioni e l'affidamento della panchina a Giancarlo Finardi. Mancano cinque partite alla fine del campionato: l'Atalanta chiude il torneo senza pi\u00f9 perdere, con tre pareggi e due vittorie contro Como e Roma (quest'ultima \u00e8 la terza affermazione in trasferta dei nerazzurri). L'Atalanta termina il torneo a 38 punti, gli stessi di altre tre squadre (Empoli, Reggina e Modena). Applicando il metodo della classifica avulsa, toscani ed emiliani sono meglio piazzati e quindi salvi: a questo punto si rende necessario uno spareggio tra nerazzurri e amaranto. La partita di andata si gioca a Reggio Calabria e termina 0-0, ma nel return match la Reggina espugna Bergamo e condanna gli uomini di Finardi (nel primo k.o. della sua gestione) alla retrocessione in Serie B.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1610499", "revid": "767487", "url": "https://it.wikipedia.org/wiki?curid=1610499", "title": "Pino Zimba", "text": "Tra i personaggi pi\u00f9 popolari e apprezzati della tradizione popolare salentina della pizzica-tarantata, era un tamburellista di tradizione ed innovazione, voce ed animatore della pizzica. Ha collaborato anche a numerose edizioni della \"Notte della Taranta\" a Melpignano, nella Grec\u00eca Salentina.\nBiografia.\nNato in una famiglia contadina da sempre vicina alla musica di tradizione (il padre Francesco Mighali, \"morsicato\" dalla taranta, era anch'egli un tamburellista), ha potuto attingere direttamente dalla memoria viva della pizzica tecniche, parole, ritmica, movenze e visioni del mondo di una cultura ancestrale.\nProtagonista ed ispiratore del film \"Sangue vivo\" di Edoardo Winspeare (2000), che racconta in molti tratti episodi della sua vera vita, assieme agli altri componenti del gruppo Officina Zo\u00e8 ha oltrepassato i confini del Salento e della stessa musica popolare italiana, raggiungendo una notoriet\u00e0 internazionale. Oltre a \"Sangue vivo\" ha partecipato anche agli altri film di Winspeare, \"Pizzicata\" e \"Il miracolo\", e fa una piccola ultima apparizione in \"Galantuomini\".\n\u00c8 gi\u00e0 del 1996 la partecipazione all'opera prima di Edoardo Winspeare, \"Pizzicata\". Nel 2003 \u00e8 ne \"Il miracolo\" il malato in fin di vita \"salvato\" dal giovane protagonista. In uscita infine nell'aprile 2008 \"I Galantuomini\", in cui interpreta la parte di un commercialista e collabora alla colonna sonora.\nNel 2005 partecipa a \"Craj - Domani\" di Davide Marengo, film documentario sulla musica popolare pugliese con Teresa De Sio, Giovanni Lindo Ferretti, i Cantori di Carpino, Uccio Aloisi e Matteo Salvatore.\nNel 2006 pubblica per Kurumuny edizioni, \"ZIMBA - voci, suoni, ritmi di Aradeo\", libro con allegato un Cd contenente 23 canti registrati fra il 1976 ed il 1978, che raccoglie la storia della famiglia Zimba.\nMaestro del ritmo nell'uso del tamburo, gli si devono molte innovazioni nell'articolazione delle terzine. Trascinante animatore di concerti e serate, ha raccolto ed unificato nel suo pubblico anime diverse per generazione, radici culturali e geografiche. Particolare la sua attenzione verso i giovani, manifestatasi costantemente con la disponibilit\u00e0 ad insegnare, confrontare, sperimentare insieme, tecniche e tonalit\u00e0.\nNegli ultimi anni ha riunito i suoi figli ed alcuni giovanissimi musicisti nel gruppo Zimbaria.\n\u00c8 morto il 13 febbraio 2008 a causa di una grave malattia. Al suo funerale, ad Aradeo, moltissime persone hanno partecipato con i loro tamburelli, accompagnando il feretro fra la folla al ritmo della pizzica.\nL'edizione 2008 della Notte della Taranta, \u00e8 stata dedicata alla sua memoria."}
{"id": "1610500", "revid": "78273", "url": "https://it.wikipedia.org/wiki?curid=1610500", "title": "Z.H.R.", "text": ""}
{"id": "1610501", "revid": "125486281", "url": "https://it.wikipedia.org/wiki?curid=1610501", "title": "About You Now", "text": "About You Now \u00e8 un singolo del gruppo musicale Sugababes, pubblicato il 1\u00ba ottobre 2007 come primo estratto dal quinto album in studio \"Change\".\nDescrizione.\nLa canzone \u00e8 stata scritta da Cathy Dennis e Dr. Luke e prodotta da quest'ultimo.\nUna versione riarrangiata al pianoforte \u00e8 stata in seguito eseguita al \"Jo Whiley's Radio 1 Show\" e pubblicata come b-side del successivo singolo, \"Change\" e sull'album successivo del gruppo, Catfights and Spotlights; questa versione \u00e8 stata realizzata in seguito all'interesse suscitato da un video pubblicato su Internet da Martina Hassgren, una fan svedese che ha interpretato amatorialmente la canzone con questo differente arrangiamento.\nPubblicazione e promozione.\nLa canzone \u00e8 un misto di pop, rock ed electro, cos\u00ec come altri singoli prodotti da Dr. Luke. La versione contenuta nell'album, usata per il video musicale, ha una durata maggiore di quella inviata alle radio. L'8 settembre 2007, le Sugababes si sono esibite con \"About You Now\" al Ant &amp; Dec's Saturday Night Takeaway.\n\"About You Now\" ha ricevuto recensioni generalmente positive sia dalla critica che dai fan. PopJustice l'ha descritta come un \"capolavoro pop-electro-rock.\" L'autore di blog Peter Robinson ha detto che \"non \u00e8 pretenziosa ed \u00e8 semplicemente una fantastica canzone pop\".\nAlex Fletcher di Digital Spy ha detto \"il testo \u00e8 perfettamente pop con un po' dell'eccentricit\u00e0 delle Sugababes\".\nNel gennaio del 2008 \"About You Now\" \u00e8 stata nominata per un BRIT Award nella categoria Best British Single.\nVideo musicale.\nIl videoclip, diretto da Marcus Adams, \u00e8 stato girato il 4 agosto 2007 al Festival Hall di Waterloo, a Londra. Il video completo \u00e8 stato presentato il 6 settembre su internet. Dal 7 settembre 2007 ha iniziato ad entrare in rotazione nei canali musicali.\nIl video \u00e8 stato dedicato al defunto Tim Royes, che aveva precedentemente diretto le Sugababes nei video per i singoli \"Red Dress\" e \"Easy\".\nCover.\nMiranda Cosgrove.\nLa star di Nickelodeon Miranda Cosgrove ha realizzato una cover di \"About You Now\" nella colonna sonora del telefilm iCarly, che \u00e8 stata pubblicata come terzo singolo della colonna sonora. La Cosgrove si \u00e8 esibita con la canzone al Macy's Thanksgiving Day Parade e durante il pre-show dei Nickelodeon Kids' Choice Awards del 2009."}
{"id": "1610502", "revid": "1501558", "url": "https://it.wikipedia.org/wiki?curid=1610502", "title": "Frank De Bleeckere", "text": "Carriera.\nDe Bleeckere, internazionale dal 1998, fa il suo debutto in gare ufficiali tra nazionali maggiori il 24 marzo 2001 nella partita di qualificazione ai Mondiali di calcio 2002 tra e terminata 0-4. La sua carriera \u00e8 del tutto particolare, essendo diventato arbitro all'et\u00e0 di 18 anni, solo dopo aver sub\u00ecto un brutto infortunio che gli ha precluso l'attivit\u00e0 da calciatore.\nNel 2005 arbitra, prima, la finale del Campionato mondiale di calcio Under-17 tra Messico e Brasile, e poi i quarti di finale di Champions League tra e Juventus. Due anni prima era stato selezionato in occasione del Campionato mondiale di calcio Under-20 disputatosi negli Emirati Arabi Uniti.\nSuccessivamente dirige altre due importanti partite: la semifinale -, in Champions League, e -, spareggio per l'accesso ai Mondiali di calcio 2006.\nNel 2006 partecipa al Campionato del mondo di calcio di Germania 2006 dove arbitra due gare della fase a gironi, gli ottavi di finale - e i quarti di finale -.\nNel 2008 viene convocato per gli Europei del 2008 in Austria e Svizzera dove figura dirigendo le partite della fase a gironi - e -, e la semifinale -.\nNell'agosto 2009 ha l'onore di essere designato per la finale di Supercoppa Europea a Montecarlo tra e .\nNel settembre 2009 viene convocato, per la seconda volta, al Campionato mondiale di calcio Under-20 in programma in Egitto, di cui arbitra la finalissima tra e .\nOltre alla semifinale di ritorno di UEFA Champions League 2006/2007 Manchester Utd-Milan, vanta anche la direzione in tre semifinali di Coppa UEFA (nel 2003, 2008 e 2009), mentre nell'aprile 2010 \u00e8 designato per la semifinale di ritorno di UEFA Champions League 2009-2010 tra e .\nViene ufficialmente selezionato dalla FIFA per i Mondiali in Sudafrica nel 2010, dove dirige tre partite, ovvero -, - e l'ottavo di finale -.\nNel maggio 2011 ottiene per la terza volta in carriera una semifinale di UEFA Champions League, dirigendo nell'occasione il ritorno del \"Cl\u00e1sico\", tra e .\nIl 17 dicembre 2011 ha diretto l'ultima gara della carriera, il match del campionato belga tra Zulte Waregem e Bergen.\n\u00c8 stato maggiormente apprezzato per lo stile asciutto e senza fronzoli, e per l'abilit\u00e0 nel lasciar \"correre\" il gioco, senza inutili interruzioni.\nPoco dopo il ritiro, \u00e8 diventato osservatore arbitrale per conto dell'UEFA, nonch\u00e9 dirigente arbitrale in Belgio."}
{"id": "1610503", "revid": "287204", "url": "https://it.wikipedia.org/wiki?curid=1610503", "title": "Sonata per pianoforte n. 21 (Beethoven)", "text": "La sonata per pianoforte n. 21, Op. 53 in Do maggiore, comunemente chiamata \"Waldstein\" (dall'omonimo conte a cui \u00e8 dedicata) o \"L'aurora\" (per via del senso di trascendenza gioiosa che la caratterizza), fu composta tra il 1803 e il 1804, e pubblicata nel 1805.\nIl pianista Wilhelm von Lenz la defin\u00ec una \u00absinfonia Eroica per pianoforte\u00bb, riconducendola quindi alla Terza sinfonia di Beethoven (anch'essa del 1803).\nStruttura.\nLa sonata \"Waldstein\" \u00e8 composta da 3 movimenti:\nL'iniziale \"Allegro con brio\" irrompe con una serie di accordi ribattuti in \"pianissimo\", a cui segue un disegno melodico che sembra guizzare dall'indistinto sottofondo percussivo.\nIl secondo movimento costituisce un momento di cupa pausa meditativa, di penombra, che nel suo breve sviluppo verso una toccante melodia, conduce al successivo \"Rond\u00f2\" (dal carattere fresco e leggero).\nInizialmente, al posto di questo movimento Beethoven cre\u00f2 un Andante in Fa maggiore, di pi\u00f9 ampio respiro che, secondo il racconto di Ferdinand Ries, alcuni suoi amici gli sconsigliarono di pubblicare con la sonata. L'autore ebbe a risentirsi per questo parere ma in seguito lo accett\u00f2; il movimento originale venne pubblicato nel maggio 1806 con il titolo \"Andante favori\" (WoO 57).\nAnalisi del Primo movimento.\nIl Primo movimento della sonata ha come metro quattro quarti nella tonalit\u00e0 di base di do maggiore. L'indicazione agogica (o tempo) indicata \u00e8 \u201cAllegro con brio\u201d. La struttura formale \u00e8 quella della forma-sonata: Esposizione \u2013 Sviluppo \u2013 Ripresa.\nEsposizione.\nL\u2019Esposizione si presenta con un carattere drammatico determinato anche dal primo tema ritmico e incisivo da una parte ma anche portatore di un fremito dall'altra. In realt\u00e0 si tratta di una doppia esposizione in quanto tutto il materiale sia del primo che del secondo tema viene ripetuto integralmente prima di iniziare lo sviluppo. Da un punto di vista formale questa esposizione \u00e8 divisa in tre parti: (1) esposizione del primo tema \u2013 (2) esposizione del secondo tema \u2013 (3) codetta dell'esposizione. Da aggiungere che dopo il primo tema un ponte di collegamento ha la funzione di preparare l'entrata del secondo tema.\nPrimo tema.\nIl Primo Tema \u00e8 nella tonalit\u00e0 della tonica del movimento (do maggiore), ma l'uso frequente di dominanti secondarie (o pi\u00f9 esattamente sottodominanti\u2013 vedere in seguito) e di diverse modulazioni crea una certa instabilit\u00e0 tonale definita da altri commentatori come \"\u201dtonalit\u00e0 vagante di do maggiore\u201d\". Da un punto di vista formale il tema si presenta con due frasi pi\u00f9 o meno simili. Due elementi caratterizzano il primo tema: un continuo martellamento in pianissimo di crome ribattute (che pu\u00f2 essere inteso come una parte introduttiva \u2013 Casella lo definisce appartenente \u00abpiuttosto all'ordine del rumore che a quello della musica\u00bb) e un brevissimo inciso di una semiminima seguito da una breve cascata di semicrome (\"\u201dun guizzo che lampeggia in una profondit\u00e0 remota\u201d\"). In realt\u00e0 in questo primo tema possiamo individuare due incisi che avranno una notevole importanza nella fase di sviluppo: il primo della battuta 3 \u00e8 formato da 4 note, il secondo della battuta 4 \u00e8 formato da 6 note con un'acciaccatura iniziale. Da notare inoltre come il basso (nella prima frase) scende cromaticamente dal do al si passando dall'armonia della tonica a quella della dominante (sol maggiore). Ed \u00e8 proprio in questo ambiente tonale (dove il do maggiore funge da sottodominante di sol maggiore \u2013 notare nel quarto movimento della seconda battuta l'accordo di re maggiore settima [e quindi settima di dominante di sol] in preparazione al sol maggiore) che prende avvio il primo inciso del tema. [batt. 1-4]\nQuesta frase viene subito ripetuta un tono sotto (si bemolle maggiore): siamo quindi nella seconda frase. In poche battute (= 5) si giunge cos\u00ec alla sottotonica (bVII, interscambio modale con la parallela minore). Il basso analogamente alla prima frase scende di un semitono (verso la nota la \u2013 VII grado scala Do minore melodica ascendente e VI grado Do mag) per creare un accordo di fa maggiore (sottodominante di do). In questo modo la tonalit\u00e0 sul si bemolle risulta sottodominante di fa (notare anche qui nel quarto movimento della battuta 6 l'accordo di do maggiore settima - settima di dominante di fa). Ma la discesa del basso non si ferma qui: dalla nota la si passa alla nota la bemolle (con un accordo di fa minore - interscambio modale) per approdare finalmente alla dominante (sol). Si entra cos\u00ec in una breve codetta di chiusura che inizia in ambiente tonale relativo alla settima di dominante (della tonalit\u00e0 di base ma minore: do minore), ossia sol maggiore settima, che termina (a misura 13) con una semibreve con corona sulla nota sol (semicadenza sulla dominante). L'indeterminatezza modale si mantiene sino alla fine della codetta: la misura 12 \u00e8 decisamente in do minore. [batt. 5-13]\nIl tema viene riesposto completamente con alcune varianti. Non si tratta di uno sviluppo, ma di un'ulteriore drammatizzazione del materiale musicale iniziale. Gli accordi ribattuti vengono sostituiti da un tremolo (\"\u201dstraordinaria trascrizione\u201d\") e suonati un'ottava sopra. L'armonia delle prime quattro misure (prima frase da battuta 14 a battuta 17) di questa ripetizione rimane la stessa, cambia invece con la seconda frase del tema che dal fa minore (vedi battuta 8) passa al la minore (armonia relativa minore). Questa inizia in re minore (intesa come sottodominante di la minore). Come conseguenza l'ultimo quarto della battuta 19 si presenta con un accordo di settima di dominante nella tonalit\u00e0 di la minore (mi maggiore settima) per far apparire quindi il tema in la minore alle battute 20 - 21. [batt. 18-21]\nLa ripetizione dell'inciso del primo tema (a misura 22) termina con un la diesis (anche l'accordo sottostante di la minore si presenta con il la alterato) che nella battuta successiva sale cromaticamente al si. Questo porta ad un nuovo ambiente tonale: mi, tonalit\u00e0 che caratterizza il ponte di collegamento o episodio di transizione verso la seconda idea. Il secondo tema infatti \u00e8 esposto nella tonalit\u00e0 della mediante (mi maggiore) contrariamente alla norma che prevedeva la tonalit\u00e0 della dominante. \u00c8 interessante notare come Beethoven prepari questo diverso ambiente tonale partendo subito dalla ripetizione del primo tema; in particolare dalla seconda frase che, mentre nella prima volta si presenta abbassata di un tono (dal do al si bemolle \u2013 misura 5), nella seconda volta si presenta innalzata di un tono (dal do al re \u2013 misura 18). In questo modo il basso scendendo dal re al do (misura 20) imposta l'armonia di la minore, e successivamente scendendo ancora al si (quindi in modo del tutto naturale) a battuta 23 si arriva finalmente all'armonia del secondo tema (si \u00e8 la dominante di mi maggiore). Quest'ultima risoluzione \u00e8 anche aiutata (come gi\u00e0 visto sopra) dalla voce di soprano che passa dal mi (nell'armonia di la minore) al la diesis (battuta 22) e quindi al si (battuta 23).\nL'episodio di transizione (misure 22 \u2013 34) inizia in modo irruente e concitato e si calma solamente verso la fine passando, il ritmo, dalle semicrome alle crome. L'armonia, come s'\u00e8 detto, gravita attorno a mi minore (vedi l'arpeggio del 3\u00ba e 4\u00ba tempo di misura 23): fin dall'inizio il basso \u00e8 sul si (dominante di mi), che viene mantenuto per 8 misure; inoltre all'interno di ogni battuta, nella prima parte di questa transizione, l'armonia oscilla continuamente tra la settima di dominante (si maggiore settima) e la tonica (mi minore \u2013 secondo rivolto) per poi (da misura 29 in poi) fissarsi decisamente sulla settima di dominante. Come nell'opera 31 n. 1 anche in questo caso Beethoven prepara l'entrata della mediante maggiore passando per la mediante minore (tra il do maggiore e la mediante minore ci sono due note in comune: il sol e il mi).[batt. 22-34]\nSecondo tema.\nIl Secondo Tema (misure 35 - 42), dolce e lirico quasi solenne, contrasta decisamente con la prima idea. \u00c8 formato da quattro semifrasi di due misure ciascuna. Ogni copia di semifrasi pu\u00f2 essere vista anche come \u201cdomanda \u2013 risposta\u201d. Il tema \u00e8 composto da minime e semiminime che dalla tonica (mi = tonica provvisoria per questa fase) muovono verso la dominante (si) nella prima coppia di semifrasi e definitivamente alla tonica nella seconda coppia di semifrasi. Ma il carattere pi\u00f9 interessante di questo tema da un punto di vista armonico \u00e8 la continua alternanza di triadi di tonica (relativamente al mi maggiore) con settima di dominante, mentre la linea melodica si muove per gradi congiunti. Tutta la struttura armonica del tema \u00e8 esplicitata nella tabella sottostante. La seconda coppia di semifrasi differisce dalla prima per le ultime due battute: la 41 \u00e8 simile alla 38 (cadenza composta sul V grado), mentre l'ultima battuta (la 42) si chiude in modo risolutivo sulla tonica.\nIl tema viene riproposto dalla mano sinistra con la stessa armonizzazione, mentre nel soprano una serie di terzine rendono l'atmosfera meno solenne e pi\u00f9 vaga.\nCoda dell'esposizione.\nLa Coda dell'esposizione inizia a misura 50 e si conclude a misura 87 (l'ambiente armonico del mi maggiore prevale anche in questa fase). Questa coda pu\u00f2 essere divisa in due parti: una prima parte dominata dal modo maggiore (in prevalenza mi maggiore \u2013 questa prima parte pu\u00f2 essere considerata anche come codetta del secondo tema) fino a battuta 74 e una seconda parte comprendente due momenti o temi conclusivi di questa coda.\nNella prima parte la linea melodica prosegue per gradi congiunti sullo slancio finale del secondo tema. Ma soprattutto mantiene da un punto di vista armonico l'alternanza delle triadi di tonica (mi) e delle settima di dominante (si). Questo episodio procede con frasi di quattro battute e \"\u201dpresenta una progressiva intensificazione nella scrittura, nel ritmo e nella dinamica\u201d\" fino a raggiungere un'acme espressiva a battuta 62 con un cambio tonale (la maggiore). Questa nuova tonalit\u00e0 \u00e8 preannunciata gi\u00e0 a misura 60 con accordi di settima di dominante (mi maggiore settima in primo rivolto) di la maggiore.[batt. 50-60]\nUn altro nuovo elemento viene introdotto da Beethoven con questa sonata: delle specifiche sonorit\u00e0 timbriche. Gi\u00e0 s'\u00e8 visto il risultato ottenuto dalle note ribattute delle prime due battute del movimento. Ora a misura 62 abbiamo un altro esempio: il martellamento per ben 12 volte della triade di la maggiore e altrettanti accordi di fa diesis maggiore settima. A parte le innovazioni timbriche, ancora una volta lo schema \u00e8 sempre lo stesso: triadi fondamentali seguite da settime; ma anche progressione per gradi congiunti del basso: sol # (battuta 60), la (battuta 62), la # (battuta 64) e finalmente si (battuta 66) con la quale si ritorna alla tonalit\u00e0 di base mi maggiore. [batt. 61-66]\nPrima delle fasi conclusive di questa coda alcuni passaggi con delle settime e none portano a un'altra acme espressiva a battuta 74 in corrispondenza della fine dell'area di competenza della tonalit\u00e0 di base per questa fase (mi maggiore). [batt. 70-74]\nA battuta 74, Beethoven, prima di chiudere definitivamente la coda ci presenta due momenti che preannunciano la fine dell'esposizione. Il primo si rif\u00e0 all'episodio di transizione tra i due temi (vedere battute 23 e seg.) che ora con un accompagnamento accordale e l'alternanza del modo maggiore e minore (viene introdotta l'armonia di la minore) lo rende pi\u00f9 tranquillo. [batt. 74-76]\nIl secondo elemento \u00e8 una nuova figurazione importante soprattutto per la funzione di collegamento che ha tra l'Esposizione e lo Sviluppo. La figurazione infatti \u00e8 in mi minore e questo \"\u201drende pi\u00f9 agevole il ritorno dalla mediante a do maggiore [la vera tonica del movimento] quando si ripete daccapo l'esposizione\u201d\" e naturalmente lo sviluppo. Questa figurazione viene dapprima annunciata alle battute 76 \u2013 77 e poi si ripresenta in modo pi\u00f9 consistente alla battuta 80. Si tratta di semplici incisi discendenti (una semiminima seguita da 2 crome) messi in risalto per ben due volte da un piano improvviso (battute 83 e 85). L'armonia \u00e8 in minore nella prima parte (mi minore) e in maggiore (do maggiore \u2013 qui vista provvisoriamente come sopradominante) nella parte finale. [batt. 80-85]\nSviluppo.\nLo Sviluppo pu\u00f2 essere diviso in tre fasi: (1) elaborazione degli incisi del primo tema (misure 88 \u2013 113); (2) elaborazione della codetta del secondo tema (misure 114 \u2013 143); (3) pedale di dominante in preparazione del ritorno del tema fondamentale (misure 144 \u2013 157).\nPrima fase dello sviluppo.\nQuesta prima fase inizia con la ripetizione del \u201csecondo elemento conclusivo\u201d (misure 88 \u2013 91) che pu\u00f2 essere considerato \"\u201dl'anello di congiunzione\u201d\" tra l'esposizione e lo sviluppo. L'ambiente tonale \u00e8 la sottodominante (fa maggiore \u2013 si ritorna a considerare il do come tonica fondamentale). Inizia quindi a misura 92 lo sviluppo vero e proprio (nella tonalit\u00e0 della sottodominante) ripresentando le prime quattro misure del movimento. In realt\u00e0 sono i due incisi del primo tema che vengono ripetuti iterativamente e alternativamente per diminuzione (dalle crome alle semicrome). Da un punto di vista armonico il primo inciso rispetta l'impostazione armonica dell'esposizione (do maggiore = dominante di fa maggiore); il secondo inciso per\u00f2 modula al do minore. Questo permette l'introduzione di un nuovo ambiente armonico: sol minore. Infatti la ripetizione del primo inciso a misura 96 \u00e8 in re maggiore (= dominante di sol). [batt. 91-97]\nI due incisi si presentano per 20 misure: il primo inciso nelle battute 94, 96, 98, 99, 100, 102, 103, 104, e dal 106 fino al 113; il secondo inciso nelle battute 95, 97, 98, 99, 100, 101, 102, 103, 104 e 105. L'ambiente armonico dal sol minore modula al do minore (battuta 101), al fa minore (106) e ad altre armonie ancora. Quello che rimane costante \u00e8 l'uso delle dominanti (e anche settime) nella seconda parte della misura contrapposte alla posizione fondamentale dell'accordo di base nella prima parte della misura. Procedimento gi\u00e0 ampiamente sperimentato nell'esposizione. [batt. 99-102]\nSeconda fase dello sviluppo.\nLa seconda fase dello sviluppo (a misura 114) ci riporta \"\u201dal largo respiro del movimento delle terzine derivate dalla seconda idea\u201d\". Siamo in presenza di 29 misure nelle quali gli arpeggi del tema vengono elaborati in modo virtuosistico. Un'evidente influenza della forma del concerto solistico classico. L'ambiente armonico \u00e8 il do maggiore. [batt. 114-117]\nQuesta lunga sequenza virtuosistica dopo aver toccato svariate armonie (fa maggiore a misura 118; si bemolle maggiore a misura 122; mi bemolle minore a misura 126; si minore a misura 130; do minore a misura 134) approda all'armonia del sol maggiore (misura 138), intesa come dominante di do minore. Ed \u00e8 proprio con una modulazione a sol maggiore (dominante di do minore) che inizia la terza fase dello sviluppo.\nTerza fase dello sviluppo.\nLa terza fase dello sviluppo (a misura 144) \u00e8 un lungo pedale sulla dominante (sol) per preparare il ritorno del tema principale in do maggiore. Sono 14 misure che \"\u201dappartengono piuttosto all'ordine del rumore che a quello della musica\u201d\"; confusione accentuata anche dalla presenza della dominante di sol (re maggiore). L'inizio \u00e8 in pianissimo, al basso risuona continuamente il sol, mentre tre note (tre semicrome do, si e la) vengono ripetute per ben 32 volte. Queste tre note derivano dalla quarta battuta del tema principale (terza, quarta e quinta nota del secondo inciso). [batt. 144-147]\n\"\u201dDa una sonorit\u00e0 sorda, caotica, lontanissima, far sorgere progressivamente uno sprazzo di luce: il senso espressivo di questo brano potrebbe benissimo aver dato origine al titolo \u201cAurora\u201d \u201d\". Poco a poco infatti la mano sinistra emerge con l'inversione del primo inciso che inframmezzato da pause sale in crescendo fino al fa. L'inciso afferma chiaramente la tonalit\u00e0 di sol iniziando ogni volta su una nota diversa della triade di sol maggiore. [batt. 148-150]\nIl fa acuto, ripetuto per 9 volte, rappresenta il raggiungimento dell'acme espressiva (la nona volta \u00e8 suonato in \u201cfortissimo\u201d) di questo sviluppo e forse di tutto il movimento. Insieme al sol al basso si produce l'accordo di settima di dominante (o anche di nona vista la presenza della nota la nelle quartina del basso) preparato anche dalla salita cromatica del basso (do \u2013 do diesis \u2013 re) Quindi le due mani proseguono suonando per moto contrario con \u201csforzandi\u201d e scale in salita e in discesa finch\u00e9 l'episodio non si spegne sulla tonica (do maggiore) e quindi della ripresa del tema fondamentale. [batt. 154-158]\nRipresa.\nLa Ripresa non \u00e8 una mera ripetizione del materiale gi\u00e0 presentato, ma ha una personalit\u00e0 tutta sua, originale e dinamica e sviluppa ulteriormente il materiale musicale di partenza tanto che \"\u201din realt\u00e0 sarebbe pi\u00f9 giusto considerare il finale come una quarta parte\u201d\".\nLe due frasi del tema (da battuta 158 a battuta 169) sono simili all'esposizione. La codetta tra la prima e la seconda esposizione del tema presenta una sorpresa: le crome con pausa sull'accordo della tonica minore invece di concludere sulla dominante (sol) si fermano sul sesto grado bemollizzato (la bemolle). A questo punto le due ultime battute (169 e 170) vengono ripetute con una diversa armonizzazione: la discesa delle crome disegnano l'accordo di re bemolle maggiore (in questo modo il la bemolle della semibreve coronata precedente diventa la dominante della nuova tonalit\u00e0), mentre la semibreve successiva si ferma sul si bemolle. Il si bemolle \u00e8 il sesto grado della tonalit\u00e0 di re bemolle (e qui viene rispettata la simmetria armonica con le due battute precedenti) ma \u00e8 anche la dominante del nuovo episodio aggiunto in mi bemolle maggiore (misure 173 \u2013 175). Questo nuovo episodio alla fine modula necessariamente verso la settima di dominante (sol maggiore 7a = dominante di do = tonica) per riprendere il discorso dal punto dell'esposizione in cui si era interrotta (la riesposizione del primo tema alla tonica). [batt. 169-176]\nCon la riesposizione del tema (misure 176 \u2013 183) il discorso torna ad essere simile all'esposizione. La seconda codetta (o ponte di collegamento o episodio di transizione verso la seconda idea) si presenta diversa: dal si maggiore dell'esposizione si passa al la minore e quindi al mi maggiore (battuta 192) per concludere sulla settima di dominante di la maggiore (mi maggiore settima). Quest'ultimo accordo \u00e8 in preparazione del secondo tema esposto inizialmente nella tonalit\u00e0 di la maggiore.\nIl secondo tema ora dovrebbe comparire come previsto dalla consuetudine alla tonica (do maggiore). Nell'esposizione era armonizzato in mi maggiore (tonalit\u00e0 secondaria dell'esposizione); quindi una transizione non facilmente risolvibile. Beethoven quindi fa iniziare il secondo tema in la maggiore e procede con questa armonia per 4 misure; alla quinta misura del tema passa a la minore (il do alterato diventa naturale \u2013 la minore \u00e8 anche la tonalit\u00e0 relativa minore di do maggiore) per poi approdare finalmente alla tonalit\u00e0 d'impianto: do maggiore. Tutta la seconda riesposizione del tema (misure 206 \u2013 213) avviene in questa tonalit\u00e0 come prevede lo schema tradizionale della forma-sonata. [batt. 198-204]\nLa codetta del secondo tema si svolge nell'armonia della tonica (ora quella fondamentale) parallelamente alla prima esposizione. Si giunge cos\u00ec ai due temi conclusivi: il primo a misura 237 e il secondo a misura 239. Entrambi per il momento gravitano attorno all'armonia della tonica. A misura 247 per\u00f2 il secondo tema conclusivo si muove verso la sottodominante (fa maggiore). Ora le intenzioni di Beethoven sono chiare: come alla fine dell'esposizione per passare allo sviluppo l'armonia s'era alzata di mezzo grado (da mi maggiore a fa) cos\u00ec ora dal do maggiore della ripresa si passa al re bemolle (intervallo di seconda minore) della coda finale.\nCoda finale.\nAnche la Coda finale (a misura 251 fino alla fine) \"\u201dper alcuni tratti, ha pi\u00f9 l'aspetto di un nuovo sviluppo\u201d\". Con la nuova tonalit\u00e0 (re bemolle maggiore) viene riproposto il tema iniziale. I tre motivi delle battute iniziali (le note ribattute della mano sinistra e i due incisi) vengono elaborati grandiosamente con un virtuosismo estremo da concerto solistico. Si noti ad esempio come \"\u201dalla battuta 261 la mano sinistra ripresenta il primo tema mentre la destra la accompagna con sincopi e semicrome creando interessanti effetti contrappuntistici\u201d\". Da un punto di vista armonico dopo alcune misure gravitanti sulla tonica minore (256 \u2013 260) l'armonia si sposta sul do maggiore.\nNelle ultime battute di questa fase virtuosistica (misura 280) un accordo di tonica (secondo rivolto) e una rapida salita verso la parte acuta della tastiera introduce due battute di quartina di semicrome la cui prima nota insiste sulla nota sol creando cos\u00ec un pedale di dominante che si risolve in due settime di dominante (semibrevi coronate) seguite entrambe da una rapida scala discendente. Viene cos\u00ec preparata l'entrata del secondo tema finalmente alla tonica. [batt. 280-286]\nCon l'entrata del secondo tema \"\u201dl'atmosfera \u00e8 sognante e diventa sempre pi\u00f9 distesa con l'uso di figurazioni ampie, punti coronati e ritardati\u201d\". La prima frase del tema procede regolare, mentre la seconda non si conclude e viene ripresentata per tre volte (misure 292 -296). Lo scopo \u00e8 quello di preparare l'ultima entrata del tema fondamentale. Tutte e tre le volte la frase termina con una settima di dominante (sol maggiore settima) coronata. La seconda e la terza volta le durate delle note sono raddoppiate, inoltre nell'ultima volta un \u201critardando\u201d accentua ulteriormente la lentezza della frase. Le tre note della melodia di queste tre frasi: sol \u2013 la \u2013 si (sol \u2013 lab \u2013 si; in quella centrale) aspirano costantemente a un quarto suono: il do che viene raggiunto con l'esposizione per l'ultima volta del tema fondamentale. [batt. 290-297]\nQuest'ultima esposizione del tema fondamentale non va oltre il primo inciso che viene ripetuto tre volte (dominante \u2013 tonica \u2013 sottodominante). Analogamente al finale dello sviluppo una doppia scala discendente della mano destra e ascendente della mano sinistra (entrambe partono dalle note estreme della tastiera dei tempi di Beethoven) conclude definitivamente il movimento su quattro accordi finali: dominante - tonica \u2013 dominante \u2013 tonica.\nAnalisi del Secondo movimento.\nIl Secondo movimento della sonata ha come metro sei ottavi nella tonalit\u00e0 di base di fa maggiore. L'indicazione agogica (o tempo) indicata \u00e8 \u201cAdagio molto\u201d. Non ha una struttura formale ben definita in quanto (lo dice il titolo del brano sulla partitura) \u00e8 un'\u201cIntroduzione\u201d: potrebbe essere un Lied senza sviluppo (per alcuni commentatori si tratta di un lied tripartito), oppure un arioso, quasi un parlato da recitativo accompagnato (misure 10-16) preceduto da un \u201cPreludio\u201d e seguito da un \u201cPostludio\u201d.\nLe prime due battute del \u201cPreludio\u201d presentano subito un motivo (o tema). \u00c8 una lenta melodia che inizia nel registro grave e sembra raggiungere a fatica il registro medio dello strumento. L'inciso ritmico (due note ribattute: semicroma puntata pi\u00f9 una biscroma) seguito da un intervallo ascendente determina un'atmosfera di mistero accentuata ancor pi\u00f9 dalle lunghe pause (crome) tra un inciso e l'altro della mano destra. Le seconde due battute ripresentano lo stesso motivo ma armonizzato diversamente, mentre da battuta 5 a battuta 9 una codetta chiude il preludio. \u00c8 interessante notare come il basso, nelle prime sei battute, scende cromaticamente dalla tonica alla dominante; discesa cromatica gi\u00e0 sperimentata all'inizio del primo movimento. Da un punto di vista armonico \u00e8 proprio il basso che guida gli accordi: tonica (fa maggiore - basso = fa) nella prima battuta; sensibile (mi maggiore \u2013 basso = mi) nella seconda battuta preparata dal re diesis (ultima nota della prima battuta); modulazione a mi minore (basso = mi) nella terza battuta; sottodominante (si maggiore \u2013 basso = re diesis) nella quarta battuta preparata dal la diesis (ultima nota della terza battuta); nella quinta battuta si ritorna alla tonica, mentre il basso rapidamente scende dal re naturale (sesto grado) al re bemolle (sesto grado abbassato); e finalmente nella sesta battuta il basso si ferma sulla dominante (do) con un accordo di settima di dominante (do maggiore settima). Con una cadenza evitata nella settima battuta si raggiunge il re minore (dominante della dominante della dominante: re =&gt; sol =&gt; do =&gt; fa); quindi con una cadenza perfetta (II \u2013 V \u2013 I, ossia sol maggiore \u2013 do maggiore settima \u2013 fa maggiore) si ritorna alla tonica (fa maggiore). [batt. 1-9]\nIl lied vero e proprio inizia a battuta 9 e termina a battuta 16. Viene ripreso l'inciso iniziale sul quale s'inseriscono nuove figurazioni di semicrome e sincopi con fraseggi tipici dell'arioso A battuta 17 inizia il \u201cPostludio\u201d. Sono ripresentate le prime quattro battute del movimento con la stessa armonia ma con alcune aggiunte soprattutto per riempire le pause della prima esposizione. Il seguito \u00e8 un potente sviluppo che raggiunge l'acme su \"\u201duna reiterazione insistita della nota pi\u00f9 acuta del pianoforte\u201d\" (il fa acuto) e su un accordo di si minore settima diminuita (si \u2013 fa \u2013 lab; manca la nota re); accordo \u201csentito\u201d come settimo grado della tonalit\u00e0 di do maggiore. Una teatrale discesa di ottave sull'accordo di settima di dominante di do maggiore (sol maggiore settima) si conclude con un'imitazione della voce umana al soprano e, dopo una modulazione di transizione al la minore, il brano conclude con una cadenza sospesa sulla dominante di do maggiore (re minore \u2013 sol maggiore). [batt. 23-28]\nAnalisi del Terzo movimento.\nIl Terzo movimento della sonata ha come metro due quarti nella tonalit\u00e0 di base di do maggiore; l'indicazione agogica (o tempo) indicata \u00e8 \u201cAllegretto moderato\u201d. La forma \u00e8 quella classica del \u201cRond\u00f2\u201d. La struttura del brano pu\u00f2 essere sintetizzata con la seguente formula: A \u2013 B \u2013 A \u2013 C \u2013 A (senza la parte iniziale) \u2013 B1 (con la seconda parte variata).\nLa prima esposizione del tema del rond\u00f2 occupa le prime 62 battute. Il tema vero e proprio \u00e8 lungo 4 misure e viene ripetuto quattro volte (quattro frasi). La seconda frase \u00e8 simile alla prima ma \u00e8 troncata sulla penultima nota. Entrambe le prime frasi hanno come centro tonale la tonica. La terza frase (che insieme alla quarta si apre nella tonalit\u00e0 della dominante) \u00e8 abbassata di un tono: dal quinto grado delle prime due frasi (sol \u2013 prima nota acuta della melodia) si passa al quarto grado (fa) che insieme all'accordo iniziale forma un'armonia di settima di dominante, mentre viene mantenuta la medesima figurazione ritmica delle note. La quarta frase, alla terza battuta del tema (misura 15) l'armonia modula al modo minore, segue un segmento di due misure ripetuto due volte e altre quattro misure con la nota conclusiva della frase (dominante - sol) suonata sette volte; concludendo cos\u00ec il tema alla dominante. Di questo tema la prima nota (un do basso nelle prime due frasi e un sol basso nelle altre due) oltre ad essere la prima nota della melodia (a cui segue la seconda nota dopo un salto di tre ottave e mezza) fa anche da bordone rustico. [batt. 1-23]\nUna frase arabescata del solo soprano di 8 misure (da 23 a 31), prima in salita e poi in discesa, separa la riproposta del tema. Le varie frasi del tema ora sono presentate in ottava. L'accompagnamento \u00e8 pi\u00f9 elaborato. Nel finale la dinamica cresce fino al \u201cfortissimo\u201d e nelle ultime battute il tema si presenta con due frasi sovrapposte ad un trillo su rapidissime scale in salita e poi in discesa della mano sinistra. L'armonia si conclude alla tonica.\nIl primo episodio (da misura 62 a misura 113) inizia con delle terzine di semicrome (arpeggii della mano superiore) con il basso in posizione sincopata (tema B1 del primo episodio). L'armonia \u00e8 ancora quella della tonica supportata dalla nota do raddoppiata all'ottava con funzione di pedale. [batt. 62-66]\nA battuta 70 con una modulazione alla tonalit\u00e0 relativa minore (la minore) appare un secondo tema (B2) alla mano inferiore caratterizzato da robuste e marcate ottave alternate fra le due mani.[batt. 70-74]\nLa frase di questo tema (B2) viene ripetuta un'ottava sopra. Segue una breve codetta e a battuta 86 una riesposizione del tema molto variata e piena di contrasti sonori. Una transizione (misure 98 -113) con una scrittura rarefatta basata sul tema principale del rond\u00f2 prepara il ritorno della tonica (do maggiore) e del tema intero del rond\u00f2. Una cadenza sulla settima di dominante di do maggiore (sol maggiore settima) conclude questo primo episodio intermedio.[batt. 106-113]\nA misura 114 ricompare il tema: si tratta della seconda esposizione del rond\u00f2 uguale alla prima; mentre a misura 175 inizia il secondo episodio pi\u00f9 articolato e complesso del primo.\nL'episodio inizia con un nuovo tema (C): \u00e8 \"\u201dun'idea melodica che si ripete in forma di progressione\u201d\". In una prima esposizione il tema \u00e8 presentato da ottave staccate della mano sinistra; poi (da misura 183) il tema viene presentato alternativamente tra le due mani (sempre tramite ottave di crome), mentre l'altra mano produce delle rapidissime terzine di semicrome. L'ambiente armonico \u00e8 quello nuovo della tonalit\u00e0 di do minore (la partitura infatti prevede un cambio dell'armatura di chiave con tre bemolle = do minore). Nella progressione del tema vengono toccate, oltre alla tonalit\u00e0 do minore, anche le tonalit\u00e0 di la bemolle maggiore (a misura 191) e fa minore (a misura 207).[batt. 175-182]\nL'ultima frase del tema C (quella iniziata a misura 207 in fa minore) si chiude con una cadenza perfetta (sol maggiore \u2013 do minore). Questo d\u00e0 luogo a una nuova fase nella quale viene sviluppato il tema del rond\u00f2. Inizialmente (da misura 221 a misura 239) viene ripresa la transizione delle battute finali del primo episodio (battute 98 \u2013 114). Qui per\u00f2 la trasparenza di scrittura viene sostituita con una serie di robusti accordi in fortissimo e marcati contrasti dinamici, mentre l'armonia passa da la bemolle maggiore a fa minore e re bemolle minore. [batt. 216-224]\nA misura 239 s'inserisce un episodio di transizione (o ponte modulante) di 12 battute nella quale degli accordi sincopati della mano destra creano una certa tensione. Il basso procede per quinte (re bemolle \u2013 la bemolle \u2013 mi bemolle \u2013 si bemolle \u2013 fa) fino al do (ritornando cos\u00ec all'armonia iniziale).[batt. 239-249]\nLa tensione a questo punto si scarica, anche favorita dal procedere del basso, in un nuovo episodio di elaborazione dell'inciso iniziale del tema del rond\u00f2 basato su delicatissimi arpeggi. Si tratta di un lungo episodio nel quale la tonalit\u00e0 di partenza (fa minore) si muove verso il do minore. [batt. 251-254]\nLa parte finale di questo secondo episodio comprende un lungo pedale di dominante (sol). Questo inizia a battuta 279 con una serie di accordi alternati tra do minore e sol maggiore, ma diviene costante a misura 295 per concludere con un classico accordo di settima di dominante di do maggiore (sol maggiore settima). [batt. 279-312]\nA misura 313 ritorna il tema: si tratta della terza esposizione del rond\u00f2. Alcune differenze caratterizzano questa terza esposizione: il tema \u00e8 subito presentato in fortissimo e con il raddoppio di ottave (torna in pianissimo sulla terza frase con l'armonia della dominante); manca inoltre la frase arabescata del solo soprano di 8 misure (in effetti viene ripresa solamente la prima parte dell'esposizione iniziale). Alla fine di questa riesposizione segue il terzo episodio. In realt\u00e0 viene ripreso il tema B1 del primo episodio intermedio e ampliato di 24 battute (una specie di sviluppo) fino a battuta 377. Le ultime 24 battute (da misura 378) di questa prima parte del movimento sono dedicate all'inciso iniziale del tema A (quello del rond\u00f2). L'ambiente armonico \u00e8 quello della dominante: l'accordo di sol maggiore \u00e8 ripetuto per oltre 12 volte (quasi un pedale di dominante). La melodia tra bassi poderosi e accordi energici e tempestosi, piano piano si dissolve in un arpeggio finale di 4 sol discendenti con la dinamica di tre piano (\u201cppp\u201d).[batt. 378-402]\nAnalisi del Finale.\nIl Finale si collega direttamente al rond\u00f2 sia perch\u00e9 previsto dalle indicazioni della partitura (\u201c\"attacca subito il Prestissimo\"\u201d), ma anche perch\u00e9 il tema \u00e8 lo stesso ma eseguito con un ritmo decisamente accelerato. Questo ultimo movimento ha come metro due mezzi nella tonalit\u00e0 di base di do maggiore; l'indicazione agogica (o tempo) indicata \u00e8 \u201cPrestissimo\u201d.\nQuesto ultimo movimento pu\u00f2 essere diviso in pi\u00f9 episodi. Nel primo da misura 1 a misura 38 viene presentato il tema A (prima e seconda frase) seguito da quartine (nelle quali si riconosce il tema del rond\u00f2) per concludere alla fine (battuta 25) ancora con il tema A.[batt. 1-8]\nNel secondo episodio (misure 39 \u2013 62) dei tranquilli arpeggi della mano destra si contrappongono ad accordi della mano sinistra. Da un punto di vista armonico l'episodio fondamentalmente \u00e8 in la bemolle maggiore, mentre il basso si muove cromaticamente (per intervalli di semitono) verso l'alto. [batt. 40-46]\nIl terzo episodio (misure 63 \u2013 83) consiste in rapidissime scale di ottave in \u201c\"pianissimo\"\u201d (quasi un glissando) che richiedono una tecnica di esecuzione sbalorditiva. L'armonia torna alla tonica; alla fine un trillo sulla dominante con un fa finale alla mano sinistra (settima di dominante) prepara il ritorno del tema A nel prossimo episodio. [batt. 63-66]\nIl quarto episodio (misure 83 \u2013 112) si presenta con effetto timbrico veramente notevole: su un accompagnamento di terzine (della mano sinistra) la mano destra propone contemporaneamente un trillo e la melodia del rond\u00f2 in \u201c\"pianissimo\"\u201d. La difficolt\u00e0 di esecuzione di questo episodio \u00e8 confermata anche dalle \u201cfacilitazioni\u201d che lo stesso Beethoven propone nel manoscritto originale. Alfredo Casella, nell'edizione critica delle Sonate di Beethoven, suggerisce di preoccuparsi soprattutto di due cose: \u201c\"di suonare con dolcezza la melodia e di trillare abbastanza rapidamente ma senza durezza\"\u201d. In questo episodio si ritorna alla tonica (do maggiore) per le prime due frasi del tema, mentre la ripetizione con codetta (misure 91 \u2013 104) \u00e8 armonizzata in la bemolle maggiore. Nel finale dell'episodio (battute 111-112) appare la dominante (sol maggiore) su un doppio trillo. [batt. 83-86]\nL'ultimo episodio (\u201c\"Poco pi\u00f9 animato\"\u201d) conclude il movimento e l'intera sonata. Si ritorna alla tonica e all'ennesima esposizione delle prime due frasi del tema del rond\u00f2 seguite da quartine riproponendo pi\u00f9 o meno l'inizio del primo episodio di questo movimento. Da misura 127 delle figurazioni accordali \u201cdure\u201d (sempre sul do maggiore) concludono la sonata."}
{"id": "1610508", "revid": "484362", "url": "https://it.wikipedia.org/wiki?curid=1610508", "title": "Mencio", "text": "Vita.\nMencio, anche noto col suo nome di nascita \"Meng Ke\" oppure \"Ko\", \u00e8 nato nello Stato di Zou, adesso parte del territorio della citt\u00e0-contea di Zoucheng (in origine Zouxian), nella provincia dello Shandong, solo a 30\u00a0km a sud di Qufu, luogo di nascita di Confucio.\nEra un saggio e filosofo cinese itinerante, e uno dei principali interpreti del Confucianesimo. Presumibilmente fu un discepolo di uno dei nipoti di Confucio, Zisi. Come Confucio, stando alla leggenda, gir\u00f2 la Cina per quarant'anni offrendo consigli ai vari sovrani per le riforme. Durante il periodo degli stati combattenti (403-221 a.C.), Mencio serv\u00ec come funzionario ed erudito all'Accademia Jinxia nello Stato di Qi dal 319 al 312 a.C. Dimostr\u00f2 la sua piet\u00e0 filiale quando per tre anni lasci\u00f2 il suo incarico ufficiale a Qi in modo da poter mantenere il lutto per la morte della madre. Deluso dal tentativo fallito di influenzare cambiamenti al tempo dei suoi giorni, si ritir\u00f2 dalla vita pubblica.\nMencio \u00e8 seppellito nella citt\u00e0 di Zhou, a sud della citt\u00e0 di Qufu nello Shandong.\nInfluenze.\nL'interpretazione del confucianesimo di Mencio \u00e8 stata generalmente considerata come la visione ortodossa dai successivi filosofi Cinesi, soprattutto dai neoconfuciani della Dinastia Song. I discepoli di Mencio includevano un gran numero di signori feudali, e di fatto \u00e8 stato pi\u00f9 influente lui di quanto non lo sia stato Confucio. Il \"'Mengzi\" (o \"Meng-tzu\"), un libro dei suoi discorsi coi regnanti del tempo, \u00e8 uno dei Quattro Libri che Zhu Xi raggrupp\u00f2 come il nucleo del pensiero ortodosso Neo-Confuciano. A differenza degli anacleti di Confucio, che sono corti e autonomi, quelli nel \"Mengzi\" consistono di lunghe narrazioni, argomentazioni e lunga prosa.\nLa Natura Umana.\nNel suo pensiero, mai Confucio specul\u00f2 direttamente sulla natura umana. Mencio invece sostenne l'innata bont\u00e0 dell'individuo, credendo che il male fosse in realt\u00e0 una mancanza di bene venuta a crearsi a causa dell'influenza della societ\u00e0, dalla mancanza di un'adeguata influenza per la coltivazione interiore. \"Colui che espande la sua mente verso l'infinito conosce la sua natura\" e \"la via dell'apprendimento non \u00e8 che trovare la mente perduta\".\nNella sua omonima opera, composta da lunghi dialoghi, sostiene che l'uomo \u00e8 buono per natura e deve poter sviluppare una condotta razionale e retta. Secondo questo pensatore, nel cuore di ogni essere umano vi sono quattro sentimenti razionali che orientano verso la retta via: compassione, vergogna, modestia, discernimento. Essi, coltivati, portano alle virt\u00f9 della benevolenza, della rettitudine, della cortesia e della saggezza. Mencio cerc\u00f2 di influenzare i governanti affinch\u00e9 creassero condizioni pi\u00f9 favorevoli allo sviluppo delle persone. Confucio aveva un grande rispetto per i governanti; Mencio esalta invece il diritto dei sudditi di deporre o uccidere il governante che ignora le necessit\u00e0 della gente e la giustizia. Disse che non esiste guerra giusta."}
{"id": "1610510", "revid": "297059", "url": "https://it.wikipedia.org/wiki?curid=1610510", "title": "Comedogenia", "text": ""}
{"id": "1610512", "revid": "88740", "url": "https://it.wikipedia.org/wiki?curid=1610512", "title": "Adler", "text": ""}
{"id": "1610514", "revid": "6923", "url": "https://it.wikipedia.org/wiki?curid=1610514", "title": "Boccia su strada", "text": "La boccia su strada (o bocciaforte, boccia alla lunga, o in inglese road bowl) \u00e8 uno sport tradizionale europeo, variante delle bocce, praticato in vari Stati europei. Periodicamente si disputa un campionato europeo.\nIl gioco si fonda sulla forza, ma anche sulla precisione del lancio (se la boccia finisce fuori dal percorso il tiro \u00e8 nullo). \u00c8 diffuso in tutte le regioni italiane e in Europa.\nRegole.\nLa bocciaforte consiste in una gara a squadre (anche multipli di due ma si gioca sempre a due a due), lungo un percorso prestabilito, preferibilmente in aperta campagna, nel quale vince la squadra che con il minor numero di bocciate (lanci) giunge al traguardo. Le bocce utilizzate sono quelle classiche del gioco delle bocce. Per le modalit\u00e0 con cui si svolge la competizione, la bocciaforte pu\u00f2 risultare una variante semplificate del ruzzolone.\nLa boccia \u00e8 in ferro e pesa massimo 1\u00a0kg; si pu\u00f2 giocare individualmente o a squadre. Ogni giocatore deve disporre di una propria boccia e vince la partita il giocatore o la squadra che si aggiudica per primo 5 giochi; un gioco si compone di tre lanci e risulter\u00e0 vincitore chi avr\u00e0 percorso pi\u00f9 strada con la sua boccia."}
{"id": "1610515", "revid": "287204", "url": "https://it.wikipedia.org/wiki?curid=1610515", "title": "Enhanced Messaging Service", "text": "LEnhanced Messaging Service, in italiano \"servizio di messaggistica avanzata\", abbreviato EMS, \u00e8 un'estensione dello standard SMS. I telefoni che supportano EMS possono inviare e ricevere messaggi contenenti testo formattato, disegni e suoni.\nDal punto di vista tecnico EMS \u00e8 un'estensione di livello applicazione. La tecnologia alla base dei messaggi EMS \u00e8 cio\u00e8 la stessa degli SMS, quello che cambia \u00e8 il modo in cui viene interpretato il contenuto del messaggio. Questo significa che per la rete telefonica non vi \u00e8 distinzione fra messaggi EMS e messaggi SMS e che tutti i telefoni in grado di ricevere SMS possono ricevere EMS, solo non sono in grado di visualizzarli correttamente.\nEMS \u00e8 una via di mezzo fra SMS e MMS, nata da una collaborazione fra diverse societ\u00e0 (fra cui Ericsson, Motorola, Siemens, Samsung ed Alcatel)."}
{"id": "1610518", "revid": "287204", "url": "https://it.wikipedia.org/wiki?curid=1610518", "title": "Denilson Pereira Neves", "text": ""}
{"id": "1610526", "revid": "729019", "url": "https://it.wikipedia.org/wiki?curid=1610526", "title": "Dobryninskaja", "text": "Dobryninskaya () \u00e8 una stazione della Linea Kol'cevaja della Metropolitana di Mosca. Fu disegnata da Leonid N. Pavlov, M.A. Zelenin, e M.A. Ilin e fu inaugurata il 1\u00ba gennaio 1950. Il design che colpisce comprende giochi di luce a zig-zag e archi di marmo rosa a quattro campate in dimensioni diverse che si alternano I piccoli archi ospitano una serie di bassorilievi di Elena A. Janson-Manizer intitolati \"Popoli dell'URSS\". Il mosaico alla fine della banchina, aggiunto nel 1967, \u00e8 chiamato \"Collina dell'Et\u00e0 dello Spazio\", e fu creato da S.A. Pavlovskij. I muri esterni della stazione sono di marmo scuro rosso-marrone.\nL'ingresso \u00e8 un edificio situato sull'angolo sud-occidentale di Ljusinovskaja Ulica e dell'Anello dei giardini . Di fronte all'ingresso c'\u00e8 un busto di P\u00ebtr Dobrynin, il rivoluzionario a cui \u00e8 intitolata la stazione. L'interno dell'atrio \u00e8 dominato da tre mosaici che arrivano al soffitto, opera di G.I. Rubl'\u00ebv e B.V. Iordanskij. Quello centrale, che ritrae Lenin su uno sfondo composto dagli stemmi di varie repubbliche dell'Unione Sovietica, \u00e8 fiancheggiato dagli altri due intitolati \"Parata degli Atleti sovietici\" e \"Parata delle Truppe sulla Piazza Rossa\". Degno di nota \u00e8 anche il candelabro appeso nell'ingresso, decorato con una grande stella di vetro rosso.\nInterscambi.\nDalla stazione, i passeggeri possono effettuare il trasbordo alla stazione Serpuchovskaja della Linea Serpuchovsko-Timirjazevskaja."}
{"id": "1610528", "revid": "1305772", "url": "https://it.wikipedia.org/wiki?curid=1610528", "title": "Timna (disambigua)", "text": "Il termine Timna pu\u00f2 essere riferito a diversi ambiti:"}
{"id": "1610530", "revid": "1904508", "url": "https://it.wikipedia.org/wiki?curid=1610530", "title": "Alessandro Ferdinando di Thurn und Taxis", "text": "Biografia.\nFiglio del principe Anselmo Francesco di Thurn und Taxis e di sua moglie Maria Ludovica Anna Franziska, principessa di Lobkowicz, Alessandro Ferdinando nacque a Francoforte sul Meno nel 1704.\nDopo la morte dell'imperatore Carlo VI del Sacro Romano Impero, Anselmo Francesco scelse di appoggiare nella guerra di successione austriaca il bavarese Carlo VII contro la figlia dell'ultimo sovrano, Maria Teresa, sostenendolo anche economicamente. Dopo l'elezione imperiale, fu tra i primi ad incontrare il nuovo sovrano assieme a due amministratori postali, sei ufficiali e due corrieri, scortandolo nel suo viaggio da Mannheim a Francoforte sul Meno dove si sarebbe tenuta poi l'incoronazione.\nDal 1\u00ba febbraio 1743-1745, Alessandro Ferdinando ebbe l'incarico di commissario principale di Carlo VII di Baviera alla Dieta imperiale di Francoforte sul Meno. Quando la dieta si trasfer\u00ec a Ratisbona sotto Francesco I di Lorena, Alessandro Ferdinando fu reintegrato come Commissario principale nel 1748. \u00c8 per questo motivo che Alessandro Ferdinando spost\u00f2 la residenza principale della Casa regnante di Thurn und Taxis da Francoforte a Ratisbona. Pot\u00e9 evitare l'arresto o la penalizzazione per essersi posto al servizio di Carlo VII solamente per le sue ricchezze personali, per il servizio reso dalla sua famiglia all'impero e per la mediazione del principe elettore di Magonza. Uno dei segni pi\u00f9 tangibili di questa reintegrazione in societ\u00e0 avvenne il 30 maggio 1754 quando Alessandro Ferdinando venne ammesso nel collegio dei principi dell'Impero per via del feudo di Eglingen di cui la sua famiglia era entrata in possesso nel 1723, per quanto secondo i canoni del vecchio sistema feudale egli apparisse un \"homo novus\", fatto che caus\u00f2 non poche proteste in quanto l'ammissione a quel collegio avrebbe comportato il diritto di voto alla dieta imperiale.\nIl 30 maggio 1754 Alessandro Ferdinando fond\u00f2 il collegio dei nobili della citt\u00e0 di Ratisbona.\nDopo la sua morte, avvenuta nel 1773, il suo primogenito Carlo Anselmo gli succedette come maestro di posta imperiale e nei titoli e possedimenti di famiglia.\nMatrimonio.\nSpos\u00f2, l'11 aprile 1731, a Francoforte sul Meno, la Margravia Sofia Cristiana Luisa di Brandeburgo-Bayreuth, figlia maggiore di Giorgio Federico Carlo, margravio di Brandeburgo-Bayreuth e di sua moglie Dorotea di Schleswig-Holstein-Sonderburg-Beck.\nAlessandro Ferdinando e Sofia Cristina ebbero cinque figli:\nAlessandro Ferdinando spos\u00f2, in seconde nozze, Luisa di Lorena, terza figlia di Luigi di Lorena, principe di Lambesc e sua moglie Jeanne Henriette de Durfort, il 22 marzo 1745 a Parigi.\nAlessandro Ferdinando spos\u00f2, in terze nozze, la principessa Maria Giuseppina Enrichetta di F\u00fcrstenberg-St\u00fchlingen, figlia di Joseph Ernest William, principe di F\u00fcrstenberg-F\u00fcrstenberg e di sua moglie, la contessa Anna Maria Theresia Eleanore di Waldstein, il 21 settembre 1750 a Ratisbona. Alessandro Ferdinando e Maria Giuseppina Enrichetta ebbero sette figli:"}
{"id": "1610531", "revid": "767487", "url": "https://it.wikipedia.org/wiki?curid=1610531", "title": "La farfalla sul mirino", "text": " \u00e8 un film del 1967 diretto da Seijun Suzuki.\nIl film, del genere giapponese yakuza, prodotto dalla Nikkatsu, usc\u00ec in coppia con \"Hana o kuu mushi\" diretto da Sh\u014dgor\u014d Nishimura. La storia vede protagonista un killer professionista che, innamoratosi di una misteriosa donna, accetta di svolgere per conto di essa una missione impossibile; una volta fallita la missione, i due dovranno vedersela con il famigerato \"killer numero 1\", assunto per ucciderli.\nI produttori del film erano fermamente contrari alla sceneggiatura scritta dal regista, ricca di elementi satirici e anarchici che rendevano la pellicola unica nel suo genere e completamente diversa dalle altre precedentemente dirette dallo stesso Suzuki.\nInizialmente, il film fu un fiasco, sia commerciale che di critica, e la casa di produzione decise di licenziare Suzuki, reo di aver fatto un film \"senza senso e di nessun profitto\". Suzuki avvi\u00f2 una causa - una delle pi\u00f9 controverse nella storia dell'industria cinematografica giapponese - contro la Nikkatsu Company, ma venne inserito nella lista nera delle personalit\u00e0 pi\u00f9 scomode e non pot\u00e9 girare film per dieci anni. Questa decisione nei suoi confronti aument\u00f2 notevolmente la sua popolarit\u00e0 e fece di Suzuki un \"eroe della controcultura\". Nonostante tutto, il film venne \"riabilitato\" a partire dagli anni '80, tanto da venire ormai considerato un cult movie; tuttora, critici e fan di tutto il mondo lo considerano un \"capolavoro dell'assurdo\". Ha influenzato registi come Quentin Tarantino, Chan-wook Park, John Woo e Jim Jarmusch ed \u00e8 stato omaggiato in molti film successivi.\n34 anni dopo, Suzuki diriger\u00e0 \"Pistol Opera\", uno spin-off del film prodotto nuovamente dalla Nikkatsu, la quale ha anche dedicato al regista due retrospettive in onore alla sua carriera.\nTrama.\nGoro Hanada, il killer \"Numero 3\" del Giappone e sua moglie Mami, arrivati a Tokyo in aereo, incontrano Kasuga, un killer riciclatosi come tassista. Kasuga, ansioso di tornare al suo \"lavoro\" originario, riesce a convincere Hanada ad assisterlo in una missione organizzata dal boss mafioso Michihiko Yabuhara. Il compito dei due killer \u00e8 proteggere un cliente del boss nel tragitto tra Sagami Beach e Nagano. Dopo l'accordo tra i tre, Yabuhara riesce a sedurre la moglie dell'ignaro Hanada. I due killer nel frattempo raggiungono l'auto designata per la missione, ma all'interno del suo bagagliaio trovano un cadavere; liberatisi del corpo, caricano il cliente e si mettono in viaggio. Per\u00f2, durante il tragitto, cadono in un'imboscata, organizzata da diversi uomini e capeggiata dai killer \"Numero 2\" e \"Numero 4\". Kasuga, in preda ad una crisi isterica accentuata dal suo alcolismo, si espone troppo e diviene un bersaglio del killer Numero 4; i due finiranno con l'uccidersi a vicenda. Hanada invece riesce a mettere in salvo il cliente dopo aver sterminato diversi sicari, tra cui anche il killer \"Numero 2\". All'improvviso si presenta, davanti agli occhi del protagonista, Misako, una donna misteriosa che lo porta in salvo sulla sua automobile, sotto una pioggia torrenziale. Giunto a casa, Goro avr\u00e0 un lungo rapporto sessuale con la moglie e si dedicher\u00e0 alla sua ossessione pi\u00f9 viscerale: annusare il riso bollito.\nIn seguito Yabuhara assume nuovamente Hanada per uccidere quattro uomini, di cui i primi tre sono: il custode di un ufficio, un medico oculista e un ricettatore di gioielli. Terminata con successo la missione, egli fugge su una piccola mongolfiera. Alla sua porta di casa appare Misako e lo convince a compiere l'impossibile missione di uccidere uno straniero in un lasso di tempo di una frazione di secondo. La missione infatti fallisce, perch\u00e9 Hanada, a causa di una farfalla che si era posata sul mirino del suo fucile, colpisce a morte la persona sbagliata. Una volta in fuga, Misako gli dice che per lui \u00e8 finita, non solo perder\u00e0 il suo rank, ma verr\u00e0 ucciso secondo le regole del loro lavoro. Tornato a casa, Hanada decide di fuggire all'estero, ma la moglie gli spara e d\u00e0 fuoco alla loro abitazione. L'uomo, salvatosi dalla morte perch\u00e9 il proiettile ha colpito la sua cintura, riesce a darsi alla fuga e viene tratto nuovamente in salvo da Misako che lo conduce al suo appartamento. Qui Hanada, comprende di essere innamorato di Misako e dopo qualche schermaglia, ha un rapporto sessuale con lei. Uscito di casa, e in stato confusionale, girovaga per le vie della citt\u00e0. Il giorno dopo trova sua moglie al club di Yabuhara e, compreso il doppio gioco di Mami, Hanada si vendica del tradimento uccidendo sia lei che il boss, freddati con un colpo di pistola.\nTornato a casa di Misako, trova un proiettore che sta trasmettendo immagini della ragazza sottoposta a torture; nel video viene spiegato che la salvezza di Misako dipender\u00e0 dalla presenza di Hanada il giorno dopo al porto, luogo in cui verr\u00e0 ucciso. Egli decide di presentarsi ma, invece di soccombere alla legge della mafia, uccide tutti i sicari tranne uno, il quale si rivela essere il \"Numero 1\", il misterioso cliente scortato da Hanada all'inizio del film e al quale ora \u00e8 stato commissionato l'omicidio di Hanada stesso. Goro si barrica nell'appartamento di Misako ma \"Il Fantasma\" (cos\u00ec \u00e8 soprannominato il Numero 1) lo tiene in scacco sottoponendolo ad un estenuante gioco psicologico. I due, ormai esausti, si troveranno faccia a faccia nella casa, convivendo per alcuni giorni allo scopo di studiare l'uno le mosse dell'altro. Il Fantasma dopo qualche giorno sparisce improvvisamente, lasciando scritto ad Hanada che lo scontro finale fra loro avverr\u00e0 in una palestra; un ring per la boxe sar\u00e0 il teatro del conflitto tra i due killer. Goro non manca all'appuntamento e riesce ad uccidere l'avversario; ridotto in fin di vita si autoproclama il nuovo \"Numero 1\", ma a causa del buio non riconosce Misako, che liberata, anche se mutilata, ha raggiunto la palestra, e la uccide. Il film termina con Hanada che crolla morente oltre le corde del ring.\nProduzione.\nRegia.\nCome molti altri Yakuza movie dell'epoca, \"La farfalla sul mirino\" \u00e8 stato influenzato dalla serie di James Bond e dai noir americani, ma a caratterizzarlo \u00e8 una notevole componente satirica nei loro confronti ed evidenti richiami alla pop art e al kabuki. Queste particolarit\u00e0 lo rendevano un film di \"elevata diversit\u00e0\" ed unico nel suo genere, totalmente differente dai film precedenti di Suzuki, irradiato da una raffinata estetica gotica ed una colonna sonora insolita. Il risultato finale \u00e8 stato descritto come un connubio di surrealismo, assurdismo, avanguardia, divenendo uno dei simboli della new wave giapponese, sebbene il fine principale del regista fosse realizzare un film vicino il pi\u00f9 possibile al genere di intrattenimento. Gli stilemi delle influenze di richiamo divengono oggetto di satira e sbeffeggiati in tutto il film:\nIl film affronta, a partire dalla scena iniziale nel club, i sottogeneri pi\u00f9 disparati, dalla pulsione - argomento di molti romanzi - , ai thriller gotici americani, fino allo slapstick. Per\u00f2, l'oggetto di satira maggiormente colpito dal regista \u00e8 l'industria cinematografica giapponese. Lo scrittore Stephen Teo vedeva la relazione antagonistica tra Hanada e il killer Numero 1 analoga al rapporto tra il regista e Kyusaku Hori, il boss della Nikkatsu, reo di aver criticato Suzuki, gi\u00e0 nei due anni precedenti, per il suo cambiamento di stile. Teo cita in quest'ottica le scene in cui il Numero 1 dorme con gli occhi aperti e si urina addosso, caratteri distintivi di chi vuole diventare \"il numero uno\" (Hori appunto).\nSceneggiatura.\nPoco prima dell'inizio delle riprese, il presidente della compagnia Kyusaku Hori giudic\u00f2 inappropriata la sceneggiatura e incaric\u00f2 il regista di riscriverla, nonostante il suo disappunto. Suzuki riscrisse cos\u00ec il copione, avvalendosi dell'aiuto di Takeo Kimura e di sei assistenti di regia, tra cui anche Atsushi Yamatoya (futuro interprete del killer \"Numero 4\"); la loro collaborazione in questo film venne in seguito ribattezzata \"Gruppo degli otto\".\nSuzuki non usava mai gli storyboard; opt\u00f2 cos\u00ec per fare affidamento su alcune idee che gli erano venute in mente la sera prima delle riprese. Era del parere sia che il regista dovesse essere l'unico a sapere dello sviluppo della storia, sia che fossero le ispirazioni improvvise a generare il film. Un esempio di queste ispirazioni \u00e8 l'abitudine di Hanada di annusare l'odore del riso bollito. Suzuki spiego infatti che il protagonista doveva rappresentare la quintessenza del killer giapponese, \nCast.\nLa Nikkatsu era convinta che questa pellicola sarebbe potuta essere il trampolino di lancio per Joe Shishido e diede a lui il ruolo del protagonista. Dopo aver interpretato diversi melodrammi prodotti dalla Nikkatsu, nel 1956 era ricorso ad un intervento di chirurgia plastica, accrescendo le dimensioni delle sue guance. Grazie a questa metamorfosi facciale, ottenne in seguito diversi ruoli di successo da \"cattivo\". Shishido aveva gi\u00e0 preso parte a diverse pellicole di Suzuki, ma fu il ruolo in questo film a dargli fama in Giappone. Il film sanc\u00ec la prima scena di nudo dell'attore. Originariamente Suzuki voleva, per il ruolo della protagonista femminile, Kiwako Taichi, un'attrice emergente che si era formata nella compagnia teatrale \"Bungakuza\", ma lei scelse di partecipare ad un altro film. Venne cos\u00ec scelta Annu Mari, gi\u00e0 interprete di alcuni musical della Nikkatsu. Al tempo del film, l'attrice soffriva di manie suicide e leggendo la sceneggiatura rimase profondamente attratta dal personaggio di Misako. In merito a ci\u00f2, disse: \nPer il ruolo della moglie di Hanada venne scelta \"Mariko Ogawa\", alla sua prima esperienza con la Nikkatsu, in quanto nessuna delle attrici sotto contratto era disposta a girare le scene di nudo previste dal copione.\nRiprese.\nLa Nikkatsu Company aveva concepito \"La farfalla sul mirino\" come un \"hitman film\" (un sottogenere degli Yakuza movie) a basso costo. Per la produzione del film vennero stabiliti: una settimana di \"pre-produzione\", 25 giorni di \"riprese\", 3 giorni per la \"post-produzione\". Il costo totale venne calcolato in circa 20 milioni di yen. Suzuki ha elogiato Shishido per aver reso le scene d'azione il pi\u00f9 realistiche possibili. Suzuki lasci\u00f2 agli attori un ampio margine di improvvisazione, lasciando loro interpretare i propri ruoli come meglio se lo sentivano di fare. Per le scene di nudo, gli attori coinvolti indossavano - secondo le regole della censura dell'epoca - dei \"maebari\" (stralci di tessuto) oppure degli adesivi, che venivano applicati sui loro genitali.\nMontaggio.\nIl montaggio del film venne eseguito in un solo giorno, in quanto Suzuki era solito girare esclusivamente il materiale necessario; questa pratica l'aveva acquisita durante il suo trascorso da assistente di regia nella societ\u00e0 cinematografica Shochiku, imparando ad utilizzare le pellicole che erano rimaste dopo la fine della guerra. La post-produzione venne ultimata il 14 giugno 1967, il giorno prima dell'uscita del film. Il film fu girato in un bianco e nero \"Nikkatsuscope\" (sinonimo di CinemaScope) con un aspect ratio di 2,35:1. Sapendo che il formato dell'immagine non avrebbe dato ai movimenti dei personaggi l'effetto dinamico voluto, il regista riusc\u00ec a rimediare al problema utilizzando riflettori ed effetti di chiaroscuro per creare ansia e suspense. In fase di montaggio, Suzuki si concentr\u00f2 sull'abbandono della continuit\u00e0 tra le scene, favorendo continui salti temporali e di luogo allo scopo di rendere il film pi\u00f9 interessante.\nColonna sonora.\nA partire dal \"23 febbraio 2007\", la casa di produzione \"Think\" ha messo in commercio una serie di CD chiamata \"Cine Jazz\" di cui fanno parte, oltre a \"La farfalla sul mirino\", alcune colonne sonore dei film d'azione della Nikkatsu degli anni '60.\nDistribuzione.\nTitolo.\nIl film \u00e8 conosciuto in Italia anche con il titolo alternativo Il marchio dell'assassino, ovvero la traduzione letterale dell'originale \"Koroshi no rakuin\", facente riferimento al tatuaggio che i sicari esibiscono prima di colpire il nemico.\nEdizioni home video.\nLa prima edizione in VHS del film venne messa in commercio il 10 febbraio 1987, mentre una seconda edizione il 10 giugno 1994; in entrambe le versioni, la censura oscur\u00f2 tutte le scene di nudo. Soltanto con l'avvento dell'edizione DVD del film, pubblicata dalla Nikkatsu il 26 ottobre 2001 e presentata in una delle serate della retrospettiva \"Style to Kill\", lo si \u00e8 potuto vedere nella versione \"incensurata\". Nel DVD erano inclusi: un'intervista a Seijun Suzuki, due a Joe Shishido, una photo gallery di Annu Mari, i trailer originali di questo e di altri film del regista. In occasione del 50\u00ba anniversario del debutto alla regia di Suzuki, il film \u00e8 stato incluso nel primo di due cofanetti (ognuno composto da sei film) usciti il 1\u00ba ottobre 2006; tutti e sei i film presentano nei contenuti speciali diverse interviste al regista, ad Annu Mari ed all'assistente alla regia \"Masami Kuzu\".\nLa prima edizione per gli USA risale ai primi anni '90 ed era possibile acquistarla - nella versione originale con i sottotitoli in inglese - nel negozio \"Kim's Video\" a New York; il film faceva parte di una collana creata da John Zorn ed intitolata \"Dark of the Sun\", una specie di omaggio al \"lato oscuro\" del cinema orientale.The Criterion Collection distribu\u00ec dapprima l'edizione laser disc nel 1998, poi il DVD il 23 febbraio 1999; entrambe contenevano un'intervista a Suzuki, una poster gallery dei film di Shishido e il commento di John Zorn. La \"Home Vision Cinema\" ha pubblicato il formato VHS il 16 giugno 2000; entrambe le compagnie hanno messo in commercio, nelle stesse edizioni, anche \"Tokyo Drifter\". Nel Regno Unito, la \"Second Sight Films\" ha pubblicato sia la versione in DVD (25 febbraio 2002), sia quella in VHS (11 marzo 2002). Per la \"Yume Pictures\" \u00e8 uscito il 26 febbraio 2007 una versione DVD (facente parte di una collana dedicata a Suzuki) con un'intervista di 36 minuti al regista, il trailer e il commento di Tony Rayns. Per la \"Madman Entertainment\" \u00e8 uscito il DVD provvisto di trailer e photo gallery ed \u00e8 stato distribuito in Australia e Nuova Zelanda a partire dal 2 maggio 2007. In Italia il DVD circola in un'edizione con l'audio italiano pubblicata dalla Cecchi Gori Group a partire dal 2008. In occasione del suo 50\u00ba anniversario, CG Entertainment ha lanciato una campagna crowdfunding per pubblicare la Special Edition del film in un cofanetto da collezione in sole 500 copie.\nAccoglienza.\n\"La farfalla sul mirino\" uscii nei cinema del Giappone il \"15 giugno 1967 \" in coppia con \"Hana o kuu mushi\" di Nishimura Shogoro. I due film vennero accolti in maniera negativa sia dalla critica sia dal pubblico; la rivista \"Kinema Junpo\" scrisse che i due film vennero visti da meno di 2000 persone ad Asakusa e Shinjuku e da 500 spettatori a Yurakucho nel secondo giorno di programmazione. Shishido e Yamatoya Atsushi dissero in seguito di aver assistito alla proiezione del film in cinema semideserti, lo stesso 15 giugno. Il critico Iijima Koichi scrisse per conto del giornale \"Eiga Geijutsu\": \"la donna pensa solo a comprare pellicce di visone ed avere rapporti sessuali, l'uomo \u00e8 un assassino con la passione per il riso bollito. Tutto il film \u00e8 pura confusione. Non si pu\u00f2 andare al cinema per poi uscirne confusi.\"\nLa reazione della Nikkatsu.\nLa \"Nikkatsu\" e Suzuki vennero accusati di aver fatto uno dei tanti film che istigavano i giovani alla ribellione ed all'anarchia. Queste considerazioni fecero avere a Suzuki un grande seguito ma provocarono inevitabilmente le ire del boss degli studios Kyusaku Hori. Il 25 aprile 1968 Suzuki ricevette una telefonata in cui la segreteria della Nikkatsu gli annunci\u00f2 che non avrebbe percepito quel mese il suo stipendio. Il giorno dopo, due amici del regista ebbero un incontro con Hori, il quale ebbe a dire: \nKazuko Kawakita, fondatore del \"Cineclub Study Group\", stava pensando di includere \"La farfalla sul mirino\" in una retrospettiva dedicata a Suzuki ma Hori imped\u00ec l'iniziativa ritirando dalla circolazione tutte le copie del film. Il regista, supportato dal cineclub, da diversi gruppi studenteschi e da alcuni registi, chiam\u00f2 in giudizio la Nikkatsu per via del suo licenziamento. Durante il processo che dur\u00f2 circa 3 anni e mezzo, Suzuki venne visto come una sorta di capro espiatorio per la crisi finanziaria della Nikkatsu e riusc\u00ec a trovare un accordo economico con la compagnia sulla base di circa un milione di yen, solo una piccola parte di ci\u00f2 che aveva reclamato il regista come buonuscita. In un altro accordo, venne stabilito che \"La farfalla sul mirino\" ed \"Elegia della lotta\" (film di Suzuki del 1966) sarebbero stati donati dalla Nikkatsu al \"Tokyo National Museum of Modern Art\". L'esito finale della disputa fece di Suzuki una leggenda del mondo del cinema giapponese; tutti i suoi film vennero proiettati con grandissimo successo in diverse rassegne e cineforum, a Tokyo e dintorni. Nel frattempo per\u00f2, Suzuki venne inserito, da tutte le major del cinema nipponico, in una sorta di lista nera che gli imped\u00ec di girare film fino al 1977, anno in cui torn\u00f2 al cinema con \"A Tale of Sorrow and Sadness\", 10 anni dopo \"La farfalla sul mirino\". In questo lungo arco di tempo, egli non rimase inattivo, ma si dedic\u00f2 alla scrittura di libri d'essai e lavor\u00f2 a diversi progetti televisivi.\nCritica.\nPer \"La farfalla sul mirino\" negli anni 80 si aprirono le porte del successo internazionale; infatti in molti festival vennero create delle retrospettive (complete o parziali) in omaggio a Suzuki e verso la fine degli anni 90 vennero pubblicate le prime edizioni Home video del film. Si guadagn\u00f2 in poco tempo la reputazione di film culto e quella del film meno convenzionale prodotto dalla Nikkatsu. \u00c8 stato acclamato come un capolavoro da critici cinematografici come Chuck Stephens, dal musicista Chris D., dal compositore John Zorn e dal regista Quentin Tarantino. Suzuki venne visto come una sorta di \"Samuel Fuller delirante\"\"\" mentre il critico e scrittore Tony Rayns not\u00f2 come Suzuki, con questo straordinario thriller, si fosse burlato di tutti i clich\u00e9 del cinema yakuza e della censura giapponese, accostando il film, per il suo aspro erotismo, a \"La signora di Shanghai\". In un articolo sul magazine \"Rolling Stone\" del 1992, Jim Jarmusch elogi\u00f2 il film descrivendolo come \"la pi\u00f9 strana e perversa 'hitman story' della storia del cinema\". Jasper Sharp scrisse per il \"Midnight Eye\" \u00abun film meraviglioso e sanguinario e indiscutibilmente la vetta dello stile eclettico del regista\u00bb.\nComunque, il vero significato del film resta sfuggente ai pi\u00f9; Sharp aggiunse: \u00abad essere onesti non \u00e8 il pi\u00f9 accessibile dei film ed a coloro che non hanno familiariet\u00e0 con lo stile dissidente e frammentario di Suzuki saranno necessarie almeno un paio di visioni prima di poterne comprendere la trama\u00bb. Secondo Zorn \u00abLa trama e l'impianto narrativo sono invasi da follia, musica e sensualit\u00e0\u00bb. L'esperto in storia del cinema giapponese Donald Richie etichett\u00f2 cos\u00ec il film: \u00abun'anarchica ed inventiva storia di gangster.\u00bb. David Chute ammise di trovarlo incomprensibile, Rayns disse \u00abProbabilmente la rottura con la Nikkatsu era inevitabile, anche perch\u00e9 non riesco ad immaginare fino a che punto si sarebbe potuto spingere Suzuki dopo questo film. Dopo altri 10 anni, nell'aprile 2001 Suzuki e la Nikkatsu si sono riuniti al teatro Shinjuku a Tokyo per una retrospettiva chiamata \"Style to Kill\", in cui sono stati proiettati 28 film del regista, tra cui anche \"La farfalla sul mirino\". Suzuki ha fatto la sua comparsa all'evento accompagnato da Annu Mari; anche Joe Shishido ha preso parte alla manifestazione, partecipando ad una serie di dibattiti su alcuni dei film trasmessi. L'anno seguente, la \"Tanomi Company\" ha messo in vendita \"Joe the Ace\", un'action figure (in edizione limitata e in scala 1/6) basata sul personaggio interpretato da Shishido nel film e completa di un bollitore per riso in miniatura. Nel 2006 durante il 19\u00ba Tokyo International Film Festival, la Nikkatsu ha celebrato il 50\u00ba anniversario del debutto alla regia di Suzuki con il \"Seijun Suzuki 48 Film Challenge\", una retrospettiva completa di tutti i suoi film; il regista si \u00e8 presentato nuovamente in compagnia di Annu Mari.\nInfluenza culturale.\nRiconosciuto come uno dei pi\u00f9 influenti film di Suzuki, \"La farfalla sul mirino\" \u00e8 stato fonte d'ispirazione per registi come John Woo, Chan-wook Park, Jim Jarmusch e Quentin Tarantino. Jarmusch lo considera, insieme a \"Frank Costello faccia d'angelo\", il suo film preferito nel genere 'hitman' ed ha ringraziato Suzuki nei titoli di coda del suo film \"Ghost Dog - Il codice del samurai\"; in questo film Jarmusch ha infatti ripreso la scena in cui il killer uccide il suo bersaglio sparandogli attraverso il tubo del lavandino. Lo stesso regista ha poi fatto vedere il suo film a Suzuki quando i due tempo dopo si sono incontrati a Tokyo. I critici hanno notato come sia Wong Kar-wai con il film \"Angeli perduti\", sia Johnnie To con \"Fulltime Killer\" abbiano risentito dell'influenza de \"la farfalla sul mirino\". In Giappone, Takeshi Kitano l'ha omaggiato nel suo \"Getting Any?\" (la premessa del film vede i killer in lotta per diventare il numero uno nel loro ranking), mentre nel film di \"Sabu\" \"Postman Blues\" del 1997, un personaggio si chiama Hitman Joe Anche la saga animata \"Lupin III\" ha risentito dell'influenza di questo e di altri film di Suzuki; lo stesso regista ha diretto nel 1985 il film d'animazione \"Lupin III - La leggenda dell'oro di Babilonia\" Il licenziamento di Suzuki e il conseguente insorgere di gruppi di studenti hanno portato inoltre alla creazione di molti film appartenenti al circuito underground, un genere finalizzato ad opporsi alle pi\u00f9 grandi major del cinema giapponese di allora.\nSequel.\n34 anni dopo \"La farfalla sul mirino\", Suzuki ha diretto \"Pistol Opera\", una sorta di seguito/rifacimento prodotto dalla Shochiku e nuovamente dalla Nikkatsu. Il personaggio di Goro Hanada ricompare nelle vesti del mentore del killer Numero 3, interpretato da Makiko Esumi; nonostante le insistenze di Suzuki che voleva nuovamente Joe Shishido per il ruolo di Hanada, il produttore del film Satoru Ogura scelse di dare il ruolo a Mikijiro Hira. Questo film ricevette dalla critica pressoch\u00e9 lo stesso trattamento del suo predecessore, tanto che Jonathan Rosenbaum ebbe a dire: \u00abPosso definire \"capolavoro\" un film che non sono riuscito a capire?\u00bb"}
{"id": "1610532", "revid": "339392", "url": "https://it.wikipedia.org/wiki?curid=1610532", "title": "Unione Sportiva Triestina", "text": ""}
{"id": "1610539", "revid": "14179303", "url": "https://it.wikipedia.org/wiki?curid=1610539", "title": "Luigi I d'Olanda", "text": ""}
{"id": "1610540", "revid": "80077121", "url": "https://it.wikipedia.org/wiki?curid=1610540", "title": "Cerchio ceviano", "text": "In geometria, il cerchio ceviano \u00e8 la circonferenza passante per i tre estremi delle ceviane concorrenti sui lati opposti di un triangolo; ovvero pu\u00f2 essere definita come il circumcerchio di un triangolo ceviano. Per ogni punto ceviano dunque esiste un rispettivo cerchio ceviano."}
{"id": "1610541", "revid": "267975", "url": "https://it.wikipedia.org/wiki?curid=1610541", "title": "Aqua Claudia", "text": ""}
{"id": "1610543", "revid": "14179337", "url": "https://it.wikipedia.org/wiki?curid=1610543", "title": "Luigi II d'Olanda", "text": ""}
{"id": "1610544", "revid": "599013", "url": "https://it.wikipedia.org/wiki?curid=1610544", "title": "Codici vigenti in Italia", "text": "I codici vigenti in Italia sono i codici, dei testi normativi, attualmente validi e vigenti come fonti del diritto nella Repubblica Italiana.\nSi differenziano dal testo unico, che pure \u00e8 un testo normativo, ma a differenza di quest'ultimo non si limita meramente a raccogliere normative esistenti; e pu\u00f2 avere carattere innovativo.\nStoria.\nDopo una prima stesura dei codici di diritto civile e penale - dopo l'unit\u00e0 d'Italia - oltre ai codici relativi alla disciplina processuale di questo, l'esigenza della codificazione pare esser scemata, almeno in Italia, relegandola pi\u00f9 che altro a mere raccolte di testi unici (si pensi a quello elettorale, quello sulla normativa doganale, quello postale, ecc.). Non cos\u00ec in Francia, ove l'esigenza della codificazione non si \u00e8 mai sopita e a tutt'oggi consta di svariate decine di codici.\nUn primo approccio, di questa tendenza \u00e8 rilevabile nelle leggi di semplificazione alla fine del XX secolo, durante gli anni novanta e con la redazione dei primi testi unici misti. Si trattava di una innovativa tecnica di redazione normativa che unificava la parte regolamentare e quella legislativa in un unico testo, riportante entrambe le versioni. A livello giuridico esistevano 3 testi: il primo emanato con decreto legislativo, detto Testo C, contenente solo la parte legislativa; il secondo emanato con DPR, detto Testo B, contenente solo la parte regolamentare; il terzo emanato con DPR, detto Testo A, contenente entrambe le versioni. Si pensi al DPR 28 dicembre 2000, n. 445, testo unico relativo alla documentazione amministrativa.\nTuttavia dopo la modifica della Costituzione della Repubblica Italiana - avvenuta nel 2001 - la redazione dei testi unici misti \u00e8 stata abbandonata a favore di veri e propri codici, pi\u00f9 in linea con il nuovo assetto costituzionale."}
{"id": "1610546", "revid": "767487", "url": "https://it.wikipedia.org/wiki?curid=1610546", "title": "Il circolo della fortuna e della felicit\u00e0", "text": "Il circolo della fortuna e della felicit\u00e0 (\"The Joy Luck Club\") \u00e8 un film del 1993 diretto da Wayne Wang, tratto dall'omonimo romanzo di Amy Tan.\nIl film racconta la vita di quattro donne, emigrate dalla Cina agli Stati Uniti, e del loro rapporto con le rispettive figlie.\nIn Italia \u00e8 uscito il 25 febbraio 1994, ed \u00e8 stato trasmesso per la prima volta in chiaro il 18 agosto 1997 su Rai 2\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nQuattro donne anziane, tutte immigrate cinesi, vivono a San Francisco e si incontrano regolarmente per giocare a mahjong, mangiare, e raccontare storie. Ognuna di queste donne ha figlie cinese-americane adulte. Il film rivela il passato nascosto delle donne pi\u00f9 anziane ed esplora conflitti culturali e rapporti tra madri e figlie. Il film \u00e8 strutturato come una serie di vignette raccontato dal punto di vista delle differenti donne."}
{"id": "1610556", "revid": "125741450", "url": "https://it.wikipedia.org/wiki?curid=1610556", "title": "Calzamaglia", "text": "La calzamaglia \u00e8 una specie di fusione tra le mutande e le calze lunghe, e assomiglia ai collant. \nOggi la calzamaglia \u00e8 usata principalmente nei climi rigidi, sopra le mutande o al posto di esse, per proteggere le gambe e le parti intime dal freddo. A questo scopo l'indumento \u00e8 indossato dagli sciatori. La calzamaglia viene utilizzata anche da attori, ballerini, maschere.\nCalzamaglia nell'uso comune.\nLa Calzamaglia ai tempi del Medioevo e del Rinascimento era usata come un indumento maschile, mentre le donne indossavano le calze di seta. Veniva usata da personaggi nobili e ricchi, ed era bianca.\nSuccessivamente l'indumento \u00e8 stato completamente abbandonato dagli uomini come indumento abitudinario venendo sostituita dai calzini maschili, e inoltre molto pi\u00f9 in l\u00e0 con l'avvento del nylon le donne hanno iniziato a portare i collant e le calze velate.\nAd oggi, la calzamaglia viene usata dalle donne come \"collant pesante\" e al contrario dei veri collant ha uno scopo pi\u00f9 di comodit\u00e0 che di bellezza perch\u00e9 non essendo velata non modella le forme di piedi e gambe.\nGli uomini continuano ad usarla esclusivamente per motivi di sport e di attivit\u00e0 fisica, soprattutto se in luoghi freddi, con modelli maschili e coperta da pantaloni. Comunque il numero di uomini che ora usa la calzamaglia \u00e8 molto basso, dato che molti modelli di pantaloni sportivi risultano molto pi\u00f9 efficienti.\nDifferenza tra Collant e Calzamaglia.\nCome i Collant, la calzamaglia si tratta di un tipo di footwear che prende dalla punta dei piedi sino al bacino. Tuttavia, sebbene possano sembrare la stessa cosa, i due indumenti sono due cose leggermente diverse. "}
{"id": "1610559", "revid": "124656353", "url": "https://it.wikipedia.org/wiki?curid=1610559", "title": "Prealpi", "text": "Le Prealpi (in tedesco \"Alpenvorland\" o \"Voralpen\", in francese \"Pr\u00e9alpes\", in sloveno \"Predalpe\") sono i rilievi montuosi periferici della catena alpina, tipicamente meno alti rispetto a quelli della fascia mediana, intorno alla quale sono posti a contorno, estendendosi sia sul versante esterno (francese, svizzero, austriaco e sloveno), sia su quello interno italiano.\nSi distinguono dunque soprattutto per la minore altezza e per i paesaggi pi\u00f9 dolci, ma anche per il prevalere delle rocce calcaree, per il modesto sviluppo di ghiacciai, per la rarit\u00e0 delle pendici aspre ed impervie e delle pareti verticali che caratterizzano invece i rilievi della fascia centrale della catena alpina. Tuttavia una distinzione netta fra fascia centrale alpina e prealpina non \u00e8 sempre possibile, soprattutto perch\u00e9 i fattori di distinzione sono spesso molto sfumati nel territorio; neanche la toponomastica aiuta ad operare una distinzione univoca, in quanto il termine italiano \"Prealpi\" e i suoi corrispettivi stranieri sono poco usati a livello locale.\nDescrizione.\nGran parte delle Prealpi \u00e8 geologicamente pi\u00f9 recente delle Alpi in senso stretto, e vi predominano le rocce carbonatiche, tra cui calcari e, in minori proporzioni, dolomie.\nSezioni prealpine.\nEsistono vari criteri di suddivisione delle Alpi e conseguentemente anche le Prealpi, che fanno parte della catena alpina, sono suddivise in modo diverso, a seconda del criterio adottato. Le classificazioni delle Alpi pi\u00f9 comuni sono:\nNella tabella sottostante le varie classificazioni sono poste a confronto, per ci\u00f2 che riguarda le sezioni prealpine, elencate dal Colle di Cadibona in poi. La corrispondenza non \u00e8 sempre perfetta, dato che i vari criteri assegnano ad ogni sezione confini pi\u00f9 o meno differenti.\nCome si vede, sono solo sette i tratti della catena alpina considerati \"Prealpi\" secondo tutti i criteri pi\u00f9 comuni, al di l\u00e0 delle differenti denominazioni e delle piccole variazioni di estensione: si tratta delle Prealpi di Provenza, delle Prealpi del Delfinato, delle Prealpi di Savoia, delle Prealpi Lombarde, delle Prealpi Venete, delle Prealpi Carniche e delle Prealpi Giulie.\nA volte, per semplicit\u00e0, \u00e8 seguito il criterio di suddividere le Prealpi semplicemente in base ai confini di stato; si parla cos\u00ec di Prealpi austriache, Prealpi tedesche, Prealpi svizzere, Prealpi italiane, Prealpi francesi, Prealpi slovene.\nSottosezioni e gruppi prealpini.\nPer ci\u00f2 che riguarda la suddivisione interna delle varie sezioni prealpine, si deve notare che la ripartizione di ordine inferiore alla sezione \u00e8 detta \"sottosezione\" nella SOIUSA, mentre \u00e8 detta \"gruppo\" nella Partizione delle Alpi. Nell'elenco sottostante si fornisce la ripartizione interna delle sezioni prealpine, secondo il criterio della SOIUSA e secondo quello della Partizione delle Alpi. La suddivisione didattica tradizionale non \u00e8 sistematica per ci\u00f2 che riguarda i gruppi inferiori ai settori e non \u00e8 possibile pertanto fornirne uno schema riassuntivo."}
{"id": "1610560", "revid": "2173005", "url": "https://it.wikipedia.org/wiki?curid=1610560", "title": "Kievskaja-Kol'cevaja", "text": "Kievskaja () \u00e8 una stazione della Linea Kol'cevaja, la linea circolare della Metropolitana di Mosca. Prende il nome dalla vicina stazione ferroviaria Kievskij.\nIl design della stazione fu scelto tramite una competizione aperta, tenuta in Ucraina: il concorso fu vinto dalla squadra di E. I. Katonin, V. K. Skugarev e G. E. Golubev, che si posizion\u00f2 prima su 73. Kievskaja mostra bassi piloni squadrati ricoperti di marmo bianco e sormontati da grandi mosaici di A. V. Myzin che celebrano l'unit\u00e0 russo-ucraina. Sia i mosaici che gli archi tra i piloni sono rifiniti con un motivo dorato. Alla fine della banchina vi \u00e8 un ritratto di Lenin.\nL'ingresso della stazione, in comune con le altre due stazioni Kievskaja, \u00e8 costruito all'interno della stazione ferroviaria. Con il completamento della tratta tra Belorusskaja e Park Kul'tury nel 1954, la linea Kol'cevaja divenne pienamente operativa, con treni che effettuarono tutto il percorso lungo l'anello per la prima volta.\nInterscambi.\nDa questa stazione, i passeggeri possono effettuare il trasbordo alle stazioni Kievskaja sulla Linea Arbatsko-Pokrovskaja e Kievskaja sulla Linea Fil\u00ebvskaja."}
{"id": "1610563", "revid": "965226", "url": "https://it.wikipedia.org/wiki?curid=1610563", "title": "Antonio Misiani", "text": "Attualmente \u00e8 responsabile Economia e Finanze del Partito Democratico nella segreteria nazionale di Enrico Letta.\n\u00c8 stato consigliere comunale e assessore a Bergamo, consigliere provinciale di Bergamo e viceministro dell'economia e delle finanze nel governo Conte II.\nBiografia.\nNasce il 4 settembre 1968 a Bergamo; dove tuttora \u00e8 residente con la moglie Maria Ines e i due figli: Maria Chiara e Marco.\nDiplomatosi al liceo classico \"Paolo Sarpi\" di Bergamo, si \u00e8 laureato in Economia Politica presso l'Universit\u00e0 commerciale Luigi Bocconi. Ha successivamente lavorato nel settore della formazione professionale e in quello finanziario come consulente.\nHa collaborato con l'associazione \"Nens (Nuova economia, nuova societ\u00e0)\", fondata da Pier Luigi Bersani e Vincenzo Visco. \u00c8 membro dal 2009 dell'Ufficio di Presidenza Nazionale di Legautonomie, nell'ambito del quale segue i temi del federalismo fiscale.\nCarriera politica.\nMisiani inizia ad impegnarsi politicamente agli inizi degli anni '90, militando nella Sinistra Giovanile, l'organizzazione giovanile del Partito Democratico della Sinistra (PDS). Membro del Comitato federale e della Segreteria provinciale del PDS, nel 1997-1998 \u00e8 stato coordinatore del Forum della sinistra bergamasca.\nAlle elezioni amministrative del 1995 \u00e8 stato eletto consigliere comunale a Bergamo, svolgendo il ruolo di vicepresidente della Commissione consiliare bilancio.\nNelle istituzioni \u00e8 stato eletto consigliere provinciale nel 1999 e nel 2004 (membro della Commissione bilancio).\nIl 14 aprile 1998 \u00e8 stato eletto segretario provinciale di Bergamo dei Democratici di Sinistra (DS), incarico che ha svolto fino al dicembre del 2004. Tra il 2000 e il 2004 ha fatto anche parte della segreteria regionale dei DS Lombardi.\nDa luglio 2004 all'agosto 2006 \u00e8 stato assessore del Comune di Bergamo, nella giunta comunale guidata da Roberto Bruni, occupandosi di bilancio, decentramento, societ\u00e0 partecipate, comunicazione, sicurezza, patrimonio, servizi cimiteriali.\nElezione a deputato.\nAlle elezioni politiche del 2006 viene alla Camera dei deputati, ed eletto tra le liste de L'Ulivo nella circoscrizione Lombardia 2. Nel corso della XV Legislatura \u00e8 stato membro della 5\u00aa Commissione Bilancio, Tesoro e programmazione, della Commissione bicamerale per la semplificazione della legislazione e della Commissione bicamerale per l'attuazione del federalismo fiscale.\nNel 2007 aderisce al Partito Democratico, dove alle primarie del 14 ottobre 2007 \u00e8 stato eletto membro dell'Assemblea costituente nazionale del PD.\nAlle elezioni politiche del 2008 viene rieletto deputato nelle liste del Partito Democratico, sempre nella medesima circoscrizione. Nel corso della XVI Legislatura \u00e8 stato membro della 5\u00aa Commissione Bilancio, Tesoro e programmazione e della Commissione bicamerale per la semplificazione della legislazione.\nIl 7 novembre 2009 \u00e8 stato eletto tesoriere nazionale del Partito Democratico dall'assemblea nazionale del PD a Roma con la segreteria di Pier Luigi Bersani, venendo riconfermato con la segreteria \"reggente\" di Guglielmo Epifani. Ha cessato il suo incarico l'8 dicembre 2013.\nAlle elezioni politiche del 2013 viene nuovamente eletto deputato. Nel corso della XVII Legislatura \u00e8 stato membro della 5\u00aa Commissione Bilancio, Tesoro e programmazione e segretario della Commissione parlamentare d'inchiesta sul degrado delle periferie.\nNel febbraio 2014 aderisce alla corrente dei cosiddetti \"Giovani Turchi\" (Rifare l'Italia), guidata da Matteo Orfini e Andrea Orlando. Successivamente partecipa alla fondazione della corrente \"Democrazia Europa Societ\u00e0 \u2013 DEMS\", guidata da Andrea Orlando. Alle primarie del PD del 2017 si \u00e8 schierato a sostegno della candidatura a segretario di Orlando, contro quella di Matteo Renzi. Il successivo 7 maggio 2017 \u00e8 stato eletto membro della Direzione nazionale del PD. \nElezione a senatore.\nAlle elezioni politiche del 2018 viene candidato, ed eletto per la prima volta, al Senato della Repubblica, tra le liste del Partito Democratico nella circoscrizione Lombardia del Senato. In Senato \u00e8 stato capogruppo del PD in Commissione bilancio.\nAlle primarie del PD del 2019 sostiene la candidatura a segretario nazionale di Nicola Zingaretti, assieme ad Anna Rossomando, Monica Cirinn\u00e0 e quelli che hanno sostenuto la candidatura di Andrea Orlando alle precedenti primarie del 2017 come Orlando stesso. Una volta eletto segretario del Partito Democratico, Zingaretti lo ha indicato come responsabile del dipartimento economico della sua segreteria nazionale.\nIl 18 marzo 2021 Enrico Letta, neo-segretario del Partito Democratico, lo nomina, assieme ad altre 15 persone, nella segreteria nazionale del partito, incaricandolo come responsabile Economia e Finanze del PD.\nOpere.\nNel 2017 ha pubblicato il libro \"Se chiudi ti compro. Le imprese rigenerate dai lavoratori\", scritto insieme a Stefano Imbruglia e Paola De Micheli, con prefazione di Romano Prodi."}
{"id": "1610565", "revid": "1904508", "url": "https://it.wikipedia.org/wiki?curid=1610565", "title": "Anselmo Francesco di Thurn und Taxis", "text": "Biografia.\nAnselmo Francesco era il figlio maggiore del Principe Eugenio Alessandro di Thurn und Taxis e di Anna Adelaide di F\u00fcrstenberg-Heiligenberg. Venne battezzato il 30 gennaio 1681 presso la chiesa di Notre Dame du Sablon a Bruxelles.\nSotto il governo dell'Imperatore Carlo VI, Anselmo Francesco ottenne di poter fondare una sede postale a Bruxelles, riuscendo dal 1725 a organizzare un funzionale sistema postale per tutti i Paesi Bassi austriaci. Per meglio controllare i propri traffici, nel 1729 decise di iniziare a Francoforte sul Meno la costruzione del Palazzo Thurn und Taxis, in stile barocco, che occup\u00f2 come residenza fissa dal 1737 sebbene non ancora terminato e malgrado le opposizioni del concilio cittadino che vedeva il dilungarsi delle opere di costruzione. Questo stesso palazzo venne terminato poi da suo figlio e fu in seguito residenza di Karl Theodor von Dalberg durante gli anni della sua reggenza della Confederazione del Reno e poi palazzo ufficiale dell'Assemblea Federale dal 1815 al 1866.\nRecatosi a Bruxelles nel 1739, venne improvvisamente colto da morte e venne sepolto nella cattedrale di Bruxelles di Notre Dame de Sablon, dove era stato battezzato alla sua nascita.\nMatrimonio e figli.\nAnselmo Francesco spos\u00f2 Maria Ludovica Anna di Lobkowicz, figlia di Ferdinando Augusto Leopoldo, principe di Lobkowicz, duca di Sagan e di sua moglie Maria Anna Wilhelmine Margravia di Baden-Baden, il 10 gennaio 1703.\nLa coppia ebbe i seguenti figli:"}
{"id": "1610566", "revid": "380654", "url": "https://it.wikipedia.org/wiki?curid=1610566", "title": "Bagy (personaggio)", "text": " \u00e8 un personaggio del manga \"One Piece\", scritto e disegnato da Eiichir\u014d Oda, e delle sue opere derivate. \u00c8 il capitano della ciurma di Bagy e ha ingerito il frutto Paramisha Puzzle Puzzle, che gli permette di scomporre il proprio corpo a suo piacimento. In seguito ai fatti di Impel Down e alla battaglia di Marineford acquisisce una grande fama e numerosi seguaci, finendo per essere reclutato nella Flotta dei Sette.\nBagy \u00e8 comparso nei sondaggi di popolarit\u00e0 della rivista \"Weekly Sh\u014dnen Jump\" come uno dei personaggi pi\u00f9 amati della serie e Oda stesso ha dichiarato che \u00e8 il suo antagonista preferito dell'opera.\nCreazione e sviluppo.\nBagy originariamente avrebbe dovuto chiamarsi Boogie: in questa versione il personaggio era molto pi\u00f9 inquietante, avente la fronte pi\u00f9 alta, il naso normale ed un sorriso dipinto che andava da orecchio ad orecchio, rendendolo simile a Joker. Il suo Jolly Roger era un teschio con due frecce sopra le orbite che puntavano verso l'alto. In seguito Oda ha modificato il nome dopo aver visto in un film un personaggio che si chiamava Bagy, aggiungendogli anche un naso rosso e sferico per farlo assomigliare ancora di pi\u00f9 ad un pagliaccio.\nNome.\nIn giapponese il nome del personaggio \u00e8 scritto \u30d0\u30ae\u30fc (\"Bag\u012b\"), la cui trascrizione ufficiale \u00e8 Buggy. Nonostante ci\u00f2, nell'edizione italiana del manga il suo nome \u00e8 stato inizialmente scritto Baghy nel secondo volume, per poi venire cambiato in Bagy a partire dal terzo. In tutti i numeri successivi e nelle ristampe del secondo viene sempre usato quest'ultimo nome.\nNell'edizione italiana della serie animata e dei film il personaggio viene invece chiamato Buggy, mantenendo perci\u00f2 il suo nome originale.\nBiografia del personaggio.\nBagy era un ragazzo che ricopriva il ruolo di mozzo sulla nave di Gol D. Roger assieme al rivale Shanks. Un giorno la ciurma trov\u00f2, assaltando una nave, il Frutto del diavolo Puzzle Puzzle e una mappa del tesoro: Bagy, ottenuto e nascosto il frutto, cerc\u00f2 di fuggire dalla nave intenzionato a venderlo e a cercare il tesoro, ma venne sorpreso da Shanks e lo ingoi\u00f2 per errore. Durante il viaggio di Roger per il mondo ebbe modo di conoscere, tra gli altri, Barbabianca, Kozuki Oden e Marshall D. Teach; quando la ciurma scopr\u00ec le coordinate di Raftel non riusc\u00ec a giungervi a causa di una febbre improvvisa, rimanendo pertanto a terra assieme a Shanks. Dopo l'esecuzione di Roger ricevette la richiesta di Shanks di unirsi alla sua banda, ma rifiut\u00f2 non volendo diventare un sottoposto del suo rivale; cre\u00f2 quindi una sua ciurma, stanziandosi nel mare Orientale.\nAnni dopo assalta il villaggio di Orange, dove si scontra con il giovane Monkey D. Rufy: questi riesce a sconfiggerlo grazie all'aiuto della ladra Nami che, approfittando del fatto che Bagy si era scomposto grazie ai suoi poteri, lega e immobilizza gran parte del suo corpo riducendolo alle sole mani, piedi e testa. Scaraventato via da Rufy e separato dalla ciurma si trova a dover intraprendere un viaggio in solitaria, durante il quale stringe amicizia con Gaimon e incontra Alvida, con cui stringe un'alleanza finalizzata a eliminare il giovane pirata. Riunitosi con la ciurma e riottenute le sue parti del corpo si dirige a Rogue Town, dove prova a tendere un'imboscata a Rufy e alla sua ciurma: sebbene riesca effettivamente a intrappolare l'avversario questi si salva miracolosamente, per poi riuscire a fuggire grazie all'intervento di Smoker e di Dragon; a seguito di questa ennesima disfatta Bagy decide di entrare nella Rotta Maggiore per dare la caccia al giovane. Durante il viaggio nella Rotta entra in contatto con Portuguese D. Ace, imbarcatosi clandestinamente sulla sua nave, con cui stringe amicizia. \nIn seguito Bagy viene catturato dalla Marina, essendosi introdotto per errore in una base militare scambiandola per il nascondiglio di un tesoro, e rinchiuso a Impel Down; qui ritrova Rufy, introdottosi nella prigione per liberare il fratello Ace, catturato da Teach e condannato a morte: il clown gli offre il suo aiuto in cambio di un braccialetto in suo possesso, che riconosce essere la chiave per trovare il tesoro del leggendario capitano John. Aiutando Rufy libera Mr. 3 e Mr. 2 Von Clay; quando Magellan sconfigge Rufy, Bagy e Mr. 3 preferiscono fuggire e arrivano al livello 2, dove liberano tutti i prigionieri approfittando della rivolta creata da Rufy. Tutti insieme sbaragliano il personale di Impel Down e, rubando una nave, si dirigono a Marineford dove, nel frattempo, \u00e8 stato trasferito Ace. Durante il viaggio la Marina li contatta e rivela il passato di Bagy, il suo coinvolgimento con i pirati di Roger e la sua amicizia con Shanks, facendogli guadagnare il rispetto incondizionato dei pirati evasi. A Marineford cerca di tenersi lontano dagli scontri, per poi soccorrere involontariamente Rufy e Jinbe dopo l'attacco di Akainu trasportandoli al sottomarino di Trafalgar Law. Dopo il termine della guerra si ricongiunge alla sua ciurma, alla quale si uniscono gli evasi di Impel Down, e accetta l'invito di unirsi alla Flotta dei Sette fondando cos\u00ec il , un'organizzazione di pirati mercenari.\nDescrizione.\nAspetto fisico.\nBagy \u00e8 un uomo dai lunghi capelli blu e dalla barba rada; la caratteristica pi\u00f9 evidente e particolare del suo aspetto fisico \u00e8 il grosso naso rosso e sferico, spesso oggetto di battute e prese in giro che lo fanno infuriare. \u00c8 solito dipingersi il viso in maniera pesante e appariscente: il naso e il trucco gli hanno fatto guadagnare il soprannome di e, a seguito del suo ingresso nella flotta, di . \nPersonalit\u00e0.\nBagy \u00e8 un personaggio arrogante, vanesio e fifone, pur non essendo particolarmente crudele o spietato. Nonostante la sua personalit\u00e0 fondamentalmente negativa, \u00e8 in grado di farsi seguire da persone anche pi\u00f9 forti di lui grazie a interpretazioni create ad arte, oltre che a una buona dose di fortuna; \u00e8 aiutato anche dal fatto di essere un ex-membro della ciurma del Re dei pirati Gol D. Roger, seppur con il ruolo di mozzo, e di poter vantare conoscenze del calibro di Edward Newgate e Shanks. Originariamente, per\u00f2, Bagy manteneva il suo passato nascosto per evitare le problematiche che sarebbero potute sorgere con la Marina e, in generale, con personalit\u00e0 molto pi\u00f9 forti e pericolose di lui. Risulta anche essere piuttosto opportunista, non esitando ad allearsi con persone che disprezza o a tradire i suoi compagni per cavarsela nelle varie situazioni.\nTaglia.\nLa sua taglia al momento della sua comparsa \u00e8 di 15 milioni di berry; la taglia \u00e8 stata congelata al momento del suo ingresso nella Flotta dei sette, e ripristinata allo scioglimento del gruppo.\nPoteri.\nBagy si \u00e8 nutrito del paramisha , che gli consente di scomporre il suo corpo e rimontarlo a suo piacimento. I pezzi, una volta separati dal corpo, possono fluttuare nell'aria; l'unica eccezione \u00e8 costituita dai piedi, che non possono volare e che determinano il raggio d'azione entro il quale gli altri pezzi sono liberi di muoversi. Il potere permette poi a Bagy di essere immune alle armi da taglio, potendo infatti ricomporsi dopo qualsiasi ferita.\nAccoglienza.\nBagy \u00e8 comparso nei sondaggi di popolarit\u00e0 dei personaggi della rivista \"Weekly Sh\u014dnen Jump\" come uno dei personaggi pi\u00f9 amati della serie. Nel 1999 si \u00e8 piazzato al 7\u00ba posto, nel 2002 al 20\u00ba, nel 2006 al 30\u00ba e nel 2008 al 21\u00ba.\nIl personaggio di Bagy \u00e8 stato apprezzato dalla critica a causa della sua comicit\u00e0. Carl Kimlinger di Anime News Network ha affermato che la battaglia tra Rufy e Bagy all'isola di Orange \"costituisce un precedente per scontri che sono al tempo stesso tesi ed esilaranti\". Bryce Coulter di Mania Entertainment ha particolarmente lodato gli episodi in cui Bagy tenta di ricongiungersi con la sua ciurma dopo essere stato sconfitto da Rufy la prima volta, a causa del suo umorismo slapstick e delle sequenze di sapore robotico in cui riassembla il suo corpo. A detta di Chris Beveridge, Rufy e Bagy \"formano una coppia comica durante la loro fuga per il primo livello\" di Impel Down. Il critico ha affermato che inizialmente non gli importava molto di Bagy, ma che la sua apparizione nell'arco narrativo di Impel Down e le rivelazioni sul suo passato lo hanno reso un personaggio coinvolgente e simpatico, da cui aspettarsi nuove irruzioni nella serie. Per Pedro Cortes di Japanator, la presenza del personaggio nella battaglia di Marineford offre una tregua ironica dalla cupezza degli scontri."}
{"id": "1610578", "revid": "656813", "url": "https://it.wikipedia.org/wiki?curid=1610578", "title": "BMW M88", "text": "La BMW M88 \u00e8 una famiglia di motori prodotti ed utilizzati dal 1978 al 1995 dalla Casa automobilistica tedesca BMW.\nOrigini ed evoluzione.\nLa famiglia dei motori \"M88\" nacque a met\u00e0 degli anni settanta quando alla BMW si pens\u00f2 di creare una vettura sportiva da impiegare nelle competizioni ed in grado di contrastare il dominio della Porsche nel settore GT. Oltre ad una vettura con le caratteristiche appropriate (carrozzeria profilata, baricentro assai basso) occorreva anche un propulsore ad alte prestazioni dagli altrettanto adeguati requisiti. Per realizzare tale propulsore si part\u00ec da una base gi\u00e0 esistente e che gi\u00e0 aveva dato tante soddisfazioni in campo sportivo alla casa bavarese. Questo motore scelto come base di partenza era il 6 cilindri siglato M49 (noto anche come \"M30B30\") e facente parte della grande famiglia di motori \"M30\", che equipaggi\u00f2 a suo tempo la BMW 3.0 CSi.\nPartendo da tale base, le misure di alesaggio e corsa vennero portate rispettivamente da 89 a 93,4 e da 80 ad 84 mm. Le nuove misure di alesaggio e corsa erano quindi di 93,4x84 mm, con una cilindrata totale di 3453 cm\u00b3. Oltre a ci\u00f2, venne montata una testata completamente nuova, caratterizzata da una distribuzione non pi\u00f9 a due bens\u00ec a quattro valvole per cilindro e con due assi a camme in testa anzich\u00e9 uno. L'alimentazione, infine, pass\u00f2 dall'iniezione elettronica Bosch \"D-Jetronic\", all'iniezione meccanica \"Kugelfischer\".\nQuanto descritto traccia anche un ritratto generale delle caratteristiche dei motori della famiglia \"M88\" nelle loro evoluzioni e versioni, eccezion fatta per le ultime due evoluzioni, di cilindrata maggiorata. \nVersioni e applicazioni.\nDi seguito vengono descritte le caratteristiche distintive dall'una all'altra versione.\nS32B35.\nQuesto motore \u00e8 stato utilizzato sulla M1 stradale prodotta dal 1978 al 1981. Tale propulsore erogava una potenza massima di 277\u00a0CV a 6500 giri/min, mentre la coppia massima era di 330\u00a0N\u00b7m a 5000 giri/min.\nM88/1.\nCon questa sigla viene indicato il propulsore della \"M1 Procar\", ossia la \"M1\" utilizzata per uno specifico campionato monomarca denominato Campionato ProCar. Tale propulsore derivava strettamente da quello utilizzato in ambito stradale, ma benefici\u00f2 di sostanziosi aggiornamenti, come nuovi assi a camme pi\u00f9 spinti, valvole maggiorate, nuovi corpi farfallati, un nuovo scarico pi\u00f9 prestante e pistoni forgiati. Grazie a queste e ad altre modifiche, la potenza massima di tale propulsore raggiunse un range compreso tra i 470 ed i 490\u00a0CV.\nAltri motori derivati da questo motore furono a lungo usati negli anni '80 da piccoli costruttori di vetture Gruppo C, come Sauber, Sehcar , Argo. Sthemo.\nM88/2.\nQuesta sigla identifica un'ulteriore evoluzione dell'originale motore di derivazione \"M1\". In sostanza si tratta di un \"M88/1\" sovralimentato mediante due turbocompressori. La potenza massima era a questo punto compresa tra gli 850 ed i 950\u00a0CV, due valori enormi, specie all'epoca.\nQuesto propulsore venne montato sulle \"M1\" concepite per gareggiare in Gruppo 5.\nM88/3.\nQuesto motore, noto anche come \"S31B35ME\", \u00e8 la successiva evoluzione stradale del motore inizialmente montato sulla \"M1\". Partendo dall'unit\u00e0 da 277\u00a0CV montata sulle \"M1\" stradali, vennero effettuati pochi aggiornamenti (tra cui il passaggio dall'iniezione meccanica \"Kugelfischer\" a quella elettronica \"Bosch Motronic\"), tali per cui la potenza massima sal\u00ec a 286\u00a0CV a 6500 giri/min, mentre la coppia massima si port\u00f2 a 340\u00a0N\u00b7m a 4500 giri/min. \nQuesto motore, sempre della cilindrata di 3453\u00a0cm\u00b3, fu montato su:\nS38B35.\nQuesto motore fu realizzato prevalentemente per il mercato statunitense, sebbene sia stato montato anche nelle versioni catalizzate della \"M635 CSi\" destinate al mercato europeo. Si trattava di una versione depotenziata del motore \"M88/3\", creata appositamente per soddisfare le severe norme antinquinamento statunitensi. La potenza scese da 286 a 256\u00a0CV.\nQuesto motore venne montato solamente su modelli della Serie E24:\nS38B36.\nQuesto motore fu montato sulle prime \"M5\" E34, prodotte tra il 1989 ed il 1992. Derivato dal motore delle \"M635 CSi\", rispetto a quest'ultimo venne leggermente allungata la corsa, da 84 ad 86\u00a0mm, grazie all'adozione di un nuovo albero a gomiti. Oltre a ci\u00f2, venne utilizzato anche un nuovo asse a camme e fu leggermente aumentato il rapporto di compressione. Anche la centralina elettronica venne cambiata e fu montata una \"Bosch DME M1.2\".\nLa cilindrata sal\u00ec a 3535\u00a0cm\u00b3, mentre la potenza massima raggiunse i 315\u00a0CV a 6900 giri/min, con un picco di coppia motrice pari a 361\u00a0N\u00b7m a 4750 giri/min. Nei mercati statunitense e svizzero, a causa di pi\u00f9 severe norme antinquinamento, i valori massimi di potenza e coppia scesero rispettivamente a 310\u00a0CV e 359\u00a0N\u00b7m.\nS38B38.\nQuesta \u00e8 la sigla che indica l'ultima evoluzione di un motore della famiglia \"M88\". \u00c8 stato montato sulle ultime \"M5\" E34 prodotte tra il 1992 ed il 1995 e destinate al mercato europeo.\nTale motore si basa direttamente sull'unit\u00e0 \"S38B36\". L'alesaggio venne portato a 94,6\u00a0mm, mentre la corsa venne allungata e portata da 86 a 90\u00a0mm, con un conseguente aumento della cilindrata da 3535 a 3795\u00a0cm\u00b3. Anche la centralina elettronica cambi\u00f2 nuovamente: al posto della precedente \"Bosch DME M1.2\", venne installata una \"Bosch DME M3.3\". La potenza massima raggiunse cos\u00ec i 340\u00a0CV a 6900 giri/min, con un valore di coppia massima pari a 400\u00a0N\u00b7m a 4750 giri/min."}
{"id": "1610580", "revid": "536103", "url": "https://it.wikipedia.org/wiki?curid=1610580", "title": "Clarissa Burt", "text": "Biografia.\nNei primi anni ottanta intraprende la carriera di modella, trasferendosi per lavoro a Milano. \u00c8 divenuta un volto celebre grazie alle pubblicit\u00e0 di alcune grandi case di moda quali Christian Dior. Nel 1985 \u00e8 presente come modella anche in uno spot dell'ammorbidente \"Lip\". Approda alla televisione italiana nella met\u00e0 di quella decade, e successivamente al cinema, debuttando nel 1988 in \"Caruso Pascoski (di padre polacco)\", diretto da Francesco Nuti.\nNel 1990 partecipa al programma di Raffaella Carr\u00e0 \"Ricomincio da due\". Nel 1992 \u00e8 al fianco di Pippo Baudo nella conduzione di \"Un disco per l'estate\", progetto che ricondurr\u00e0 (sempre con Baudo) anche l'anno successivo. Nel 1996 partecipa ad \"Atlantam tam\" su Rai 1 con Fabrizio Frizzi.\nNel 2004 si candida alle elezioni europee con Alleanza Nazionale, ottenendo 13.000 preferenze e non venendo eletta; nello stesso anno viene nominata assessore alla cultura del comune di Ardea. Sempre nel 2004 partecipa alla prima edizione del reality show \"La talpa\", dove viene eliminata per quarta, mentre nel 2010 partecipa alla settima edizione de \"L'isola dei famosi\", dove arriva fino alla semifinale. Fa parte della Fondazione Italia USA, presso cui \u00e8 responsabile per il Made in Italy negli USA.\nVita privata.\nNel 2003 riceve la cittadinanza italiana dall'allora Presidente della Repubblica Carlo Azeglio Ciampi.\nDal 1987 al 1988 \u00e8 stata legata sentimentalmente all'attore Francesco Nuti e successivamente a Massimo Troisi."}
{"id": "1610581", "revid": "339392", "url": "https://it.wikipedia.org/wiki?curid=1610581", "title": "Aeroporti pi\u00f9 trafficati d'Italia", "text": ""}
{"id": "1610600", "revid": "1904508", "url": "https://it.wikipedia.org/wiki?curid=1610600", "title": "Carlo Alessandro di Thurn und Taxis", "text": "Biografia.\nI primi anni.\nCarlo Alessandro nacque a Ratisbona nel 1770, figlio del principe Carlo Anselmo di Thurn und Taxis e di sua moglie, la principessa Augusta Elisabetta di W\u00fcrttemberg. Con la morte del padre, il 13 novembre 1805 divenne nominalmente Maestro Generale di Posta del Sacro Romano Impero sotto il governo dell'imperatore Francesco II, anche se il suo ufficio termin\u00f2 dopo non molto tempo dalla sua nomina, nel 1806. Ad ogni modo, al termine del suo incarico statale, Carlo Alessandro fond\u00f2 un servizio postale privato, la Thurn-und Taxis-Post.\nDopo aver studiato alle universit\u00e0 di Strasburgo, W\u00fcrzburg e Magonza, spos\u00f2 il 25 maggio a Neustrelitz, la duchessa Teresa di Meclemburgo-Strelitz, figlia di Carlo II e di Federica Carolina Luisa d'Assia-Darmstadt. Nel 1797 venne nominato, come il padre, Commissario Principale dell'Impero per Ratisbona, entrando quindi nella gestione del servizio imperiale di posta sino alla sua soppressione ad opera di Napoleone.\nIl servizio postale e la mediatizzazione.\nAlla fine del Sacro Romano Impero, nel 1806, il servizio di posta dei Thurn und Taxis era tra i migliori d'Europa, con sedi a Baden, Baviera e W\u00fcrttemberg.\nAl Congresso di Vienna, a Carlo Alessandro vennero anche riconosciute le sedi postali di Brema, Amburgo, Lubecca e Sciaffusa come propriet\u00e0 personale. Dal 1820 inizi\u00f2 per la famiglia un nuovo periodo di prosperit\u00e0, con l'inaugurazione di un nuovo sistema postale privato. La famiglia dei Thurn und Taxis, slegata dopo la mediatizzazione da un impegno diretto nei territori imperiali, si offr\u00ec anche al servizio dei re di Prussia e dei granduchi di Polonia. \nCon la mediatizzazione del Sacro Romano Impero, i Thurn und Taxis perdettero la sovranit\u00e0 diretta sui loro domini territoriali, ma Carlo Alessandro riusc\u00ec ad ottenere per s\u00e9 e per i propri discendenti il riconoscimento del titolo di principe imperiale. I Thurn und Taxis, col Congresso di Vienna (dopo la secolarizzazione delle propriet\u00e0 del clero), ottennero la propriet\u00e0 dell'abbazia di Sant'Emmerano a Ratisbona, in precedenza parte dei domini del primate della Confederazione del Reno, Karl Theodor von Dalberg. Carlo Alessandro si impegn\u00f2 da subito per risistemare il palazzo con giardino annesso all'abbazia per dar vita al palazzo attualmente visibile, che divenne sede della usa casata.\nTra il 1822 ed il 1823 riusc\u00ec ad ottenere per successione ereditaria il titolo di conte di Kinsky, in Boemia, e con la morte di Philipp Kinsky von Wchinitz und Tettau, le signorie di Richenburg e Chraustowitz sempre in Boemia.\nIn vita fu anche massone e fu il secondo gran maestro della loggia madre delle Tre Chiavi, ribattezzata nel 1805 in suo onore \"Carl zu den drei Schl\u00fcsseln\". Nel 1806 fu nominato Gran Maestro della Gran Loggia inglese in Baviera, distinguendosi da subito per la grande liberalit\u00e0 e la possibilit\u00e0 di ammettervi anche persone non appartenenti all'aristocrazia, cosa insolita per l'epoca. Quando Ratisbona pass\u00f2 nel territorio della Baviera nel 1810, la gran loggia venne abolita per via delle leggi antimassoniche dello stato.\nMatrimonio e figli.\nDalla propria unione con Teresa di Meclemburgo-Strelitz, ebbe i seguenti eredi:"}
{"id": "1610602", "revid": "36426", "url": "https://it.wikipedia.org/wiki?curid=1610602", "title": "Timna", "text": "Timna \u00e8 il nome in codice di un processore, mai arrivato sul mercato, il cui sviluppo \u00e8 stato portato avanti per diversi mesi da parte di Intel tra il 1999 e il 2000.\nStoria.\nNel 1999 Intel affid\u00f2 al proprio centro di ricerca e sviluppo di Haifa in Israele il compito di sviluppare un nuovo processore per il segmento \"desktop\" di fascia economica (probabilmente sarebbe stato una sorta di Celeron) che integrasse sul \"die\" 2 controller: quello della memoria RAM e quello grafico. Si trattava di un progetto ambizioso e di nuova concezione, complicato ulteriormente dalla limitata disponibilit\u00e0 di fondi, cosa che port\u00f2 a basare il progetto di questo chip (chiamato poi appunto Timna) su quello del Pentium III, nel tentativo di limitare le spese.\nLo sviluppo di Timna inizi\u00f2, continuando speditamente fino al 2000, anno in cui il progetto era ormai praticamente ultimato e molti dei necessari passaggi di verifica erano stati gi\u00e0 completati.\nCaratteristiche tecniche.\nTimna doveva essere, come detto, un processore basato sull'architettura P6 alla base anche del Pentium III e di conseguenza a parte l'integrazione dei due controller, gran parte delle sue caratteristiche erano condivise con tale CPU. Il processo produttivo era quello a 0,18 micrometri (180 nm) e anche il socket rimaneva lo stesso, il 370. Il BUS doveva essere a 133 MHz, mentre erano previste, almeno inizialmente, due velocit\u00e0 di clock pari a 600 MHz e 667 MHz, con un'ulteriore opzione per i 700 MHz dopo circa un anno dal lancio. La cache L2 integrata era di 128 KB e la RAM supportata dal controller era la RDRAM di Rambus, promossa strenuamente da Intel anche con le ultime versioni di Pentium III e le prime di Pentium 4. Infine sembra, ma non \u00e8 stato confermato che il sottosistema grafico dovesse essere il Savage 4 sviluppato da S3 Graphics (in seguito acquisita da VIA Technologies).\nCessazione dello sviluppo.\nA questo punto per\u00f2, da Santa Clara (sede principale della Intel) arriv\u00f2 una notizia del tutto inattesa: \u00ab\u00c8 necessario abbandonare il progetto Timna\u00bb. La motivazione dietro a questa decisione risiedeva nel fatto che Intel si era resa conto di aver commesso un grosso errore strategico nel momento in cui aveva deciso di utilizzare la tecnologia RDRAM di Rambus per i suoi Pentium III e Pentium 4, e soprattutto nell'averla adottata in maniera esclusiva, senza consentire l'utilizzo delle pi\u00f9 economiche memorie DDR con cui AMD stava guadagnando consistenti fette di mercato. Tale tecnologia infatti, anche se offriva prestazioni decisamente pi\u00f9 elevate di quella alla base delle memorie DDR, era per\u00f2 molto pi\u00f9 costosa per l'utente finale e aveva di fatto limitato la diffusione su vasta scala dei processori Intel dell'ultima generazione.\nDato che il \"controller\" della memoria era parte integrante di Timna, e chiaramente basato anch'esso sulla tecnologia RDRAM, questo cambio di rotta non poteva che bloccarne bruscamente lo sviluppo. I progettisti provarono ad utilizzare il Memory Translator Hub (MTH) che era gi\u00e0 stato sviluppato per il chipset del Pentium 4 i845 Brookdale (che proprio grazie all'integrazione di tale componente, rispetto al contemporaneo i850 Tehama offriva supporto alle tradizionali memorie DDR) per collegare Timna alle DDR, ma sorsero immediatamente problemi di compatibilit\u00e0. Venne tentata una ri-progettazione dell'MTH, ma i problemi continuavano a permanere e alla fine il gruppo di ricerca si arrese ufficialmente il 29 settembre 2000. Gli ingegneri furono quindi chiamati a lasciare quel progetto ed a iniziarne uno nuovo per un processore mobile, Banias, che divent\u00f2 poi il primo Pentium M alla base della prima generazione della piattaforma mobile Centrino.\nTimna: il primo \"System on a Chip\" di Intel, ma non l'unico.\nTimna era senza dubbio una CPU rivoluzionaria per i tempi in cui era stata progettata, proprio a causa della presenza del doppio controller integrato. Intel per anni non si \u00e8 pi\u00f9 dedicata allo sviluppo di un processore del genere, che oggigiorno viene definito System on a Chip (SoC), fino a quando nel 2007 \u00e8 stato presentato il progetto Tolapai, che era per\u00f2 una CPU destinata al settore embedded (fino a quel momento dominato da VIA), e che integrava al suo interno il controller della memoria RAM e la circuiteria di I/O. Tolapai quindi era un processore perfettamente integrato con il chipset, e in particolare sia con il northbridge, sia con il southbridge.\nDurante l'Intel Developer Forum che si \u00e8 svolto ad agosto 2008, Intel ha dichiarato di essere impegnata nello sviluppo di ben 15 progetti SoC, destinati a diversi settori di mercato e tra questi si pu\u00f2 citare il chip Canmore, presentato propri durante l'evento ma destinato ai dispositivi di elettronica di consumo, e anche il prossimo arrivo del primo processore SoC destinato all'impiego nei sistemi ultra portatili UMPC, l'Atom Lincroft, che sar\u00e0 alla base della futura piattaforma Intel Moorestown prevista per il 2009, oltre che la sua controparte destinata al settore desktop/mobile di fascia ultra economica, Pineview."}
{"id": "1610603", "revid": "307923", "url": "https://it.wikipedia.org/wiki?curid=1610603", "title": "Caos calmo", "text": ""}
{"id": "1610604", "revid": "1342360", "url": "https://it.wikipedia.org/wiki?curid=1610604", "title": "Vlada Sto\u0161i\u0107", "text": "Carriera.\nDebutta da professionista nel 1984 nella , disputando 4 partite in tre stagioni. Proprio per maturare la necessaria esperienza durante la stagione 1987-1988 viene mandato in prestito dapprima al Rad Belgrado e poi al Radni\u010dki Ni\u0161. Rientrato a Belgrado, diventa uno dei cardini della formazione biancorossa vincendo due campionati della RSF di Jugoslavia, altrettante Coppe di Jugoslavia, ma soprattutto la Coppa dei Campioni 1990-1991 e la Coppa Intercontinentale 1991.\nNel gennaio del 1992 si trasferisce nella Primera Divisi\u00f3n, ingaggiato dal Real Mallorca, di cui diventa subito uno dei calciatori di spicco, mettendo a segno ben 27 gol in due stagioni e mezza. Nell'estate del 1994 viene ingaggiato dal Real Betis, dove gioca per 72 partite, segnando 7 gol. Si trasferisce quindi in Messico all'Atlante. Rientrato in Europa, chiude la carriera nella formazione portoghese del Vit\u00f3ria Set\u00fabal."}
{"id": "1610605", "revid": "287204", "url": "https://it.wikipedia.org/wiki?curid=1610605", "title": "Vlada Stosic", "text": ""}
{"id": "1610606", "revid": "103340175", "url": "https://it.wikipedia.org/wiki?curid=1610606", "title": "Prealpi francesi", "text": "Le Prealpi francesi sono le prealpi situate in territorio francese e che contornano ad ovest la catena principale delle Alpi e ad est il Massiccio Centrale, separati dalla valle del Rodano. Fanno parte delle Alpi Occidentali.\nGruppi delle prealpi francesi.\nProgredendo da sud verso nord e seguendo la classificazione della Suddivisione Orografica Internazionale Unificata del Sistema Alpino (SOIUSA), si incontrano:\nnelle Alpi Sud-occidentali:\nnelle Alpi Nord-occidentali:"}
{"id": "1610610", "revid": "339392", "url": "https://it.wikipedia.org/wiki?curid=1610610", "title": "Semicingolato Centaur", "text": ""}
{"id": "1610611", "revid": "93422301", "url": "https://it.wikipedia.org/wiki?curid=1610611", "title": "Uinal", "text": "L'uinal \u00e8 un ciclo del calendario maya, pari a un periodo di 20 giorni.\nL'uinal non ha sottomultipli, mentre venti uinal formano un tun (corrispondente a circa un anno): questo perch\u00e9 il calendario maya non seguiva un sistema decimale, bens\u00ec vigesimale (basato su 20)."}
{"id": "1610618", "revid": "123839777", "url": "https://it.wikipedia.org/wiki?curid=1610618", "title": "The Four Seasons (gruppo musicale)", "text": "I The Four Seasons (conosciuti dal 1967 come Frankie Valli &amp; The Four Seasons) sono un gruppo rock e pop statunitense composto da Frankie Valli come cantante guida, Bob Gaudio alle tastiere, Tommy DeVito alla chitarra, e Nick Massi al basso.\nIl gruppo si distinse da altri gruppi dell'epoca (anni sessanta) per il loro sound italo-americano. Aveva anche qualche reminiscenza di Doo-wop nonostante non sia un gruppo targato con questo genere. Il loro successo fu grande, tra il 1962 ed il 1967 raggiunsero per ben tredici volte la top ten, con pezzi come \"Sherry\", \"Big Girls Don't Cry\", \"Dawn\", \"Rag Doll\" e \"Let's Hang On\". Nel 1999 la Vocal Group Hall of Fame, nell'inserire il gruppo nella prestigiosa lista, ha dichiarato che The Four Seasons \u00e8 stato il gruppo rock pi\u00f9 popolare prima dei Beatles.\nCarriera.\nNel 1960 il gruppo The Four Lovers cambi\u00f2 nome in quello attuale con Frankie Valli come cantante guida, Bob Gaudio (precedentemente membro dei The Royal Teens) alle tastiere, Tommy DeVito alla chitarra, e al basso Nick Massi (quest'ultimo prima rimpiazzato da Charles Calello e poi da Joe Long, nel 1965). L'influenza R&amp;B nella loro musica era grande, tanto che alcuni dei loro primi singoli avevano raggiunto il successo grazie al pubblico di R&amp;B; ai loro esordi alcuni ascoltatori inoltre pensavano che i Four Seasons fossero afroamericani.\nTra il 1960 e il 1964 sono molto spesso in testa alle classifiche della rivista \"Cash Box\" con dei loro pezzi storici quali: \"Rag Doll\" che nel 1964 raggiunge la prima posizione nella Billboard Hot 100 per due settimane e la sesta in Germania, \"Walk Like A Man\" prima posizione nella Billboard Hot 100 per tre settimane nel 1963, \"Sherry\" che raggiunge la prima posizione nella Billboard Hot 100 per cinque settimane e la settima in Olanda nel 1962 e \"Big Girls Don't Cry\" che raggiunge la prima posizione nella Billboard Hot 100 per cinque settimane sempre nel 1962.\nNel 1976 il singolo \"December, 1963 (Oh, What a Night)\" arriva primo nella Billboard Hot 100 per tre settimane, nel Regno Unito per due settimane ed in Canada, secondo in Nuova Zelanda, terzo nei Paesi Bassi ed in Australia e sesto in Norvegia. I Four Season sono stati un gruppo di considerevole importanza. Nessun altro gruppo di bianchi americani dell'epoca, a parte i Beach Boys, possono vantare simili armonie complesse, anche se erano molto pi\u00f9 saldamente nella tradizione del doo-wop italo-americano. Le loro produzioni pi\u00f9 raffinate erano al passo con i tempi e, per certi aspetti, innovative.\nIl gruppo \u00e8 tornato agli onori delle cronache musicali nel 2008 e nel 2017 grazie alle cover fatte rispettivamente da Madcon e M\u00e5neskin del loro brano del 1967 Beggin'.\nCinema.\nNel 2014 il regista Clint Eastwood ha realizzato \"Jersey Boys\", un film sulla loro storia che \u00e8 ispirato all'omonimo musical. Il film ha avuto un gran successo commerciale ed ha contribuito a far conoscere il gruppo ai pi\u00f9 giovani. Nel film per\u00f2 compaiono elementi in disaccordo con la vera storia dei Four Seasons. Esempi ne sono il rapporto che intercorreva fra Valli e Angelo De Carlo, noto gangster italo-americano, che nella realt\u00e0 non sembra abbia avuto nulla a che fare con Valli e nemmeno con i Four Seasons e la formazione del gruppo. Altro elemento di discrepanza \u00e8 che nel film coincidono l'abbandono del gruppo di Massi con quello di De Vito, ma nella realt\u00e0 passano ben 5 anni fra i due eventi. Nel film inoltre non si accenna a componenti del gruppo come Joe Long e Gerry Polci, che hanno reso il gruppo famoso a livello internazionale."}
{"id": "1610623", "revid": "1543377", "url": "https://it.wikipedia.org/wiki?curid=1610623", "title": "Alberto Barrion", "text": "Si \u00e8 interessato soprattutto alla funzione ecologica dei ragni. Ha lavorato dal 1977 al 2000 all'IRRI (International Rice Research Institute) di Manila, dove si \u00e8 occupato di metodi naturali con cui combattere i vari parassiti che affliggono il riso, fra i quali spicca proprio l'utilizzo di ragni che predano gli insetti nocivi.\nDal 2000 \u00e8 diventato responsabile del CGIAR (Consultative Group on International Agricultural Research), cio\u00e8 del Gruppo Consultivo sulla Ricerca Agricola che opera in campo internazionale nella lotta alle malattie e ai parassiti agricoli, considerando ultimamente molto seriamente l'utilizzo di antagonisti naturali di tali parassiti al posto dei fertilizzanti chimici.\nL'assiduit\u00e0 con cui svolge il suo lavoro l'ha portato a classificare finora circa 270 specie nuove di ragni, 8 generi e la riclassificazione di 28 taxa. Notevoli anche i suoi contributi nella classificazione delle vespe (Chalcididae).\nMolte di queste specie sono state descritte insieme all'aracnologo James Litsinger.\nTaxa descritti.\nHa descritto e denominato, in ordine alfabetico, i seguenti generi:\ne le seguenti Specie:\nsolo per quanto riguarda i ragni della Famiglia Araneidae.\nDenominati in suo onore.\nIn suo onore sono state denominati invece i seguenti generi e specie:"}
{"id": "1610625", "revid": "1745361", "url": "https://it.wikipedia.org/wiki?curid=1610625", "title": "Calcone (mitologia)", "text": "Calcone \u00e8 un personaggio della mitologia greca, eroe originario di Ciparisso, sul Parnaso. \nUn oracolo aveva consigliato a Nestore di darlo come consigliere e scudiero a suo figlio Antiloco. Durante il combattimento fra Achille e la regina delle Amazzoni, Pentesilea, Calcone, che amava quest'ultima, corse in suo aiuto. Fu ucciso da Achille e il suo cadavere fu crocifisso dai Greci quale castigo per il suo tradimento."}
{"id": "1610627", "revid": "529641", "url": "https://it.wikipedia.org/wiki?curid=1610627", "title": "Stagioni del Circolo Lavoratori Terni Calcio a 5", "text": "Giocatori a disposizione del Circolo Lavoratori Terni Calcio a 5."}
{"id": "1610635", "revid": "767487", "url": "https://it.wikipedia.org/wiki?curid=1610635", "title": "Oscillatore Vackar", "text": "L'oscillatore Vackar prende il suo nome dall'inventore, Jir\u00ed Vack\u00e1r (si veda il documento originale).\nL'oscillatore Vackar assomiglia all'oscillatore di Colpitts, ma presenta l'importante differenza di separare, tramite capacit\u00e0, il sistema oscillante dall'elemento attivo.\nFacendo riferimento alla figura, possiamo evidenziare tre blocchi funzionali: (1) una rete a pi greco costituita da Ca, L1 e C0, che inverte di 180\u00b0 la fase del segnale presente sul source del JFET; (2) un partitore capacitivo formato da Cv e Cg, che dosa la quantit\u00e0 di feedback inviato al gate; (3) l'elemento attivo costituito dal JFET e dalle sue resistenze di polarizzazione. Si possono anche trovare schemi in cui \u00e8 presente un'ulteriore capacit\u00e0 tra il gate ed il partitore capacitivo.\nPer utilizzare l'oscillatore di Vackar come VCO, \u00e8 sufficiente sostituire C0 con un diodo varicap in serie ad una capacit\u00e0 di valore opportuno. Sebbene il Vackar presenti un tempo di assestamento pi\u00f9 elevato di altri oscillatori, le sue ottime caratteristiche ne fanno comunque una eccellente scelta per un VCO.\nIl circuito mostra un'alta impedenza di carico al risonatore riducendone quindi lo smorzamento (quadraticamente con l'incremento della tensione) e rende l'oscillatore uno dei migliori per il rumore di fase a spese del tempo di assestamento.\nQuesto difetto rende il circuito poco adatto alle applicazioni radio in CW con spegnimento dell'oscillatore indicate nei link esterni, ma ne fanno un ottimo candidato per i riferimenti di precisione, migliori dell'Oscillatore Clapp e peggiori dei soli Oscillatore Seiler a risonanza parallela e del Butler serie, se quest'ultimo viene seguito da un filtro per eliminare il rumore fuori banda.\nQuesto oscillatore, per comportarsi al meglio delle sue possibilit\u00e0, necessita di componentistica di altissima qualit\u00e0 e selezionata per compensare reciprocamente le derive."}
{"id": "1610639", "revid": "729019", "url": "https://it.wikipedia.org/wiki?curid=1610639", "title": "Belorusskaja-Kol'cevaja", "text": "Belorusskaja () \u00e8 una stazione della Linea Kol'cevaja, la linea circolare della Metropolitana di Mosca. Prende il nome dalla vicina stazione ferroviaria intitolata alla Bielorussia, ed \u00e8 spesso detta Belorusskaja-Kol'cevaja per distinguerla dalla stazione con lo stesso nome sulla linea Zamoskvoreckaja. \u00c8 stata inaugurata nel 1952 ed ha svolto brevemente la funzione di capolinea prima del completamento dell'anello nel 1954. Progettata da Ivan Taranov, Z.\u00a0F.\u00a0Abramova, A.\u00a0A.\u00a0Markova, e Ya.\u00a0V.\u00a0Tatarzhinskaya, la stazione presenta bassi piloni in marmo bianco, un soffitto decorato in modo elaborato, luci sostenute da sostegni e una grande variet\u00e0 di decorazioni basate su temi bielorussi.\nSul soffitto, vi sono dodici mosaici ottagonali di G.\u00a0I.\u00a0Opryshko, S.\u00a0Volkov, e I.\u00a0Morozov che raffigurano la vita quotidiana, e il pavimento della banchina \u00e8 decorato in modo intricato per assumere la forma di motivi bielorussi. Un gruppo di sculture di S.\u00a0M.\u00a0Orlov, S.\u00a0M.\u00a0Rabinovich, e I.\u00a0A.\u00a0Slonim, chiamate \"Bielorussia Sovietica\", erano in passato alla fine della banchina, prima di essere rimosse nel 1998 per far posto a un secondo ingresso. Un altro gruppo di sculture, i \"Partigiani Bielorussi\" \u00e8 situato nel passaggio tra la stazione e Belorusskaja-Radial'naja.\nUna bomba terroristica esplose sotto uno degli archi di marmo della stazione nel 2002, ferendo sette persone.\nL'ingresso originale della stazione \u00e8 situato nell'angolo sud-occidentale di Piazza Belorusskaja. Su Via Butirsky Val \u00e8 stato aperto un secondo ingresso.\nInterscambi.\nDalla stazione, i passeggeri possono trasferirsi alla stazione Belorusskaja della Linea Zamoskvoreckaja."}
{"id": "1610644", "revid": "121003930", "url": "https://it.wikipedia.org/wiki?curid=1610644", "title": "Agence France-Presse", "text": "LAgence France-Presse (acronimo AFP) \u00e8 un'agenzia di stampa francese. Fondata nel 1835, \u00e8 tra le pi\u00f9 importanti e autorevoli al mondo.\nStoria.\nCon la denominazione \"Agence des feuilles politiques, correspondance g\u00e9n\u00e9rale\" venne fondata a Parigi dal banchiere Charles-Louis Havas nel 1835, costituendo la prima agenzia di stampa al mondo. Ben presto ribattezzata \"Agence Havas\", l'agenzia ha dominato l'informazione politica mondiale fino alla prima met\u00e0 del XX secolo. In seguito all'occupazione tedesca della Francia, divenne l'organo istituzionale d'informazione del Governo di Vichy, come \"Office fran\u00e7ais d'information\". Dopo la Liberazione di Parigi, l'agenzia prese la denominazione attuale.\nL'AFP voleva diventare autonoma, e non pi\u00f9 un'agenzia semi-governativa. Giovanni Marino \u00e8 il primo presidente eletto sotto il nuovo regime. Egli non mancher\u00e0 di tenere il suo posto fino al 1975, ampliando la rete, mediante le tecniche pi\u00f9 moderne, e di una sempre pi\u00f9 vasta clientela. Cos\u00ec nel 1971 l'AFP utilizza il satellite per trasmettere le sue notizie. Nel 1973, il Consiglio di Amministrazione ha deciso di informatizzazione redazione di un piano che entrer\u00e0 in vigore nel 1975.\nAll'inizio negli anni 1980 l'AFP sviluppa nuovi prodotti, ponendo l'accento sulla diversificazione. Nel 1985 fonda il servizio internazionale di fotografia. Nel 1988 lancia il suo computer. L'Agence France-Presse elabora traduzioni in molte lingue, a partire dal 2001 anche in italiano.\nNel 2011 l'AFP aveva dipendenti, sparsi nei cinque continenti e 80 paesi. Il quartier generale dell'AFP si trova a Parigi, con una rete di 150 uffici in 200 paesi raggruppate in cinque grandi centri regionali:"}
{"id": "1610647", "revid": "697352", "url": "https://it.wikipedia.org/wiki?curid=1610647", "title": "Tamir", "text": ""}
{"id": "1610651", "revid": "37401", "url": "https://it.wikipedia.org/wiki?curid=1610651", "title": "\u00a7", "text": ""}
{"id": "1610656", "revid": "697352", "url": "https://it.wikipedia.org/wiki?curid=1610656", "title": "Talal", "text": ""}
{"id": "1610659", "revid": "1543377", "url": "https://it.wikipedia.org/wiki?curid=1610659", "title": "James Litsinger", "text": "Si \u00e8 occupato spesso delle dinamiche comportamentali e dei rapporti esistenti tra insetti, artropodi e altri invertebrati e il mondo vegetale, in particolar modo il riso, alla ricerca di specie che potessero essere impiegate per il controllo biologico delle piante infestanti, in alternativa agli erbicidi di sintesi.\nHa classificato finora molte specie nuove di ragni, di mosche, di vespe e di farfalle insieme all'aracnologo Alberto Barrion.\nTaxa descritti.\nHa descritto e denominato, in ordine alfabetico, i seguenti generi:\ne le seguenti Specie:\nsolo per quanto riguarda i ragni della Famiglia Araneidae.\nDenominati in suo onore.\nIn suo onore sono state denominati invece i seguenti generi e specie:"}
{"id": "1610660", "revid": "198277", "url": "https://it.wikipedia.org/wiki?curid=1610660", "title": "Atalanta Bergamasca Calcio 2001-2002", "text": "Questa voce raccoglie le informazioni riguardanti l'Atalanta Bergamasca Calcio nelle competizioni ufficiali della stagione 2001-2002.\nStagione.\nLa vigilia del 52\u00ba campionato in Serie A \u00e8 carica di aspettative per l'Atalanta, reduce dagli ottimi risultati della stagione precedente. Il ritiro si svolge in due parti: a Sarre dal 15 al 29 luglio, a San Pellegrino Terme dal 1\u00ba al 5 agosto. Nel calciomercato i nerazzurri sono giocoforza protagonisti: dalla cessione dei giocatori pi\u00f9 promettenti \u00e8 ricavato il denaro per effettuare nuovi investimenti atti ad alzare il valore tecnico della rosa.\nNonostante le ambiziose premesse, l'inizio di campionato \u00e8 da dimenticare. Sconfitta all'esordio a , l'Atalanta perde anche le successive due partite contro Juventus e Fiorentina mettendo a segno appena una rete. Lo stallo in classifica si sblocca alla quarta giornata, quando il gol di Doni regala il primo successo ai danni del Verona. Il week-end successivo \u00e8 in cartello il derby contro il Brescia. Al Rigamonti i nerazzurri conducono 3-1, pregustando la prima affermazione esterna, ma la tripletta di Baggio fissa il risultato sul 3-3: l'allenatore delle rondinelle Mazzone, ingiuriato pi\u00f9 volte dai tifosi atalantini, \u00e8 protagonista di una celebre corsa sotto il settore ospiti che gli coster\u00e0 una lunga squalifica. Slittata a dicembre la sesta giornata, l'Atalanta riparte dall'Olimpico dove viene battuta 2-0 dalla Lazio: \u00e8 il preludio alla debacle interna con l'Udinese, un 1-5 che rappresenta il punto pi\u00f9 basso della stagione nerazzurra. Da l\u00ec in poi comincia la risalita: a Lecce arriva la prima vittoria in trasferta del campionato, seguita da due partite interne in cui gli orobici fermano sul pareggio la Roma campione d'Italia e superano di misura il fanalino di coda . Alla 12\u00aa l'Atalanta riesce a mettere insieme due successi di fila imponendosi a Piacenza, per poi cadere in casa con l'Inter di H\u00e9ctor C\u00faper. Il mese di dicembre si rivela positivo per i nerazzurri che in casa battono nettamente il e pareggiano contro il Milan nel recupero della sesta giornata, riportando anche un successo esterno sul campo del Torino. Dopo aver perso a Perugia, l'Atalanta chiude il girone di andata perdendo in casa contro il Chievo.\nAl giro di boa l'Atalanta parte con il freno a mano tirato. Dopo essersi fatta raggiungere sul 2-2 in casa dal Bologna, i nerazzurri cadono pesantemente sui campi di Juventus e Verona: in mezzo alle due trasferte l'importante vittoria nello scontro salvezza contro la Fiorentina. Dopo il doppio 0-0 nel derby con il Brescia e nella trasferta di San Siro contro il Milan e il ko interno con la Lazio, l'Atalanta raccoglie due preziose vittorie contro Udinese e Lecce per allontanarsi dalla zona retrocessione. Sconfitti 3-1 dalla Roma, i nerazzurri raccolgono un punto contro il Piacenza e superano a fatica il gi\u00e0 retrocesso Venezia. La vittoria pi\u00f9 importante del campionato arriva alla 30\u00aa giornata, quando i ragazzi di Vavassori espugnano il campo della capolista Inter e mettono la firma sulla permanenza in Serie A. L'Atalanta chiude il campionato in nona posizione, qualificandosi in Intertoto: i nerazzurri decidono tuttavia di rinunciare alla partecipazione al torneo, cedendo il posto al Torino undicesimo (il Parma, decimo, si \u00e8 qualificato in Coppa UEFA vincendo la Coppa Italia).\nL'Atalanta partecipa alla Coppa Italia come testa di serie, entrando in scena agli ottavi di finale. I nerazzurri rimediano un doppio pareggio contro il Bologna, superando il turno grazie alle reti messe a segno al Dall'Ara. Ai quarti il tabellone mette l'Atalanta di fronte alla Juventus: i bianconeri si impongono 4-2 al Delle Alpi, rendendo vana la vittoria 2-1 dei bergamaschi nel match di ritorno.\nMaglie e sponsor.\nLo sponsor tecnico per la stagione 2001-2002 \u00e8 Asics, mentre lo sponsor ufficiale \u00e8 \"Ortobell\".\nLa prima maglia \u00e8 a strisce verticali nere e azzurre, calzoncini e calzettoni neri. La seconda maglia \u00e8 bianca con inserti azzurri, calzoncini e calzettoni bianchi.\nOrganigramma societario.\nArea direttiva\nArea organizzativa\nArea tecnica\nArea sanitaria\nCalciomercato.\nSessione estiva.\nNella finestra estiva di calciomercato lasciano Bergamo diversi pezzi pregiati dell'organico nerazzurro. Ivan Pelizzoli passa alla Roma, Massimo Donati e Cristian Zenoni al Milan, Fabio Gallo alla . Partono in prestito Ljubi\u0161a Dun\u0111erski al e Paolo Foglio al Chievo, ai clivensi neopromossi in Serie A \u00e8 ceduto anche Stefano Lorenzi in compartecipazione. Le importanti cessioni operate consentono di compiere importanti investimenti per rinforzare l'organico. Come nuovo portiere viene scelto l'eclettico Massimo Taibi, il quale non ha rinnovato con la , affiancato dal giovane Alex Calderoni. In difesa arrivano Luigi Sala dal Milan e, come contropartita nell'affare Pelizzoli, Alessandro Rinaldi. A centrocampo si decide di puntare sul promettente francese Ousmane Dabo, oltre al ritorno di Pierluigi Orlandini. Il nome clou del mercato orobico \u00e8 quello di Gianni Comandini, attaccante del Milan pagato 30 miliardi che diventa l'acquisto pi\u00f9 caro nella storia dell'Atalanta. Sempre dai rossoneri, con i quali sono state chiuse diverse operazioni, proviene un'altra punta, vale a dire Luca Saudati. Non rinnovano il contratto Sebastiano Siviglia, Maurizio Ganz e Marco Nappi. Domenico Morfeo e Nicola Ventola terminano il periodo di prestito e fanno ritorno alle rispettive basi.\nSessione invernale.\nViene interrotto il prestito di Paolo Foglio al Chievo, in cambio \u00e8 ceduto ai veneti con la stessa formula Alessandro Rinaldi. Dal arriva Gianluca Falsini."}
{"id": "1610662", "revid": "231652", "url": "https://it.wikipedia.org/wiki?curid=1610662", "title": "Agence France Press", "text": ""}
{"id": "1610671", "revid": "729019", "url": "https://it.wikipedia.org/wiki?curid=1610671", "title": "Castello dell'Aljafer\u00eda", "text": "Il castello dell'Aljaferia (, \"il palazzo di Ja\u02bffar\") \u00e8 un palazzo fortificato costruito durante la seconda met\u00e0 del IX secolo nella citt\u00e0 spagnola di Saragozza, in Aragona. In origine adibito a residenza della dinastia dei Banu Hud durante l'epoca di al-Muqtadir, la residenza riflette lo splendore raggiunto dalla taifa di Saragozza all'apice della sua grandezza. Il palazzo \u00e8 attualmente sede della Cortes de Aragon, il parlamento regionale della comunit\u00e0 autonoma d'Aragona.\nSono distinguibili, nella struttura architettonica, i vari interventi compiuti nel corso dei secoli: il palazzo islamico, il palazzo cristiano-medioevale, il palazzo dei Re cattolici e infine le ristrutturazioni e ampliamenti effettuati in epoca moderna e contemporanea.\nStoria.\nIl palazzo islamico.\nLa struttura costruita durante l'occupazione islamica della Spagna, dalla dinastia dei Banu Hud, rappresenta l'unica testimonianza dell'architettura araba durante l'epoca dei Regni \"Taifa\". Per la sua ottima conservazione pu\u00f2 essere paragonata alla Grande Moschea di Cordova (X secolo) e alla Alhambra di Granada (XIV secolo).\nLa struttura conserva parte delle sue mura originali, a pianta quadrangolare e rinforzate da torrioni semicircolari, ai quali si aggiunge la grande torre del Trovador, a forma di prisma, la cui zona inferiore \u00e8 del IX secolo ed \u00e8 considerata la pi\u00f9 antica di tutta la fortezza. La torre deve il suo nome a un dramma romantico di Antonio Garc\u00eda Guti\u00e9rrez del 1836 dal quale venne successivamente tratto \"Il trovatore\" di Giuseppe Verdi (1853).\nQuesta costruzione ospita nella sua parte centrale un edificio residenziale che risponde al modello islamico di palazzo di influenza \"omayyade\", come i palazzi musulmani costruiti nel deserto.\nIl palazzo \"taifale\" presenta uno schema composto da un patio a base rettangolare, all'aperto con una \"alberca\" (vasca, fontana) sul lato sud e di seguito due portici laterali con veri archi dalle linee poliovalate.\nSul fondo sono delimitate varie zone adibite un tempo ad uso privato e per cerimonie.\nNel portico nord si trova una moschea a pianta ottagonale di piccole dimensioni, al cui interno si osserva una ricca decorazione con i tipici motivi \"ataurique.\"\nTutte le opere sono state realizzate nella seconda met\u00e0 dell'XI secolo sotto il mandato dell'Emiro Ab\u016b Ja\u02bffar Ahmad ibn H\u016bd, detto al-Muqtadir, e proprio dalla sua \"kunya\" Ab\u016b Ja\u02bffar deriva il nome spagnolo \"al-Ja\u02bffariyya\" (\"di Ja\u02bffar\").\nIl palazzo cristiano medievale e dei Re cattolici.\nDopo la riconquista di Saragozza da parte di Alfonso I il Battagliero nel 1118, il palazzo divent\u00f2 la residenza di molti monarchi aragonesi, i quali fecero successive opere di ampliamento e modifica. Tra le strutture aggiunte nel periodo medioevale (XII-XIV secolo) e che sono alcuni dei principali esempi d'arte mud\u00e9jar aragonese, si annoverano: la chiesa di San Martino, la cosiddetta \"alcova di Santa Isabella\", la cappella di San Giorgio, la sequenza di archi ad ovest del patio di Santa Isabella e le sale del palazzo in stile \"mud\u00e9jar\" di re Pietro IV il Cerimonioso, decorate da \"alfarjes\" (Tetti lignei).\nDurante il regno dei Re Cattolici, una parte dell'Aljaferia fu destinata ad ospitare la sede locale del Sant'Uffizio (1486). Successivamente, fra il 1488 e il 1495 vennero compiuti alcuni significativi interventi sull'Aljaferia. Venne infatti eretto un secondo piano su un'ala del palazzo e aggiunta una maestosa scalinata di accesso al corpo principale dell'edificio.\nL'epoca moderna e contemporanea.\nAlla fine del Cinquecento Filippo II volle trasformare l'Aljaferia in fortezza, rafforzando il carattere castrense che il palazzo aveva sempre avuto. Vennero utilizzati per l'occasione i servigi dell'architetto e ingegnere italiano Tiburzio Spannocchi approfittando della sua presenza in Aragona in qualit\u00e0 di progettista e sovraintendente reale per la costruzione della cittadella di Jaca (1592). Tale decisione fu presa dal sovrano spagnolo a seguito dell'assalto della popolazione saragozzana all'Aljaferia in segno di protesta per la soppressione di alcuni antichi privilegi di cui aveva fino ad allora goduto la Corona d'Aragona. Spannocchi provvide a far edificare quattro baluardi, un fossato di protezione della larghezza di circa venti metri che circondava la fortezza e alcuni alloggi militari destinati alla guarnigione che vi era stanziata. Furono questi gli ultimi lavori di una certa importanza che vennero realizzati prima del gran restauro operato negli anni ottanta e novanta del Novecento (e terminati nel 1998) per adibire l'Aljaferia a sede del Parlamento aragonese."}
{"id": "1610672", "revid": "17204", "url": "https://it.wikipedia.org/wiki?curid=1610672", "title": "Garniero di Naplusa", "text": ""}
{"id": "1610674", "revid": "729019", "url": "https://it.wikipedia.org/wiki?curid=1610674", "title": "Kurskaja-Kol'cevaja", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;116599534&lt;/parentid&gt;\n &lt;timestamp&gt;2021-10-29T06:09:53Z&lt;/timestamp&gt;\n &lt;contributor&gt;\n &lt;username&gt;Pil56-bot&lt;/username&gt;\n &lt;/contributor&gt;\n &lt;minor /&gt;\n &lt;comment&gt;rinomina infobox e fix&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nKurskaya () \u00e8 una stazione della Metropolitana di Mosca, situata sulla linea circolare Kol'cevaja. Si tratta di una stazione sotterranea, profonda 40 metri.\nDisegnata da G. A. Zacharov e Z. S. \u010cern\u0161eva, presenta colonne in marmo bianco koyelga; alla base del soffitto \u00e8 presente una decorazione in metallo su entrambi i lati, poco sopra il punto in cui il marmo rosato degli archi lascia il posto al soffitto. A met\u00e0 della banchina vi \u00e8 una camera quadrata sostenuta da quattro pesanti piloni, che ospita le scale che portano alla stazione con lo stesso nome posta sulla linea Arbatsko-Pokrovskaja. In questi piloni, vi sono delle nicchie che in origine ospitavano delle lampade, successivamente rimosse. La stazione viene illuminata da eleganti candelieri conici nel tunnel principale e da strutture con tubi verticali fosforescenti nei tunnel laterali. La stazione Kurskaja \u00e8 stata inaugurata il 1\u00ba gennaio 1950, e ha rappresentato per un breve periodo il capolinea della linea, prima che essa fosse estesa.\nL'ingresso \u00e8 situato presso la stazione ferroviaria Kurskij.\nInterscambi.\nDa questa stazione, i passeggeri possono effettuare il trasbordo alla stazione Kurskaja sulla Linea Arbatsko-Pokrovskaja e \u010ckalovskaja sulla Linea Ljublinskaja."}
{"id": "1610678", "revid": "30445", "url": "https://it.wikipedia.org/wiki?curid=1610678", "title": "Sarrabus", "text": ""}
{"id": "1610680", "revid": "79968", "url": "https://it.wikipedia.org/wiki?curid=1610680", "title": "Gerrei", "text": ""}
{"id": "1610683", "revid": "1109128", "url": "https://it.wikipedia.org/wiki?curid=1610683", "title": "Dare to Live (vivere)", "text": "Dare to Live (vivere) \u00e8 un brano musicale della cantante cantautrice Gerardina Trovato eseguito in duetto con il tenore Andrea Bocelli e successivamente tradotto in lingua italo-inglese e cantato dallo stesso Bocelli in duetto con Laura Pausini.\nDescrizione.\n\"Dare to Live (vivere)\" viene eseguita da Andrea Bocelli in duetto con Laura Pausini in lingua italo-inglese per la prima volta in versione live il 5 luglio 2007 al \"Teatro del Silenzio\" di Lajatico. Tale versione viene inserita nel DVD \"Vivere Live in Tuscany\" pubblicato a febbraio 2008.\nSuccessivamente all'esibizione live, viene registrata la versione in studio del brano, inserita nell'album \"Vivere - The Best of Andrea Bocelli\" del tenore toscano ed estratto il 14 febbraio 2008 come singolo. Gli autori di questa versione sono Gerardina Trovato, Celso Valli, Angelo Anastasio, Eugenio Finardi per l'adattamento in lingua inglese e Jorge Ballesteros per l'adattamento in lingua spagnola.\nLa canzone viene tradotta in lingua spagnola con il titolo \"Vive ya! (vivere)\" ed inserita nell'album \"Vivir\u00e9 - Lo mejor de Andrea Bocelli\". \nI 2 brani vengono trasmessi in radio; vengono realizzati i 2 videoclip.\nLa canzone, scritta da Gerardina Trovato e cantata in coppia con Andrea Bocelli nel 1994 e inserita nell'album \"Romanza\" del 1997.\nIl videoclip.\nIl videoclip (in lingua italiana e in lingua spagnola) \u00e8 stato diretto dal regista Beniamino Catena, prodotto da Paolo Soravia e girato in Africa.\nIl videoclip, che non vuole promuovere un prodotto ma un messaggio, \"Vincere la povert\u00e0. Insieme\", ha come tema portante l'acqua come metafora. Nulla si pu\u00f2 fare senza acqua. Eppure sono ancora troppe le persone che non ne hanno accesso a causa delle condizioni di povert\u00e0 estrema in cui sono costrette a vivere. Ma se ciascuno di noi portasse un piccolo recipiente pieno d'acqua per innaffiarla, anche la pianta pi\u00f9 secca riprenderebbe vita, se ciascuno di noi desse il proprio piccolo contributo anche la povert\u00e0 potrebbe essere sconfitta.\nPubblicazioni.\n\"Dare to Live (vivere)\" e \"Vive ya! (vivere)\" in duetto vengono inoltre inseriti negli album di Laura Pausini \"20 - The Greatest Hits\" e \"20 - Grandes Exitos\" del 2013.\nNomination.\nNel 2008 \"Vive ya! (vivere)\" riceve una nomination ai \"Latin Grammy Award\" nella categoria \"Miglior registrazione dell'anno\".\nInterpretazioni dal vivo.\n\"Dare to Live (vivere)\" viene eseguita da Andrea Bocelli e Laura Pausini in alcune esibizioni dal vivo: il 5 luglio 2007 al \"Teatro del Silenzio\" di Lajatico per la prima volta in assoluto; il 20 gennaio 2008 (in onda il 22 su \"Canale 5\") presso l\"'Auditorium di via della Conciliazione\" a Roma durante la consegna dei \"Telegatti\"; a maggio 2008 durante un programma televisivo inglese del canale GMTV. Anche \"Vive ya! (vivere)\" viene eseguita in versione duetto live, l'8 novembre 2007, a Las Vegas, durante la cerimonia di consegna dei \"Latin Grammy Awards\"; il 24 aprile 2014 al \"BankUnited Center\" di Miami, durante la consegna dei \"Billboard Latin Music Award 2014\", in diretta televisiva su Telemundo, dopo l'assegnazione del premio alla carriera consegnato a Bocelli."}
{"id": "1610695", "revid": "1543377", "url": "https://it.wikipedia.org/wiki?curid=1610695", "title": "Pau Casals", "text": "\u00c8 considerato il fondatore della moderna tecnica violoncellistica ed \u00e8 noto per la sua registrazione delle Suite per violoncello solo di Johann Sebastian Bach e per l'opera di recupero che comp\u00ec su di esse.\nBiografia.\nDi origine catalana, visto che il regime in Spagna imponeva ai cittadini di utilizzare il loro nome in lingua spagnola, Pau Casals fu costretto ad utilizzare nei documenti ufficiali il nome spagnolizzato \"Pablo\", col quale divenne poi noto. Ripudi\u00f2 manifestamente la nazionalit\u00e0 spagnola e il regime franchista in pi\u00f9 occasioni, come quando esegu\u00ec nel Palazzo di Vetro un inno per le Nazioni Unite e fu insignito da U Thant della medaglia della pace delle Nazioni Unite per la sua presa di posizione a favore della pace, della giustizia e della libert\u00e0 nel regime franchista. In quell'occasione pronunci\u00f2 un famoso discorso in inglese sulla nazionalit\u00e0 catalana, contraddistinto dall'esordio: \"I am a Catalan\" (\"Io sono un catalano\").\nA 5 anni era soprano del coro della chiesa del suo paese, a 7 suonava il pianoforte, il violino e l'organo e componeva.\nRibellatosi alla decisione del padre (che pure era stato il suo maestro), che lo voleva carpentiere, Casals si rec\u00f2 a studiare il violoncello alla scuola municipale di musica di Barcellona, poi a Madrid, quindi a Parigi, suonando nei bistrot e nelle sale da ballo per vivere. Nel 1897 divent\u00f2 professore di violoncello al conservatorio di Barcellona e quindi fond\u00f2 un quartetto.\nA 23 anni, grazie all'interessamento dell'eminente direttore francese Charles Lamoureux, debutt\u00f2 a Parigi e cominci\u00f2 una carriera di successi in Europa e nelle Americhe. Nel frattempo si dedicava al progresso della cultura musicale del suo paese, fondando l'Orchestra Pau Casals e l'Associazione Concertistica dei Lavoratori.\nCon Alfred Cortot e Jacques Thibaud costitu\u00ec un trio nel 1905.\nNel 1914 tenne un recital al Teatro La Fenice di Venezia.\nAl Metropolitan Opera House di New York debutt\u00f2 in concerto nel 1914 e vi ritorn\u00f2 con un concerto nel 1915, due concerti nel 1916, uno nel 1920 e l'ultimo nel 1922.\nAllo scoppio della Guerra civile spagnola si schier\u00f2 contro i militari franchisti. Per nove anni visse ritirato a Prades in Francia, e solo dal 1950, riprese la sua attivit\u00e0.\nHa insegnato all'Accademia Musicale Chigiana di Siena. Fra i suoi allievi diventati celebri vi sono Gaspar Cassad\u00f3, Jacqueline du Pr\u00e9, Angelica May e anche Leopold Rostropovich, padre e primo insegnante di Mstislav Rostropovich.\nMor\u00ec a Porto Rico a 96 anni, nel 1973.\nOpere.\nVirtuoso della tecnica violoncellistica, sostenne un approccio allo strumento improntato a \"Libert\u00e0 con ordine\" (in inglese \"Freedom with Order\"), studiando un equilibrio fra tensione e rilassamento nella mano sinistra del violoncellista, funzionale alla trasmissione dei contenuti emotivi della musica. Nell'ambito delle sue molte esecuzioni, \u00e8 specialmente ricordato per le \"Sei suite per violoncello solo\" di Bach, che riscopr\u00ec, facendole rientrare nel repertorio violoncellistico e trasformando la loro esecuzione nell'apice del virtuosismo violoncellistico del XX secolo.\nDopo la sua registrazione delle suites per violoncello, in molti compositori matur\u00f2 il riconoscimento del violoncello come strumento solista, tanto che il repertorio per violoncello solo nella prima met\u00e0 del XX secolo crebbe a dismisura: fra il 1900 e il 1960 furono scritte oltre 160 composizioni per violoncello, tra cui molti concerti per violoncello.\nSebbene virtuoso del violoncello, Casals considerava l'orchestra lo \"strumento\" pi\u00f9 completo. Come compositore ha scritto sinfonie, quartetti d'archi, canzoni, sonate per piano e violoncello, \"pi\u00e8ces\" per solo violino e violoncello e il monumentale oratorio \"El Pessebre\" (Il presepio) per solisti, coro e orchestra sinfonica. Mentre era in vita, comunque, sol per alcune ha permesso che venissero pubblicate.Il 1972 ricevette l'incarico di comporre l\"'Inno delle Nazioni Unite\" su testo del poeta W. A. Auden"}
{"id": "1610697", "revid": "97848057", "url": "https://it.wikipedia.org/wiki?curid=1610697", "title": "Bacterial artificial chromosome", "text": "Un Bacterial Artificial Chromosome (BAC) \u00e8 un vettore artificiale di DNA basato sul plasmide F isolato da \"E. coli\".\nIl BAC si differenzia dai normali plasmidi in quanto \u00e8 in grado di trasportare regioni di DNA di interesse molto pi\u00f9 ampie, arrivando a tollerare inserti fino a 300 Kb (mediamente 100 kb) rispetto alle 2-4 kb che possono essere inseriti all'interno di plasmidi (sebbene sia possibile inserire frammenti pi\u00f9 grandi, tuttavia la loro stabilit\u00e0 diminuisce).\nData la quantit\u00e0 di DNA in grado di trasportare, il BAC, insieme al PAC (originato a partire dal plasmide P1), allo YAC e allo HAC \u00e8 uno dei tipi di vettori di clonaggio definiti ad \"alta capacit\u00e0\". Data la loro dimensione, i BAC sono presenti solo in 1-2 copie nei batteri che li ospitano (di \"routine\" \"Escherichia coli\") ma questo ne aumenta anche la loro stabilit\u00e0. Sempre a causa delle loro dimensioni, la metodica utilizzata per inserire tali vettori nei batteri ospiti \u00e8 la trasformazione per elettroporazione.\nElementi strutturali.\nAlcuni BAC possiedono anche:\nUtilizzi.\nIl BAC viene prevalentemente utilizzato nei progetti per il sequenziamento di genomi (come il Progetto Genoma Umano) quale protocollo alternativo all'approccio shotgun.\nUltimamente i BAC vengono utilizzati quali modello per malattie genetiche, alla stregua di topi transgenici. Questo approccio si \u00e8 reso necessario dal momento che, in molti casi, diversi geni responsabili di malattie possano avere sequenze regolative anche relativamente distanti, a monte o a valle della sequenza codificante."}
{"id": "1610698", "revid": "228587", "url": "https://it.wikipedia.org/wiki?curid=1610698", "title": "R.A.M.O.N.E.S.", "text": "R.A.M.O.N.E.S. \u00e8 un singolo tributo ai Ramones, pubblicato dai \"Mot\u00f6rhead\", amici di lunga data della band punk, nell'album \"1916\".\nLa canzone fu scritta prima che Phil Taylor e W\u00fcrzel lasciassero i Mot\u00f6rhead ed \u00e8 suonata ancora oggi nelle esibizioni live della band.\nAnche i Ramones spesso l'hanno suonata durante i loro innumerevoli concerti negli anni novanta.\n\u00c8 stata inserita nella raccolta \"\", nell'album \"\u00a1Adios Amigos!\" come bonus track nella versione giapponese e nell'album \"Greatest Hits Live\", ma, in quest'ultimo, in una versione cantata da Joey Ramone.\nJoey disse a proposito di questa canzone: \nVenne cantata all'ultimo concerto dei Ramones, al \"Billboard Live at Palace\" a Los Angeles in California il 6 agosto del 1996, con la partecipazione di \"Lemmy Kilmister\".\n\u00c8 stata inserita come \"bonus track\" in alcune edizioni dell'album \"Kiss of Death\" del 2006 dei Mot\u00f6rhead ed anche nell'album \"Fang Bang\" sempre del 2006 dei Wednesday 13."}
{"id": "1610700", "revid": "729019", "url": "https://it.wikipedia.org/wiki?curid=1610700", "title": "Novoslobodskaja", "text": "Novoslobodskaya () \u00e8 una stazione della Linea Kol'cevaja, la linea circolare della Metropolitana di Mosca. \u00c8 famosissima per le 32 vetrate opera degli artisti lettoni E. Veylandan, E. Krests, e M. Ryskin. Ogni pannello, circondato da un bordo elaborato, \u00e8 posto in uno dei piloni della stazione, e illuminato dall'interno. Sia i piloni che gli archi tra di essi sono ricoperti di marmo rosa degli Urali. Alla fine della banchina vi \u00e8 un mosaico di Pavel Korin intitolato \"Pace nel Mondo\". Le vetrate, i mosaici, e gli eleganti candelieri conici sono tutti stati ripuliti e restaurati nel 2003.\nNovoslobodskaya \u00e8 stata disegnata da Alexey Dushkin e A.F. Strelkov ed ha aperto il 30 gennaio 1952.\nL'ingresso \u00e8 una struttura imponente con un grande portico, situato sull'angolo nord-orientale di Novoslobodskaya Ulitsa e Seleznevskaya Ulitsa.\nInterscambi.\nDa questa stazione \u00e8 possibile in trasbordo a Mendeleevskaja sulla Linea Serpuchovsko-Timirjazevskaja."}
{"id": "1610706", "revid": "225373", "url": "https://it.wikipedia.org/wiki?curid=1610706", "title": "Pristella", "text": ""}
{"id": "1610708", "revid": "108357099", "url": "https://it.wikipedia.org/wiki?curid=1610708", "title": "Gate guardian", "text": "Un gate guardian o gate guard (in inglese \"custode del cancello\") \u00e8 un monumento militare, spesso un velivolo, un veicolo da combattimento o un missile, montato su un basamento ed usato, in mostra statica, come una simbolica guardia intenta a \"sorvegliare\" l'ingresso principale di una base militare. Principalmente usati in ambito aeronautico, vengono comunemente impiegati come gate guardian aerei da caccia radiati, appartenuti precedentemente al gruppo di stanza nella stessa base aerea. Meno frequenti sono quelli impiegati a ricordo di una particolare azione di guerra ma in tale caso perdono l'accezione originale per rimanere pi\u00f9 nell'ambito del monumento commemorativo.\nAnche se originariamente \u00e8 un monumento tipicamente militare, \u00e8 sempre pi\u00f9 frequente trovare delle simili strutture commemorative negli aeroporti civili, nelle aziende meccaniche e nei musei che hanno attinenza con il trasporto. Ne sono esempio, in campo internazionale, il Deutsches Technikmuseum Berlin che espone, pur non essendo fissato a terra, un Douglas C-47 Skytrain sopra la porta d'ingresso dei visitatori."}
{"id": "1610715", "revid": "309289", "url": "https://it.wikipedia.org/wiki?curid=1610715", "title": "Ija", "text": "La Ija (anche traslitterata come \"Iya\") \u00e8 un fiume della Russia siberiana centrale (Oblast' di Irkutsk), affluente di sinistra dell'Angara.\nNasce dal versante settentrionale dei Sajany orientali, scorrendo con direzione mediamente nord-nordest in una valle, grossolanamente compresa fra le alture dell'Angara e l'altopiano della Lena e dell'Angara; confluisce nell'Angara tramite il Bacino di Bratsk, nel ramo chiamato golfo della Oka dal nome del principale fiume che vi sfocia. I principali affluenti sono il Kirej da sinistra, l'Ikej e l'Ilir da destra.\nIl clima molto rigido causa lunghi periodi di congelamento delle acque (novembre-fine aprile); lungo il suo corso non tocca molti centri urbani di rilievo, il principale essendo la cittadina di Tulun."}
{"id": "1610719", "revid": "1543377", "url": "https://it.wikipedia.org/wiki?curid=1610719", "title": "Galassia Leo II", "text": "Leo II (o Leo B) \u00e8 una galassia nana sferoidale del gruppo locale, parte del sottogruppo della Via Lattea, nella costellazione del Leone.\nLeo II dista circa 701.000 anni luce dalla Terra, e ha un diametro di circa 4.200 anni luce.\n\u00c8 stata scoperta nel 1950 da Robert G. Harrington e Albert George Wilson, dall'Osservatorio di Monte Wilson e dall'Osservatorio Palomar in California."}
{"id": "1610721", "revid": "71433", "url": "https://it.wikipedia.org/wiki?curid=1610721", "title": "Love affair - un grande amore", "text": ""}
{"id": "1610724", "revid": "339392", "url": "https://it.wikipedia.org/wiki?curid=1610724", "title": "Gyorgy Hlaway", "text": ""}
{"id": "1610725", "revid": "1812137", "url": "https://it.wikipedia.org/wiki?curid=1610725", "title": "Prospekt Mira-Kol'cevaja", "text": "Prospekt Mira (), che significa \"Viale della Pace\", \u00e8 una stazione della Metropolitana di Mosca, situata sulla Linea Kol'cevaja. \nFu progettata da V.G. Gelfreikh e M.A. Minkus e aperta nel 1952. La stazione mostra piloni in marmo bianco decorati con bassorilievi di G.I. Motovilov che esplorano il tema dell'agricoltura sovietica. Le mura esterne sono ricoperte con marmo rosso scuro degli Urali e la stazione viene illuminata da tre serie di candelieri cilindrici.\nL'entrata della stazione (disegnata da A.E. Arkin) occupa due piani di un edificio sull'angolo sud-orientale di Prospekt Mira e Protopopovsky Pereulok.\nTrasbordi.\nDa questa stazione \u00e8 possibile effettuare il trasbordo a Prospekt Mira sulla Linea Kalu\u017esko-Ri\u017eskaja."}
{"id": "1610728", "revid": "287204", "url": "https://it.wikipedia.org/wiki?curid=1610728", "title": "Maratona di Bergamo", "text": "La maratona della citt\u00e0 di Bergamo \u00e8 un evento che si svolge in citt\u00e0 dal 1997 e ha visto passare diversi campioni e tantissimi appassionati. Il percorso \u00e8 abbastanza scorrevole e si svolge completamente in citt\u00e0 bassa: \u00e8 un anello da ripetersi 4 volte. L'evento si svolge, da qualche anno nel periodo autunnale.\nEdizioni.\nL'edizione 2008 ha visto la vittoria di Migidio Bourifa in 2h21'12\" seguito da Emanuele Zenucchi ed Andrea Lazzarotti. Nelle donne ha brillato una bergamasca allenata da Bourifa, Eliana Patelli 2h48'17\" seguita da Paola Sanna e Vrijc Marija. In questa edizione ha dato il via Oscar Pistorius e hanno partecipato circa 650 atleti.\nIl 2009 \u00e8 stato l'anno dove hanno prevalso gli atleti amatori portando i partecipanti a oltre 750, ha brillato, nella mezza maratona, l'ultramaratoneta Paola Sanna. Per il 2010 c'\u00e8 stato un incremento di partecipanti. Ha vinto un atleta di casa Emanuele Zenucchi con un buon 2h25'22\". Nelle donne la Romena Hecko Anna con 2h52'27\".\nNel 2011, il percorso portato a due giri e valevole per il campionato italiano master, raggiunti i 1000 partecipanti vittoria del marocchino Tyar Abdelhadi in 2h30'50\" seguito da Pietro Colnaghi ed Emanuele Zenucchi le donne hanno visto la vittoria della canadese Jones Catrin con un buon 2h48'50\" seguita da Zanardi Marina e da Lograsso Maria. La mezza ha visto la partecipazione di Migidio Bourifa classificatosi al secondo posto preceduto dal keniota Bii Peter con un ottimo 1h06'36\" la bergamasca Silvia Moreni ha realizzato il suo personale 1h21'16\"."}
{"id": "1610729", "revid": "1522738", "url": "https://it.wikipedia.org/wiki?curid=1610729", "title": "Michael Vaughn", "text": ""}
{"id": "1610735", "revid": "198277", "url": "https://it.wikipedia.org/wiki?curid=1610735", "title": "Atalanta Bergamasca Calcio 2000-2001", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 2000-2001.\nStagione.\nAllineata ai nastri della Serie A come neopromossa, l'Atalanta inizia bene il campionato vincendo tre delle prime quattro partite ritrovandosi in vetta alla classifica. Nel girone di andata la squadra ottiene un pareggio per 3-3 a San Siro contro il Milan e la vittoria per 2-1 contro la Juventus.\nIn primavera la squadra si ritrova ancora al quarto posto ma, concluse il campionato fuori dalla zona che garantiva la qualificazione alle coppe europee.\nIn Coppa Italia l'Atalanta elimin\u00f2, nel primo turno a gironi, , e Pistoiese (nella partita al centro del presunto scandalo-scommesse). Nel secondo turno elimin\u00f2 la sconfiggendola sia in casa che in trasferta, approdando agli ottavi in cui elimin\u00f2 la Roma, pareggiando all'Olimpico e vincendo per 4-2 a Bergamo. Il cammino venne interrotto dal Milan che, vincendo per 4-2 all'andata, rese inutile il successo per 2-1 dei neroazzurri nella gara di ritorno.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1610736", "revid": "17204", "url": "https://it.wikipedia.org/wiki?curid=1610736", "title": "Pit Fighter", "text": ""}
{"id": "1610744", "revid": "309289", "url": "https://it.wikipedia.org/wiki?curid=1610744", "title": "Irkut", "text": "L'Irkut (in mongolo \u042d\u0440\u0445\u04af\u04af \u0433\u043e\u043b) \u00e8 un fiume della Russia siberiana sudorientale (Oblast' di Irkutsk e Repubblica Autonoma della Buriazia), affluente di sinistra dell'Angara.\nNasce dal lago Il'\u010dir, sul versante settentrionale dei Sajany orientali, nei pressi del confine fra Russia e Mongolia; scorre in un ambiente montano con direzione mediamente nordorientale, passando a pochi chilometri dal lago Bajkal prima di sfociare nell'Angara a Irkutsk, una delle maggiori citt\u00e0 siberiane che dal fiume ha preso il nome.\nL'Irkut \u00e8 gelato, mediamente, dai primi di novembre alla fine di aprile; oltre a Irkutsk, non tocca altri centri urbani di rilievo ad eccezione di \u0160elechov."}
{"id": "1610748", "revid": "122528002", "url": "https://it.wikipedia.org/wiki?curid=1610748", "title": "Hiroki Endo", "text": "\u00c8 laureato all'Universit\u00e0 d'arte Musashino. Ha cominciato la carriere di mangaka disegnando 4 koma, ma deve la sua fama al manga di fantascienza, \", che scrive e disegna. A questo alterna storie brevi, raccolte in antologie.\nStorie autoconclusive.\ncontiene 3 storie: \"Il corvo, la ragazza e lo yakuza\", \"Sicuramente diventer\u00e0 una ragazza carina\", \"Per noi che non crediamo in dio\".\ncontiene 4 storie: \"Hang\", \"Liceale del 2000\", \"Stazione\", \"Boys Don't Cry\""}
{"id": "1610749", "revid": "1904508", "url": "https://it.wikipedia.org/wiki?curid=1610749", "title": "Massimiliano Carlo di Thurn und Taxis", "text": "Biografia.\nFiglio del principe Carlo Alessandro di Thurn und Taxis e di sua moglie, la principessa Teresa di Meclemburgo-Strelitz, sorella della regina Luisa di Prussia, il 3 novembre 1802 nacque nel Palazzo Inner (il castello di famiglia a Sankt Emmeram).\nAll'et\u00e0 di nove anni, divenne sottotenente del 4\u00ba reggimento di cavalleria leggera dell'esercito bavarese. Dopo la morte del padre nel 1827, chiese di lasciare i suoi impegni nell'esercito per prendere le redini dell'attivit\u00e0 paterna della Thurn-und-Taxis-Post, ponendo la propria sede postale a Francoforte sul Meno.\nCon l'annessione di Francoforte alla Prussia nel 1866, i Thurn und Taxis si posero sotto l'amministrazione della Prussia.\nMatrimoni.\nMassimiliano Carlo spos\u00f2 la baronessa Guglielmina di D\u00f6rnberg, figlia di Ernst, barone di D\u00f6rnberg e di sua moglie, la baronessa Enrichetta Guglielmina Massimiliana di Glauburg, il 24 agosto 1828 a Ratisbona.\nEbbero cinque figli:\nAl settimo anno di matrimonio, Guglielmina mor\u00ec all'et\u00e0 di 32 anni. Massimiliano Carlo pianse la sua morte e costru\u00ec per lei un mausoleo neogotico nell'Abbazia di Sant'Emmerano.\nMassimiliano Carlo spos\u00f2 in seconde nozze la principessa Matilde Sofia di Oettingen-Oettingen e Oettingen-Spielberg, figlia di Giovanni Luigi III, principe di Oettingen-Oettingen e Oettingen-Spielberg, e di sua moglie, la principessa Amalia Auguste di Wrede, il 24 gennaio 1839 a \u00d6ttingen in Baviera.\nMassimiliano Carlo e Matilde Sofia ebbero dodici figli:\nNel 1843, Massimiliano Carlo e la sua famiglia si trasferirono al castello di Donaustauf, che era stato completato nello stesso anno. Il castello di Donaustauf fu completamente distrutto durante un incendio il 4 marzo 1880.\nMorte.\nMassimiliano Carlo mor\u00ec il 10 novembre 1871 nel Palazzo di S. Emmeram a Ratisbona. Fu sepolto nel mausoleo accanto alla sua prima moglie.\nSuo figlio maggiore Massimiliano Antonio, principe ereditario, spos\u00f2 nel 1858 a Possenhofen la duchessa Elena di Baviera, detta \"Nene\", sorella dell'imperatrice Elisabetta di Wittelsbach.\nMassimiliano Carlo mor\u00ec il 10 novembre 1871 al Castello di Sant'Emmeramo presso Ratisbona e venne sepolto nel mausoleo costruito da suo padre alla morte della propria moglie. Gli succedette il nipote Massimiliano Maria di Thurn und Taxis dal momento che suo figlio Massimiliano Antonio gli era premorto."}
{"id": "1610751", "revid": "1793900", "url": "https://it.wikipedia.org/wiki?curid=1610751", "title": "Grand Rapids (Manitoba)", "text": "Il villaggio di Grand Rapids si trova nella provincia canadese del Manitoba, sulla sponda nord-occidentale del Lago Winnipeg, alla foce del fiume Saskatchewan. Nel 2006 contava 336 abitanti. \nCome il nome suggerisce, il fiume affronta in questo tratto un notevole dislivello. Recentemente, \u00e8 stata costruita una grande centrale idroelettrica per sfruttare questa risorsa. Cedar Lake, a breve distanza a monte del fiume costituisce una riserva idrica naturale per l'impianto.\nL'abitato di Fort Bourbon fu eretto in questa zona. Nel 1894 un incendio distrusse parecchi edifici del porto lacustre di Grand Rapids."}
{"id": "1610758", "revid": "365417", "url": "https://it.wikipedia.org/wiki?curid=1610758", "title": "Charles Batteux", "text": "Biografia.\nBatteux nacque il 6 maggio 1713 nei pressi di Vouziers, nelle Ardenne. Dopo gli studi di teologia a Reims, nel 1739 si trasfer\u00ec a Parigi e, dopo aver insegnato negli istituti di Lisieux e Navarra, gli fu conferita la cattedra di filosofia classica presso il Coll\u00e8ge de France. Nel 1746 pubblic\u00f2 il trattato \"Le belle arti ridotte a un unico principio\" (\"Les Beaux-Arts r\u00e9duits \u00e0 un m\u00eame principe\"), con il quale tent\u00f2 di unificare le numerose teorie sui concetti di bellezza e gusto.\nLa fama cos\u00ec ottenuta, consolidata anche grazie alla sua traduzione di Orazio (1750), lo port\u00f2 a diventare membro dell'Acad\u00e9mie des inscriptions et belles-lettres nel 1754 e dell'Acad\u00e9mie Fran\u00e7aise nel 1761. Il suo \"Corso di belle lettere\" (\"Cours de belles lettres\") del 1761 fu inserito, insieme ad altri scritti minori, nel pi\u00f9 ampio \"Principes de la litt\u00e9rature\" del 1774. Tra gli scritti filosofici sono da annoverare \"La morale d'\u00c9picure tir\u00e9e de ses propres \u00e9crits\" del 1758 e \"La storia delle cause primitive\" (\"Histoire des causes premi\u00e8res\") del 1769.\nA causa delle sue invettive nei confronti del principio di autorit\u00e0 in filosofia, Batteux perse la cattedra. La sua ultima opera, nonch\u00e9 la pi\u00f9 ampia, fu \"Cours d'\u00e9tudes \u00e0 l'usage des \u00e9l\u00e8ves de l'\u00e9cole militaire\" in 45 volumi. \nBatteux elabor\u00f2 una teoria sulle belle arti, mutuata da John Locke attraverso il sensualismo scettico di Voltaire. Secondo tale teoria, l'arte consiste nella fedele imitazione del bello in natura. Applicando tale principio alla poesia e analizzando riga per riga e addirittura parola per parola le poesie dei pi\u00f9 grandi poeti, Batteux giunse alla conclusione che la bellezza della poesia consiste nella raffinatezza, nella bellezza e nell'armonia delle singole espressioni.\nCharles Batteux mor\u00ec il 14 luglio 1780.\nBibliografia.\nToscano A. (1991). \"Charles Batteux: Les Quatre Po\u00ebtiques\". \"Rivista di Estetica\", vol. 39; p. 67-78, ISSN 0035-6212\nA. Toscano,\"\u201cLa Morale d\u2019\u00c9picure\u201d di Charles Batteux ed il principio del \u201csecondo natura\u201d,\" in \u201cScienze e Ricerche\u201d n. 42, 1 dicembre 2016, ISSN 2283-5873, pp. 20-29"}
{"id": "1610762", "revid": "599013", "url": "https://it.wikipedia.org/wiki?curid=1610762", "title": "Lionel Letizi", "text": "Biografia.\nAnche suo padre Alain ha giocato nel ruolo di portiere, indossando la divisa del Cannes.\nCarriera.\nHa esordito con il Nizza nel 1992, totalizzando 110 presenze tra Ligue 1 e Ligue 2. In seguito ha militato nel Metz, nel Paris Saint-Germain e nei Rangers: il 2 novembre 2006, durante l'incontro di Coppa UEFA con il Maccabi Haifa ha sub\u00ecto un serio infortunio che gli \u00e8 costato il posto da titolare (preso da McGregor).\n\u00c8 infine ritornato a Nizza, dove ha terminato la propria carriera nel 2011.\nNazionale.\nCon l'Under-21 francese ha partecipato all'Europeo di categoria 1996 (vincendo il bronzo) e alle Olimpiadi di Atlanta (raggiungendo i quarti di finale).\nIn Nazionale maggiore ha collezionato 4 presenze tra il 1997 e il 2001."}
{"id": "1610763", "revid": "339392", "url": "https://it.wikipedia.org/wiki?curid=1610763", "title": "Sorapis", "text": ""}
{"id": "1610764", "revid": "122889864", "url": "https://it.wikipedia.org/wiki?curid=1610764", "title": "Linwood Boomer", "text": "Biografia.\nNato a Vancouver, terzo di quattro fratelli, oggi Boomer vive a Los Angeles, \u00e8 sposato con Tracy Katsky ed \u00e8 padre di quattro figli.\nIl suo primo importante ruolo come attore, e quello per cui \u00e8 pi\u00f9 noto, \u00e8 quello dell'insegnante Adam Kendall in 35 episodi della serie televisiva \"La casa nella prateria\" tra il 1978 ed il 1981, mentre successivamente, con il nome di Lindwood Dalton, ha interpretato Jared Markson in diversi episodi della soap opera \"Febbre d'amore\" tra il 1984 e il 1985.\nCome autore e produttore, i suoi primi lavori sono state due serie per la NBC, \"Silver Spoons\" (1985-86) e \"Night Court\" (1986-88). Dopo l'insuccesso della trasposizione per la televisione americana della serie britannica \"Red Dwarf\", di cui venne trasmesso soltanto l'episodio pilota, Boomer scrisse alcuni episodi delle \"situation comedy\" \"Flying Blind\" (Fox 1992-93) e \"The Boys Are Back\" (CBS 1994-95), di cui era anche coproduttore esecutivo.\nIl principale successo di Linwood Boomer \u00e8 stata comunque la serie televisiva \"Malcolm\", ideata, sceneggiata e prodotta per la Fox: l'episodio pilota vinse il Premio Emmy per la migliore sceneggiatura nel 2000."}
{"id": "1610766", "revid": "124761258", "url": "https://it.wikipedia.org/wiki?curid=1610766", "title": "Massimiliano Maria di Thurn und Taxis", "text": "Biografia.\nMassimiliano era figlio del Principe Massimiliano Antonio di Thurn und Taxis e della duchessa Elena in Baviera. Alla morte del padre, nel 1867, divenne principe ereditario della casata dei Thurn und Taxis. Nel 1871 successe al nonno, il principe Massimiliano Carlo di Thurn und Taxis, sotto la reggenza della madre.\nPer prepararsi al futuro ingresso in societ\u00e0, Massimiliano Maria ricevette la sua educazione dal barone Carl von Geyr-Schleppenburg a livello privato. A partire dall'autunno del 1880, studi\u00f2 filosofia, legge ed economia presso l'Universit\u00e0 di Bonn, passando poi a quella di Strasburgo ed infine a quella di Gottinga. Sin da ragazzo rimase sempre molto affascinato dai cavalli e dalla caccia, oltre che dalle arti e dalle scienze in generale. Amante della storia, chiese all'archivista della sua famiglia di redigere una storia della casata dei Thurn und Taxis basata su dati scientificamente comprovato.\nMassimiliano Maria si dedic\u00f2 largamente anche alle associazioni di volontariato, in particolare per la citt\u00e0 di Ratisbona e per le campagne circostanti, facendo inoltre restaurare l'abbazia di Sant'Emmeram nel 1883 in stile neorinascimentale grazie alla collaborazione dell'architetto tedesco Max Schultze.\nMor\u00ec il 2 giugno 1885 a soli 23 anni e gli succedette il fratello Alberto. La causa della sua morte improvvisa furono una serie di problematiche di natura cardiaca che si erano originate dalla scarlattina contratta in giovent\u00f9 ed evolutasi nel tempo in una serie di spasmi cardiaci e scompensi. Aveva iniziato ad accusare dei dolori al ritorno da una battuta di caccia al gallo cedrone con suo zio, l'imperatore Francesco Giuseppe. L'imperatrice Sissi, sua zia, compose in morte del nipote una poesia per onorarlo: \"Mentre dobbiamo impallidire/nel freddo sarcofago,/una corona di/saluti gioiosi sale al giorno inondato dalla luce./E l'angelo pi\u00f9 giovane poco sopra/lo accoglie con un sorriso/Fede, speranza, strettamente intrecciate,/ci rispedisce come ringraziamento\""}
{"id": "1610769", "revid": "159341", "url": "https://it.wikipedia.org/wiki?curid=1610769", "title": "Primi Slavi dell'est (Russi)", "text": ""}
{"id": "1610776", "revid": "2043609", "url": "https://it.wikipedia.org/wiki?curid=1610776", "title": "Elisabetta di Romania", "text": "Biografia.\nInfanzia.\nElisabetta nacque al castello di Peles, nella citt\u00e0 di Sinaia. Suo padre, il re Ferdinando I di Romania, era figlio di Leopoldo, principe di Hohenzollern-Sigmaringen e di Antonia di Braganza, nata infanta di Portogallo, ed era nipote di Carlo I di Romania e di Elisabetta di Wied. Sua madre, la principessa Maria di Sassonia-Coburgo-Gotha, era figlia del principe Alfredo, duca di Sassonia-Coburgo-Gotha e di Marija Aleksandrovna, nata granduchessa di Russia. Elisabetta era quindi pro-nipote della regina Maria II del Portogallo, della regina Vittoria del Regno Unito e dello zar Alessandro II di Russia.\nMatrimonio.\nLa Principessa spos\u00f2 il 27 febbraio del 1921, a Bucarest, il principe ereditario della corona di Grecia Giorgio, suo cugino di secondo grado, primogenito del re Costantino I di Grecia, della casata reale dei Gl\u00fccksburg, e della principessa Sofia di Prussia. Questo matrimonio non fu felice e la coppia non ebbe figli.\nElisabetta divenne regina di Grecia il 27 settembre del 1922, quando suo marito sal\u00ec al trono in seguito all'abdicazione di suo padre.\nEsilio.\nSul finire dell'anno 1923 il governo greco chiese alla coppia reale di abbandonare il territorio nazionale, essi partirono quindi per l'esilio e si recarono in Romania. La Repubblica venne proclamata il 25 marzo 1924 e Giorgio II fu deposto.\nDivorzio.\nLa coppia divorzi\u00f2 il 6 luglio 1935, pochi mesi prima che Giorgio II venisse riportato sul trono grazie ad un colpo di stato. \nUltimi anni e morte.\nElisabetta continu\u00f2 a vivere nella sua terra natale fino all'abolizione della monarchia, che la costrinse a rifugiarsi in Francia. Mor\u00ec il 14 novembre 1956 nella \"Villa Rose Alba\" a Cannes."}
{"id": "1610788", "revid": "729019", "url": "https://it.wikipedia.org/wiki?curid=1610788", "title": "Keren Hayesod", "text": "Il Keren Hayesod (\u05e7\u05e8\u05df \u05d4\u05d9\u05e1\u05d5\u05d3) \u00e8 il fondo nazionale di costruzione d'Israele, e la centrale finanziaria del movimento sionista mondiale, come dell'Agenzia Ebraica.\nStoria.\nVenne fondato nel 1920 a Londra dal comitato sionista, e si costitu\u00ec come societ\u00e0 britannica nel 1921. Con la fondazione dello stato di Israele, il Keren Hayesod finanzi\u00f2 il rientro e l'integrazione in Palestina di molti ebrei, la costruzione di nuovi centri e tutta una serie di infrastrutture come la compagnia nazionale di elettricit\u00e0, le fabbriche di estrazione del Mar Morto, la compagna aerea El-Al e la societ\u00e0 navale nazionale \"ZIM\".\nFino al 1948 raccolse centoquarantatr\u00e9 milioni di dollari, che permisero di sostenere questo grande sforzo di costituzione dello stato di Israele. Questi fondi furono in gran parte raccolti presso le varie diaspore ebraiche nel mondo.\nL'organizzazione \u00e8 attiva in sessanta paesi e finanzia i lavori della Agenzia Ebraica. Oggi la conduzione \u00e8 affidata a un comitato che ha sede a Gerusalemme."}
{"id": "1610793", "revid": "1305772", "url": "https://it.wikipedia.org/wiki?curid=1610793", "title": "Discografia degli U2", "text": "La seguente \u00e8 la discografia degli U2, gruppo musicale rock irlandese in attivit\u00e0 dal 1976."}
{"id": "1610799", "revid": "159341", "url": "https://it.wikipedia.org/wiki?curid=1610799", "title": "Primi Slavi dell'est", "text": ""}
{"id": "1610800", "revid": "23", "url": "https://it.wikipedia.org/wiki?curid=1610800", "title": "Pelomyxa", "text": ""}
{"id": "1610811", "revid": "729019", "url": "https://it.wikipedia.org/wiki?curid=1610811", "title": "Massimiliano Antonio di Thurn und Taxis", "text": "Matrimonio e figli.\nMassimiliano spos\u00f2 la Duchessa Elena in Baviera, figlia del Duca Massimiliano Giuseppe in Baviera e della Principessa Ludovica di Baviera, quindi sorella maggiore dell'Imperatrice d'Austria Elisabetta e cugina di Re Massimiliano II di Baviera. Massimiliano ed Elena ebbero quattro figli:\nIl matrimonio tra Massimiliano ed Elena non avvenne senza difficolt\u00e0, poich\u00e9 il re Massimiliano II di Baviera si rifiutava di permettere alla cugina di primo grado di sposare un principe che non apparteneva ad una famiglia reale. L'imperatore d'Austria Francesco Giuseppe e la moglie Elisabetta intervennero cos\u00ec il matrimonio ebbe luogo come programmato. Francesco Giuseppe, originariamente, era destinato a sposare Elena ma, invece, si innamor\u00f2 e spos\u00f2 la sorella di questa Elisabetta.\nMorte.\nMassimiliano mor\u00ec di una insufficienza renale o paralisi polmonare il 26 giugno 1867 all'et\u00e0 di 35 anni a Ratisbona. Fu sepolto nella cappella sepolcrale dell'Abbazia di Sant'Emmerano. A causa della sua prematura morte, suo figlio Massimiliano Maria divent\u00f2 Principe Ereditario di Thurn und Taxis ed infine il settimo principe della casata principesca.\nLudwig II di Baviera scrisse in una lettera personale di condoglianze al padre di Massimiliano, Maximilian Karl."}
{"id": "1610813", "revid": "173469", "url": "https://it.wikipedia.org/wiki?curid=1610813", "title": "Le rose di Versailles", "text": ""}
{"id": "1610814", "revid": "173469", "url": "https://it.wikipedia.org/wiki?curid=1610814", "title": "La rosa di Versailles", "text": ""}
{"id": "1610815", "revid": "2045536", "url": "https://it.wikipedia.org/wiki?curid=1610815", "title": "Ormone di rilascio delle gonadotropine", "text": "L'ormone di rilascio delle gonadotropine o GnRH, acronimo di \"Gonadotropin Releasing Hormone\", \u00e8 una gonadoliberina, ossia un ormone peptidico di origine ipotalamica che induce il rilascio di gonadotropine (FSH e LH) dall'ipofisi anteriore (adenoipofisi). La sua produzione \u00e8 inibita dalla prolattina. \u00c8 anche conosciuto come LHRH, nome che deriva dalle prime ricerche che avevano evidenziato la sua attivit\u00e0 per il rilascio di LH ipofisario, in seguito alla scoperta della sua attivit\u00e0 anche sul rilascio di FSH, il nome venne cambiato nella forma attuale, pi\u00f9 corretta. \nA parte un picco in et\u00e0 prenatale ed uno minore subito dopo la nascita (di spiegazione non chiara), la secrezione di GnRH rimane regolata su valori bassi fino all'avvento della pubert\u00e0 (tra gli 8 e i 13 anni nelle femmine; tra i 9 e i 14 anni nei maschi). La spiegazione della ripresa della secrezione di gonadoliberina, fattore scatenante per lo sviluppo puberale del corpo, \u00e8 dubbia. Due sono le ipotesi pi\u00f9 accreditate:\nLe leptine, infatti, stimolano la sintesi di aromatasi, un enzima presente soprattutto a livello gonadico, in grado di trasformare il testosterone in estradiolo tale da stimolare la maturit\u00e0 puberale. Tale evento \u00e8 associato al raggiungimento di un \"peso critico\", al quale contribuisce la massa grassa quanto la magra: \u00e8 la massa grassa, e dunque il tessuto adiposo, a produrre leptina che, superando la barriera emato-encefalica, \"informa\" l'ipotalamo delle riserve energetiche in possesso dell'organismo diminuendo il senso di fame, aumentando la spesa energetica, la forza di trasmissione sinaptica con potenziamento della memoria a lungo termine e alla stimolazione dell'asse ipotalamo-ipofisi-gonadi, sia nei maschi che nelle femmine.\nUna condizione patologica, il diabete, provoca deficit dei trasportatori di leptine a livello della barriera emato-encefalica con diminuzione della sua concentrazione nella regione dell'ippocampo tale da determinare deficit cognitivi."}
{"id": "1610825", "revid": "484362", "url": "https://it.wikipedia.org/wiki?curid=1610825", "title": "Martin Lichtenstein", "text": "Biografia.\nFiglio di Anton August Heinrich Lichtenstein, nacque ad Amburgo e studi\u00f2 medicina a Jena e ad Helmstedt. Tra il 1802 e il 1806 viaggi\u00f2 in Africa meridionale, divenendo il medico personale del Governatore del Capo di Buona Speranza. Nel 1810 pubblic\u00f2 \"Reisen im s\u00fcdlichen Afrika\". Ottenne la Cattedra di Zoologia all'universit\u00e0 di Berlino nel 1811 e venne nominato Direttore del Museo Zoologico di Berlino nel 1813.\nNel 1841 Lichtenstein fu il responsabile della fondazione dei Giardini Zoologici di Berlino, avendo persuaso Federico Guglielmo IV a donare la terra dei suoi possedimenti.\nMor\u00ec in seguito ad un duello in mare al largo di Kiel."}
{"id": "1610826", "revid": "92719", "url": "https://it.wikipedia.org/wiki?curid=1610826", "title": "Hydrictis", "text": ""}
{"id": "1610827", "revid": "16280625", "url": "https://it.wikipedia.org/wiki?curid=1610827", "title": "Vulcano Buono", "text": ""}
{"id": "1610828", "revid": "46291", "url": "https://it.wikipedia.org/wiki?curid=1610828", "title": "Sempervivum arachnoideum", "text": "Sempervivum arachnoideum \u00e8 una pianta succulenta appartenente alla famiglia delle Crassulaceae, originaria dell'Europa occidentale.\nL'epiteto specifico \"arachnoideum\" si riferisce all'aspetto della rosetta centrale che assomiglia ad una tela di ragno.\nTra le specie del genere presenti in Italia, \u00e8 quella dalle pi\u00f9 piccole dimensioni (fino ad un massimo di 3\u00a0cm).\nDescrizione.\nQuesta specie presenta foglie succulente riunite in rosetta basale, coperte da peli biancastri ragnatelosi.\nLe rosette hanno dimensioni contenute, dell'ordine di pochi centimetri, il fusto si allunga alla fioritura fino a raggiungere i 15\u00a0cm.\nI fiori hanno 8-10 petali di colore rosso-violetto, sono a simmetria raggiata, e portati in gruppi su un unico scapo fiorale: compaiono tra giugno e settembre.\nSistematica.\nAlcuni testi (es. Pignatti, 1982) riconoscono due sottospecie:\nEcologia.\nSpecie che si ritrova su rupi e pietraie aridissime dai 300 ai 2900 m s.l.m."}
{"id": "1610831", "revid": "70217", "url": "https://it.wikipedia.org/wiki?curid=1610831", "title": "Acciaino", "text": "L'acciaino \u00e8 un utensile utilizzato per correggere e ravvivare il filo delle lame degli strumenti da taglio.\nCaratteristiche ed uso.\nSvolge la stessa funzione della pietra per affilare e si compone di un manico (in legno, plastica, micarta o altre sostanze), e di una lunga asta in acciaio durissimo finemente zigrinata ed a sezione circolare. Viene usato come una lima strusciandolo sul bordo affilato dei coltelli (o altri strumenti da taglio) per ravvivarne il filo e mantenerlo sempre perfettamente in grado di svolgere il suo compito. Qualunque coltello infatti, con l'uso, tende a \"perdere il filo\", anche se forgiato nel metallo pi\u00f9 adatto. Un acciaio molto duro mantiene il filo pi\u00f9 a lungo ma tende a rompersi pi\u00f9 facilmente mentre uno pi\u00f9 dolce si spezza pi\u00f9 difficilmente ma perde il filo facilmente. Si cerca pertanto di fabbricare ogni strumento da taglio con l'acciaio pi\u00f9 adatto tenendo presente il compito al quale sar\u00e0 destinato. La prima affilatura viene eseguita con la mola ma le successive, per ravvivare, appunto, il filo, vengono eseguite con l'acciaino o con una pietra apposita."}
{"id": "1610833", "revid": "57872", "url": "https://it.wikipedia.org/wiki?curid=1610833", "title": "Mortola Inferiore", "text": "Mortola Inferiore (o semplicemente La Mortola, \"A Murtura\" in ligure) \u00e8 una frazione del comune di Ventimiglia, in provincia di Imperia. Sorge sulla strada che collega il capoluogo comunale al confine francese di Ponte San Luigi.\nIl nome Mortola sembra derivare da \"murta\", che in latino indicava il mirto. Tale arbusto \u00e8 particolarmente diffuso in zona, e vastamente impiegato in conceria.\nStoria.\nLe prime menzioni scritte dell'abitato risalgono agli \"Annuali Genuenses\" del 1219 (\"in paribus Fucis Ventimili et Murtule\") e, successivamente, ai documenti dei Signori di Monaco del 1351 (\"loco dicto la Mortola\"). Nel 1773, i domini genovesi elencavano, nei lochi e adiacenze di Ventimiglia: \"Mortola Inferiore sopra la spiaggia di Belarmino\".\nIl nucleo abitativo attuale potrebbe essersi formato attorno al 1400, accanto alla propriet\u00e0 e alla casa patrizia dei nobili genovesi Lanteri, i quali la vendettero, nel 1620, ai marchesi Orengo di Roccasterone, che adattarono la dimora com'\u00e8 strutturato oggi il palazzo Hanbury.\nCon la costruzione della strada napoleonica da La Turbie a Ventimiglia, tracciata nel 1806, il villaggio conobbe un ragguardevole sviluppo. Frequenti furono sempre i contatti dei mortolesi con il Nizzardo e la Provenza, anche dopo la cessione di Nizza alla Francia (1860). Durante la stagione di pesca, i pescatori mortolesi si trasferivano annualmente sulle coste della Provenza, economicamente pi\u00f9 redditizie di quelle locali.\nNella seconda met\u00e0 dell'Ottocento la creazione dei giardini botanici Hanbury miglior\u00f2 in modo sostanziale le condizioni economiche del paese. Il censimento del 1881 vi contava 269 abitanti. Nei primi decenni del Novecento il giardino occupava sessanta dipendenti, fra uomini e donne. Dopo il 1918, Thomas Hanbury inviava gli apprendisti giardinieri alla celebre scuola inglese dei Kew Gardens, dove apprendevano l'arte del giardinaggio, mentre studenti inglesi soggiornavano alla Mortola per conformare le loro conoscenze col lavoro giornaliero in serra e nei vivai. Da allora il flusso turistico verso i giardini \u00e8 aumentato in continuazione, col concorso del miglioramento dei mezzi di trasporto e della viabilit\u00e0.\nIl 10 giugno 1940, e nell'estate del 1944, gli abitanti dovettero abbandonare le case, verso lo sfollamento per cause belliche. Nei giorni a cavallo del 25 agosto 1944 un'incursione aerea devast\u00f2 il borgo ed i giardini, lasciando isolato il paese fino al maggio del 1945.\nNell'ultimo dopoguerra, la locale trattoria \"da Miliu\" si trasform\u00f2 gradualmente nel rinomatissimo ristorante \"La Mortola\", gestito dai fratelli Lorenzi, che contava sul suo Libro d'Oro le dediche di monarchi, statisti, personaggi dell'alta finanza e celebrit\u00e0 dello spettacolo.\nNel 1960 il giardino fu venduto allo stato italiano, con il personale ridotto a poche unit\u00e0. Nel 1974 il paese contava 180 abitanti. Per circa vent'anni il giardino venne gestito dall'Istituto internazionale di studi liguri, mentre attualmente \u00e8 stato affidato alla Soprintendenza dei Beni Ambientali ed Architettonici della Liguria, con la parte scientifica gestita dall'Universit\u00e0 degli Studi di Genova.\nMonumenti e luoghi d'interesse.\nArchitetture religiose.\nLa locale chiesa \u00e8 intitolata a san Mauro; fu elevata al titolo di parrocchiale nel 1921."}
{"id": "1610834", "revid": "79828845", "url": "https://it.wikipedia.org/wiki?curid=1610834", "title": "Universal Exports", "text": "La Universal Exports \u00e8 una societ\u00e0 immaginaria che appare nei romanzi dello scrittore britannico Ian Fleming, aventi protagonista l'agente segreto James Bond.\nLa Universal \u00e8 la societ\u00e0 che funge da copertura per le attivit\u00e0 del Servizio segreto britannico, il Secret Intelligence Service (SIS). La sua sede \u00e8 nei pressi di Regents Park, a Londra."}
{"id": "1610838", "revid": "1543377", "url": "https://it.wikipedia.org/wiki?curid=1610838", "title": "Ossi oracolari", "text": "Gli ossi oracolari (\u7532\u9aa8\u6587, pinyin: ji\u01ceg\u01d4wen) sono pezzi di osso o di guscio di animali, spesso incisi o dipinti con iscrizioni, usati nella divinazione reale (scapulomanzia) dalla media dinastia Shang alla prima dinastia Zhou nella Cina antica.\nScoperta.\nGli ossi oracolari della dinastia Shang furono dissotterrati nel XIX secolo e venivano venduti come \"ossi di drago\" (l\u00f3ng g\u01d4 \u9f8d\u9aa8) nei mercati per essere impiegati, interi o tritati, nella preparazione dei medicamenti della medicina tradizionale cinese. I segni tracciati su di essi non furono riconosciuti finch\u00e9, nel 1899, alcuni di questi ossi finirono nelle mani di due studiosi, W\u00e1ng Y\u00ecr\u00f3ng (\u738b\u61ff\u69ae) (1845-1900) e Li\u00fa \u00c8 (\u5218\u9d9a), che riconobbero gli antichi caratteri cinesi. La notizia si diffuse subito fra i collezionisti e gli antiquari, suscitando un immenso interesse. Per decenni si intrapresero scavi incontrollati, e molti esemplari finirono in collezioni private in Europa, negli Stati Uniti e in Giappone.\nDopo la creazione dell'Istituto di Storia e Filologia dell'Accademia Sinica, nel 1928, l'origine degli ossi oracolari fu rintracciata nel paese di Xiaotun (\u5c0f\u5c6f), nei pressi di Anyang, nella provincia di Henan. Fra il 1928 e il 1937 furono intrapresi scavi archeologici ufficiali, diretti da Li Ji (\u674e\u6d4e), che portarono alla scoperta di 20\u00a0000 ossi, che ora formano la collezione dell'Accademia Sinica a Taiwan.\nLe iscrizioni furono decifrate e si rivelarono come annotazioni relative alle divinazioni compiute da o per i sovrani, confermando cos\u00ec l'esistenza della dinastia Shang e la localizzazione della loro ultima capitale. Le iscrizioni rappresentano anche il primo significativo corpus di antichi ideogrammi cinesi, indispensabile per lo studio dell'etimologia della scrittura cinese.\nUso.\nGli ossi oracolari erano soprattutto scapole di bovini o gusci di tartarughe, sebbene venissero talvolta usati anche ossi di altri animali e persino ossa umane.\nGli ossi o i gusci venivano segati e lucidati, e spesso venivano apposte su di essi annotazioni che ne precisavano la provenienza (per esempio, in caso di un tributo, si precisava da chi provenisse, in che data fosse stato effettuato e di quanti gusci fosso composto). Venivano praticati dei fori o delle incisioni nell'osso e la divinazione avveniva applicando una fonte di calore su questi fori fino a rompere l'osso in quel punto. L'operazione veniva ripetuta pi\u00f9 volte, e l'indovino - che talvolta era lo stesso sovrano - interpretava le fratture dell'osso per trarne il responso della divinazione.\nQuesto tipo di divinazione che comportava l'applicazione del fuoco viene detta piromanzia; quando avveniva con l'uso di ossi o di gusci di tartaruga \u00e8 chiamata rispettivamente scapulomanzia e plastromanzia. Le domande erano spesso rivolte agli antenati, che gli antichi cinesi veneravano, o alle forze naturali o ancora a D\u00ec (\u5e1d), il dio pi\u00f9 alto nell'olimpo della dinastia Shang. I soggetti di tali divinazioni erano i pi\u00f9 diversi, e riguardavano ogni aspetto della vita della casa reale degli Shang: malattia, nascita e morte, condizioni atmosferiche, guerre, agricoltura, tributi ecc.\nTestimonianze di piromanzia e scapulomanzia nella Cina antica sono state rintracciate dal IV millennio a.C., con ritrovamenti a Liaoning, ma questi ossi non presentavano iscrizioni. I pi\u00f9 antichi ossi oracolari con iscrizioni risalgono al sito pre-Shang di Erligang (\u4e8c\u91cc\u5d17) nello Zhengzhou, Henan.\nLa maggior parte degli ossi datano fra il XIII e l'XI secolo a.C., corrispondenti alla tarda dinastia Shang. Gli ossi oracolari non sono i documenti scritti pi\u00f9 antichi in Cina: alcuni bronzi con brevi iscrizioni sono precedenti. Gli ossi costituiscono per\u00f2 un importante corpus per la lunghezza delle iscrizioni e per la vastit\u00e0 del vocabolario (circa 4000 caratteri).\nDopo la conquista della dinastia Zhou, la pratica della scapulomanzia continu\u00f2 per qualche tempo, ma fu in seguito soppiantata da altri metodi di divinazione, come la divinazione numerologica con l'uso del millefoglie, che si ritiene all'origine degli esagrammi dell\"'I Ching\"."}
{"id": "1610840", "revid": "1442080", "url": "https://it.wikipedia.org/wiki?curid=1610840", "title": "New Year", "text": "New Year \u00e8 un singolo del gruppo musicale pop britannico Sugababes, pubblicato il 18 dicembre 2000 dall'etichetta discografica London.\nLa canzone \u00e8 stata scritta da Matt Rowe, Felix Howard, Jonathan Lipsey e Cameron McVey e prodotta da McVey insieme a Paul Simm e Jony Rockstar. Il singolo, secondo estratto dall'album di debutto del gruppo, \"One Touch\", conteneva anche le b-side \"Sugababes on the Run\" e \"Forever\"."}
{"id": "1610848", "revid": "1342471", "url": "https://it.wikipedia.org/wiki?curid=1610848", "title": "I miserabili (miniserie televisiva 1964)", "text": "I miserabili \u00e8 uno sceneggiato televisivo in 10 puntate, tratto dall'omonimo romanzo di Victor Hugo, andato in onda sul Programma Nazionale della RAI nel 1964, diretto da Sandro Bolchi, con Gastone Moschin, Tino Carraro e Giulia Lazzarini come interpreti principali: \u00ab il pi\u00f9 lungo romanzo sceneggiato mai realizzato dalla televisione. \u00bb\nLa lavorazione.\nLe riprese durarono 4 mesi giusti, dal 5 ottobre 1963 al 7 febbraio 1964: vennero fatte interamente in studio, nella sede RAI di via Teulada a Roma, dove furono ricostruiti gli \u201cesterni\u201d, come per esempio le scene che si svolgono nel bosco, per le strade di Parigi, nel giardino del Lussemburgo.\nIn risposta ad alcune polemiche, Sandro Bolchi dichiar\u00f2 di aver rispettato l'impegno di spesa, ossia 100 milioni di lire, e di non aver usato \u00ab 400 comparse \u00bb, come fu accusato, ma soltanto 37. Si vant\u00f2 anzi di aver usato solo 7 soldati per le scene delle barricate.\nAllo spettatore di oggi, la tecnica di ripresa pu\u00f2 sembrare assai semplice: ci sono infatti piani-sequenza di vari minuti, e la camera indugia lungamente su primi e primissimi piani degli interpreti. Sovente capita di vedere l'ombra della \u201cgiraffa\u201d o della stessa camera.\nIl regista, che aveva pensato a questo sceneggiato nel maggio 1963, in occasione del centenario del romanzo, cos\u00ec descrisse il proprio lavoro: \u00ab Non ho voluto fare un colossal perch\u00e9 la tv non sopporta spettacoli imponenti, grandiosi. Sar\u00e0 una storia romantica, allontanata il pi\u00f9 possibile nel tempo per darle quel senso di magico, di onirico, che hanno le cose lontane, antiche ma non vecchie. \u00bb E aggiungeva: \u00ab Nessuna tentazione di fare cinema. La mia favola \u00e8 tutta girata in studio per non concedere nulla a una realt\u00e0 naturale che con la sua prepotenza troppo difficilmente si concilia con lo spettacolo. \u00bb\nLa programmazione.\nAnnunciata per febbraio dallo stesso regista, la programmazione slitt\u00f2 di qualche settimana: infatti le puntate, di durata variabile (dai 50 minuti di alcune ai quasi 90 dell'ultima) per un totale di oltre 11 ore, vennero trasmesse dal 5 aprile al 7 giugno 1964, la domenica alle 21, appunto sul \"Programma Nazionale\" (oggi Rai1).\nDalla seconda settimana, ogni puntata era preceduta da un riassunto di quanto avvenuto in precedenza: in circa tre minuti, una voce fuori campo rievocava per il telespettatore, con l'ausilio di foto, i fatti salienti degli episodi gi\u00e0 andati in onda.\nTutte le puntate iniziavano con i titoli in sovrimpressione sulla prima scena: \u00ab Dal romanzo di Victor Hugo / I miserabili / Adattamento sceneggiatura e dialoghi di Dante Guardamagna \u00bb; seguiva \u00ab regia di Sandro Bolchi \u00bb, il numero della puntata e il suo titolo; i nomi dei personaggi e degli interpreti, \u00ab in ordine di entrata \u00bb, erano invece alla fine, nei titoli di coda, che scorrevano, sempre in sovrimpressione, sulla scena finale.\nQuesti i titoli degli episodi: prima puntata \"Un giusto\"; seconda puntata \"Javert\";\nterza puntata \"Il processo Champmathieu\"; quarta puntata \"Fantina\"; quinta puntata \"Cosetta\";\nsesta puntata \"I figli di Waterloo\"; settima puntata \"La topaia Gorbeau\"; ottava puntata \"Gavroche\";\nnona puntata \"Ponine\"; decima puntata \"I candelieri del Vescovo\".\nL'opera \u00e8 stata riproposta su RAI5 nel 2015, dal 3 agosto al 5 ottobre, e, sempre su RAI5 in rapida successione su due settimane, all'inizio di agosto del 2020.\nGli interpreti.\nGli interpreti principali \u2013 Moschin, Carraro e Lazzarini \u2013 erano stati protagonisti, un anno prima, di uno sceneggiato altrettanto famoso: \"Il mulino del Po\", sempre diretto da Sandro Bolchi, con il quale peraltro avevano lavorato anche in precedenti opere televisive. \nSi riform\u00f2 cos\u00ec un gruppo di attori affiatati con il regista e fra loro \u2013 Moschin era anche stato due stagioni nella compagnia del Piccolo Teatro di Milano, gli altri due c'erano ancora. E il risultato si vede.\nIn particolare, la prova di Gastone Moschin fu superba: l'attore, che all'epoca della registrazione aveva 34 anni, dimostr\u00f2 grandi doti nel rendere le sfaccettature del suo personaggio e la sua evoluzione, anche anagrafica, dato che la storia copre un periodo di circa vent'anni, dall'autunno 1815 alla primavera 1833, ossia dai 47 ai 65 anni di Jean Valjean.\nPer Moschin fu un successo personale straordinario e duraturo: nonostante avesse fatto, prima e dopo lo sceneggiato, film con grandi registi e di grande popolarit\u00e0 \u2013 da Montaldo a Zampa, da Bertolucci (\"Il conformista\") a Coppola (\"Il padrino II\"), da Germi (\"Signore e signori\") a Monicelli (\"Amici miei\"), da Pietrangeli a Vancini\u00a0\u2013 vent'anni pi\u00f9 tardi il bravo attore veronese veniva ancora identificato dalla gente nel protagonista dei \"Miserabili\". Cosa di cui alla lunga si rammaricava: \u00ab Per il grande pubblico \u2013 disse a un giornalista che l'intervist\u00f2 nel dicembre 1983 \u2013 io sono ancora Jean Valjean, o \u201cquello\u201d di \"Amici miei\".. \u00bb.\nAntonio Battistella, bravissimo nella parte del perfido e trasformista Thenardier, era un pilastro del \"Piccolo Teatro di Milano\", nella compagnia di Strehler dalla sua fondazione.\nFra i tanti attori giovani che vi compaiono, e che sarebbero poi diventati noti al pubblico, Glauco Onorato, Orazio Orlando ed Edoardo Nevola, lanciato da Germi nel film \"Il ferroviere\" e valorizzato di l\u00ec a poco da Lina Wertmuller in un altro storico lavoro televisivo: \"Il giornalino di Gian Burrasca\", dove \u00e8 il buon Tito Barozzo, compagno di collegio di Gianni Stoppani (Rita Pavone).\nNella parte di Cosetta a 8 anni, una bambina di nome Loretta Goggi (tredicenne durante le riprese).\nCuriosit\u00e0.\nSecondo un'antica prassi, molti nomi di persone e luoghi vennero italianizzati (Benvenuto, Fantina, Cosetta, Mario; Parigi, Tolone ecc.) tranne quello del protagonista, Jean, troppo noto cos\u00ec per trasformarlo in \u201cGianni\u201d; allo stesso modo, non fu tradotta, forse per aggirare la censura, la celebre esclamazione attribuita a Cambronne, che viene rievocata dagli attori girovaghi, guidati da uno straordinario Achille Millo: la parola, assai ardita per la televisione del tempo, viene pronunciata in francese, e fuori campo.\nPer la scena nelle fogne di Parigi, girata in realt\u00e0 in una piscina alle pendici di Monte Mario, sotto al costume di scena Moschin indoss\u00f2 una muta da subacqueo, per resistere alla prolungata permanenza nell'acqua fino al collo, con il corpo di Mario (Roberto Bisacco) sulle spalle.\nSecondo Maurizio Porro, lo sceneggiato fu \u201cgaleotto\u201d per la protagonista Giulia Lazzarini, \u00ab ripresa con amore \u2013 scrive il critico nella presentazione ai dvd RAI-Fabbri \u2013 dal primo \"cameraman\" Carlo Battistoni che diventer\u00e0 poi suo marito. \u00bb\nLe riprese subirono delle interruzioni per lo sciopero proclamato dal sindacato attori, che in quel periodo era presieduto da Gino Cervi (che era stato Jean Valjean in un film del 1948), con Gastone Moschin nel comitato direttivo: le richieste non erano solo economiche, ma soprattutto di tutela rispetto alle \u201cminacce\u201d che l'innovazione nelle tecniche televisive stava portando al loro mestiere.\nNella sesta puntata (\"I figli di Waterloo\"), il protagonista Jean Valjean in realt\u00e0 compare solo pochi secondi, verso la fine, in scene per\u00f2 fondamentali: una \u00e8 quando Mario vede per la prima volta Cosetta\u00a0\u2013 che ormai \u00e8 una donna, e ora \u00e8 interpretata da Giulia Lazzarini, la stessa attrice che all'inizio del teleromanzo fa la madre di Cosetta, ossia la sfortunata Fantina; l'altra scena, su cui si chiude l'episodio, quando padre e figlia entrano nella topaia dove vivono, sotto falso nome, i coniugi Thenardier, gli ex locandieri che erano stati i terribili genitori adottivi di Cosetta.\nLa critica.\nLo sceneggiato fu accolto in genere piuttosto positivamente dai critici dei quotidiani: \u00able fatiche di Sandro Bolchi \u2013 scriveva per esempio \"L'Unit\u00e0\" dopo la terza puntata \u2013 si mantengono sempre su un piano di dignit\u00e0 formale che \u00e8 gi\u00e0 di per s\u00e9 una garanzia: nei teleromanzi diretti da questo regista \u00e8 difficile trovare sbavature o facili effetti\u00bb. E qui in particolare, secondo il critico del giornale, Bolchi ha \u00abspinto avanti la sua ricerca per utilizzare al meglio i mezzi espressivi della televisione: basta osservare l'ampio uso dei primi piani, che segna il passaggio dal dipanarsi della trama allo studio dei caratteri\u00bb.\nNella sua \u201cgarzantina\u201d della tv, Aldo Grasso definisce lo sceneggiato una \u00ab solida e decorosa versione [\u2026] un fedele affresco storico che coglie e raffigura la quotidiana disperazione di gesti e volti [\u2026] confezionato con cura e rigore \u00bb, sottolineando \u00ab la recitazione volutamente scarna, priva di indugi melodrammatici \u00bb rifuggendo il regista \u00ab da ogni sentimentalismo e da ogni eccesso teatrale, svuotando l'azione di qualunque enfasi oleografica. \u00bb\nQuasi 45 anni dopo, commentando l'edizione in DVD, Maurizio Porro parla di \u00ab uno stile che somiglia al realismo del cinema francese degli anni '30 \u00bb e di \u00ab una grande rappresentazione di prosa ma con dissolvenze in nero come nel cinema classico \u00bb, con \u00ab un compiuto risultato di verosimiglianza (mai minacciato dal facile senso melodrammatico). \u00bb"}
{"id": "1610849", "revid": "287204", "url": "https://it.wikipedia.org/wiki?curid=1610849", "title": "Struttura elettronica a bande", "text": "Nella fisica dello stato solido la struttura elettronica a bande (o pi\u00f9 semplicemente struttura a bande) di un solido descrive la gamma di energie che a un elettrone di un certo materiale \u00e8 \"consentito\" o \"proibito\" possedere. La struttura a bande di un solido \u00e8 conseguenza diretta del teorema di Bloch. La struttura elettronica di un solido e pi\u00f9 in generale di un materiale, determina molte caratteristiche fisiche del sistema.\nGeneralit\u00e0.\nL'atomo \u00e8 l'unit\u00e0 pi\u00f9 piccola di materia sulla quale operano le reazioni chimiche, costituita da un nucleo e da una nuvola di elettroni. Un insieme di atomi forma la molecola di un elemento o di un composto, nella quale gli atomi sono disposti secondo una precisa geometria molecolare.Viceversa, secondo il principio di indeterminazione di Heisenberg, non \u00e8 dato sapere contemporaneamente la quantit\u00e0 di moto e la posizione di un elettrone nello spazio: l'orbitale \u00e8 la \"linea\" nella quale in ogni istante di tempo \u00e8 massima la probabilit\u00e0 di trovare una coppia di elettroni, formando una configurazione elettronica.Senza modificare il proprio orbitale e livello energetico, ogni elettrone possiede un movimento oscillatorio (\"vibra\"), mentre ad altissima velocit\u00e0 ruota intorno al nucleo.\nPu\u00f2 verificarsi un salto quantico: l'elettrone si allontana dal nucleo e muove (\"salta\") verso i livelli energetici pi\u00f9 esterni (\"minori\"), fino a poter diventare un elettrone libero. Per fare questo, la differenza di energia fra un livello e quello pi\u00f9 esterno (positiva), viene acquisita assorbendo fotoni.\nBande e teorema di Bloch.\nConseguenza diretta del teorema di Bloch \u00e8 il fatto che i livelli energetici formula_1 in cui possono trovarsi gli elettroni in un solido sono caratterizzati da due numeri quantici principali: formula_2 e formula_3. formula_2 \u00e8 un indice discreto, un numero intero. formula_3 invece pu\u00f2 assumere un valore qualsiasi all'interno della prima zona di Brillouin associata alla particolare struttura cristallina del solido preso in considerazione. Siccome la prima zona di Brillouin \u00e8 un insieme connesso e formula_1 \u00e8 una funzione continua di formula_3, ne risulta che, a fissato formula_2, gli elettroni possono trovarsi in un intervallo continuo di energie consentite, fra un valore massimo e un valore minimo raggiunti in dati formula_3 nella prima zona di Brillouin. Questo d\u00e0 luogo a una \"banda\" di energie consentite. L'intervallo di energie fra il valore massimo e il valore minimo raggiunto in una banda si chiama ampiezza di banda (\"band width\"). Cambiando formula_2, l'intervallo di energie consentite cambia e si passa ad un'altra banda. formula_2 \u00e8 pertanto definito come il \"numero di banda\".\nUn solido ha in teoria un numero infinito di bande (formula_12). La maggior parte per\u00f2 giace ad energie talmente elevate che un elettrone che si trovasse in quegli stati sarebbe praticamente libero di scappare dal solido. E dunque non si prendono in considerazione le bande al di sopra di un certo livello, detto livello di vuoto, situato ad una energia pari alla funzione di lavoro dal livello dell'energia di Fermi.\nDue bande consecutive possono essere degeneri (in tal caso esse si sovrappongono esattamente), in altro caso possono essere non degeneri ma avere i loro intervalli di energia parzialmente (o completamente) sovrapposti oppure possono avere intervalli di energia separati. In tal caso fra le due si crea un intervallo di energie dove non esistono livelli elettronici consentiti per un elettrone. Si parla in tal caso di banda proibita (\"band gap\").\nMetalli, isolanti e semiconduttori.\nGli elettroni in un solido allo stato fondamentale e a temperatura 0 kelvin, in obbedienza alla loro natura fermionica e al principio di Pauli che preclude ai fermioni il fatto di potersi trovare in due nello stesso stato, riempiono gli stati elettronici loro consentiti partendo dal livello energetico pi\u00f9 basso via via su, fino a che tutti gli elettroni del solido hanno trovato un'accomodazione. Si distribuiscono cio\u00e8 rispettando la distribuzione di Fermi-Dirac calcolata a temperatura 0 kelvin. Nei metalli, il livello energetico pi\u00f9 alto occupato si definisce livello di Fermi.\nA questo punto possono verificarsi diverse possibilit\u00e0:\nBanda di valenza, banda di conduzione e banda proibita.\nIn un isolante e un semiconduttore, l'ultima banda riempita di elettroni si definisce banda di valenza.\nLa prima banda lasciata vuota si definisce invece banda di conduzione.\nL'intervallo di energie fra la banda di valenza e quella di conduzione si definisce banda proibita (\"band gap\")."}
{"id": "1610852", "revid": "339392", "url": "https://it.wikipedia.org/wiki?curid=1610852", "title": "Principessa de Lamballe", "text": ""}
{"id": "1610853", "revid": "986213", "url": "https://it.wikipedia.org/wiki?curid=1610853", "title": "Alois Lexa von Aehrenthal", "text": "Prima Barone, poi Conte. Fu ministro degli Esteri dell'Impero austro-ungarico dal 1906 al 1912. Si distinse per una politica pi\u00f9 attiva di quella dei suoi predecessori e pi\u00f9 autonoma rispetto all'alleata Germania. Tale politica port\u00f2, nel 1909, all'annessione da parte dell'Austria della Bosnia ed Erzegovina (Crisi bosniaca).\nContrast\u00f2 le teorie per una guerra preventiva contro l'Italia del Capo di Stato Maggiore Franz Conrad von H\u00f6tzendorf che, per questo, fu esonerato dall'imperatore Francesco Giuseppe.\nLe origini e i primi anni.\nAlois Lexa von \u00c4hrenthal o Aehrenthal apparteneva ad una nobile famiglia tedesco-boema. Era nipote del mercante di grano Lexa, ebreo di Praga, il quale al principio del XIX secolo, data la sua ricchezza, era stato elevato alla nobilt\u00e0 col nome di \"Aehrenthal\" e cio\u00e8 (in tedesco): \u201cValle di grano\u201d. La nonna di Alois era una contessa Wilczeck; mentre il padre aveva partecipato attivamente alla vita pubblica ed era un riferimento per l'aristocrazia boema. Sua madre, dell'alta nobilt\u00e0 austriaca, era una contessa Thun. La sorella aveva sposato un conte tedesco dei Bylandt ed egli stesso una contessa ungherese della casa degli Sz\u00e9ch\u00e9nyi. Non stupisce quindi che, allevato in un ambiente cos\u00ec aristocratico, Alois von Aehrenthal rimanesse fino alla fine dei suoi giorni un convinto sostenitore del diritto divino della monarchia.\nDopo aver compiuto gli studi presso le universit\u00e0 di Praga e di Bonn, entr\u00f2 a far parte del corpo diplomatico austriaco nel 1877 come funzionario (in francese \"attach\u00e9\") dell'ambasciata a Parigi. Inviato a San Pietroburgo e conquistatasi la stima dell'ambasciatore Gustav K\u00e1lnoky, fu nominato Capo di Gabinetto quando costui nel 1881 divenne ministro degli Esteri. Fu Consigliere d'ambasciata in Russia, ambasciatore a Bucarest e nel 1899 ambasciatore a San Pietroburgo.\nAmbasciatore in Russia (1899-1906).\nDurante tutto il periodo del suo soggiorno a San Pietroburgo, Aehrenthal si dimostr\u00f2 un convinto russofilo. Si dedic\u00f2 allo studio della lingua e della letteratura russa e si fece apprezzare negli ambienti politici zaristi. Secondo il Cancelliere tedesco Bernhard von B\u00fclow, che lo conobbe bene, alla sua popolarit\u00e0 \u00abaveva contribuito una \"liason\" con una bella signora della societ\u00e0 pietroburghese\u00bb. Aehrenthal divenne un ottimo conoscitore delle correnti d'opinione russe, oper\u00f2 per una completa intesa fra Vienna e San Pietroburgo e si dimostr\u00f2 favorevole all'idea di Bismarck, espressa ai tempi dell'Alleanza dei tre imperatori, che i Balcani dovevano essere divisi in due zone d'influenza, una russa e l'altra austriaca. Come ambasciatore segu\u00ec i successi diplomatici del ministro degli Esteri Go\u0142uchowski sulla Convenzione di M\u00fcrzsteg del 1903 e sul trattato di neutralit\u00e0 austro-russo dell'anno seguente di cui si occup\u00f2 del perfezionamento.\nAehrenthal si impegn\u00f2 anche nel tentativo di far rinascere l'alleanza difensiva fra Germania, Austria e Russia dei tre imperatori (scaduta nel 1887), ma n\u00e9 Go\u0142uchowski, n\u00e9 il Cancelliere B\u00fclow lo incoraggiarono.\nMinistro degli Esteri (1906-1912).\nDopo le dimissioni di Go\u0142uchowski, Aehrenthal fu richiamato da San Pietroburgo e nominato da Francesco Giuseppe, nel 1906, ministro degli Esteri, in un contesto internazionale che vedeva Austria, Germania e Italia legate fra loro dalla Triplice alleanza, e la Francia e la Russia alleate con un analogo accordo difensivo. Senza alleanze ma sempre pi\u00f9 schierata con Parigi e San Pietroburgo: Londra, capitale dell'Impero britannico.\nAssunta la nuova carica, egli tent\u00f2 ancora la strada dell'Alleanza dei tre imperatori, trovando favorevoli sia lo Zar Nicola II, sia il Primo Ministro russo Stolypin ma non il loro ministro degli Esteri Izvol'skij che diffidava dell'Austria. L'opposizione dell'imperatore tedesco Guglielmo II, inoltre, fu decisiva: egli liquid\u00f2 con il termine \u201cfantasie\u201d le idee di Aehrenthal.\nI tentativi di migliorare i rapporti con la Russia.\nFalliti i tentativi di porre le basi di un'intesa con la Russia, Aehrenthal ritenne che le successive relazioni con San Pietroburgo sarebbero dipese dal miglioramento dei rapporti dell'Austria con la Serbia, nazione slava con cui la Russia aveva ottime corrispondenze. In quel periodo destava preoccupazione la cosiddetta \u201cGuerra dei porci\u201d che, iniziata con Go\u0142uchowski, imponeva alla Serbia di non esportare suini in Austria e non era ancora conclusa quando Aehrenthal prese la direzione del Ministero degli Esteri. Iniziarono, cos\u00ec, i negoziati con il governo di Belgrado per dirimere la questione. \nLe trattative portarono ad un trattato commerciale provvisorio che stabiliva per la Serbia una quota fissa di esportazione di capi in Austria, ci\u00f2 che port\u00f2 risentimento fra gli allevatori austriaci. N\u00e9 la Serbia fu molto soddisfatta, bench\u00e9 il Primo ministro Pa\u0161i\u0107 esprimesse compiacimento per l'accordo.\nPer nulla scoraggiato, Aehrenthal si adoper\u00f2 per attenuare il risentimento della Serbia e persistette nel considerare l'opportunit\u00e0 di non agire nei Balcani se non in accordo con la Russia. In un Consiglio dei ministri tenuto il 27 ottobre 1907 dichiar\u00f2: \u00abLa politica di porre la Serbia alle dipendenze politiche ed economiche dell'Austria-Ungheria [...] \u00e8 completamente fallita. Solo terze potenze trarrebbero vantaggio da un conflitto che mettesse alle prese la Monarchia [austriaca] e la Serbia\u00bb. Egli inoltre sostenne che il centro di gravit\u00e0 serbo-croato avrebbe dovuto rimanere all'interno dell'Austria e precisamente in Croazia, Dalmazia e Bosnia (amministrata da Vienna dal 1878), affinch\u00e9 non si risvegliassero pericolose tensioni filoserbe. Occorrevano quindi ottimi rapporti con il governo di Belgrado, che invece con il passare del tempo si guastarono. La causa di questo peggioramento \u00e8 da attribuire probabilmente alle pressioni su Aehrenthal di una parte dell'Impero austriaco e cio\u00e8 dell'Ungheria, le cui influenti personalit\u00e0 erano avverse agli slavi e ad una crescita d'importanza della loro componente all'interno della monarchia.\nLa ferrovia Vienna-Salonicco.\nPrima della tregua nella \u201cGuerra dei porci\u201d Aehrenthal suscit\u00f2 sorpresa quando, nel gennaio 1908 rivel\u00f2 che aveva raggiunto un accordo con l'Impero ottomano per la progettazione di una ferrovia che avrebbe attraversato il Sangiaccato di Novi Pazar. Questo territorio, occupato militarmente dall'Austria ma formalmente della Turchia, divideva strategicamente la Serbia dal Montenegro evitando che le due nazioni slave si unissero. La ferrovia avrebbe collegato l'Austria al cuore dei Balcani e da l\u00ec avrebbe potuto raggiungere Salonicco, sul Mar Egeo.\nPrima di agire Aehrenthal aveva preavvisato le potenze europee, che non protestarono, ma all'annuncio della definizione dell'intesa con la Turchia in Russia i giornali chiesero la revoca dell'accordo e il ritorno ad una politica estera antiaustriaca. Anche in Italia, Francia e Gran Bretagna, in previsione di un aumento della potenza commerciale e strategica di Vienna, le critiche furono violente. La calma fu ripristinata solo quando Aehrenthal accett\u00f2 la proposta russa di una ferrovia, dal Danubio all'Adriatico, che avrebbe agevolato la Serbia.\nLa ferrovia del Sangiaccato non arriv\u00f2 mai a compimento, ma Aehrenthal dimostr\u00f2 all'Europa che l'Austria era ancora forte e, a dispetto della sua debolezza interna, in grado prendere iniziative da grande potenza.\nL'annessione della Bosnia-Erzegovina.\nNel corso del 1908 Aehrenthal si sent\u00ec incoraggiato per avere ben contrastato le potenze europee sulla questione della ferrovia del Sangiaccato. Il suo atteggiamento, inoltre, risent\u00ec della mutata situazione internazionale che vedeva l'intensificarsi del nazionalismo serbo e la svolta costituzionale in Turchia. Quest'ultimo avvenimento avrebbe potuto forse risvegliare velleit\u00e0 ottomane nei Balcani. Per tutti questi fattori il ministro austriaco decise che era venuto il momento di porre fine alla mera amministrazione della provincia ottomana della Bosnia ed Erzegovina.\nIl 16 settembre 1908, infatti, Aehrenthal si incontr\u00f2 nel Castello di Buchlovice con il suo omologo russo, Aleksandr Petrovi\u010d Izvol'skij. Argomento fu la possibilit\u00e0 di accordarsi per consentire all'Austria di annettersi definitivamente la Bosnia-Erzegovina. I risultati dell'incontro non furono chiari, certo \u00e8 che Aehrenthal si sent\u00ec abbastanza al sicuro quando il 6 ottobre l'imperatore Francesco Giuseppe proclam\u00f2 l'annessione della provincia ottomana.\nRiflessi nei rapporti con l'Italia.\nViolentissime furono le reazioni all'annuncio dell'annessione, soprattutto da parte della Serbia e della Russia. Ma anche il ministro degli Esteri italiano Tommaso Tittoni protest\u00f2 chiedendo compensi territoriali ai sensi dell'articolo 7 della Triplice alleanza, bench\u00e9, secondo Aehrenthal, la questione fosse stata regolata in un incontro fra i due avvenuto il 24 agosto 1908 a Strasburgo durante il quale Tittoni avrebbe rinunciato a qualsiasi riconoscimento per l'Italia.\nIn un crescendo di proteste, Tittoni pavent\u00f2 una dimostrazione navale inglese nell'Adriatico e la fine della Triplice Alleanza, ma Aehrenthal fu irremovibile. Al suo ambasciatore a Roma, Heinrich von L\u00fctzow, il 30 ottobre 1908 scrisse: \u00ab[...] Per ci\u00f2 che riguarda la dimostrazione navale [inglese] nell'Adriatico che egli [-Tittoni-] pretende sia progettata, noi non siamo da mettere allo stesso livello della vecchia Turchia che si era abituati a spaventare con simili mezzi\u00bb. E sull'eventualit\u00e0 di un'uscita dell'Italia dall'alleanza: \u00abIl pericolo per l'Italia di dare alla sua politica estera una tale direttiva sarebbe certo sproporzionato alla questione che oggi \u00e8 sul tappeto e che ha dato a Tittoni il motivo per le sue dichiarazioni\u00bb. Concludendo e rivolgendosi direttamente all'ambasciatore: \u00abVoglia esprimersi con Tittoni [...] con la maggiore gravit\u00e0, seriet\u00e0 e fermezza, senza lasciargli nessun dubbio che tali comunicazioni e supposizioni, evidentemente colorate in nero, non possono in nessun modo intimidirci\u00bb.\nLe intenzioni sulla Serbia e la fine della crisi.\nFu il 20 febbraio 1909, in una lettera diretta al cancelliere tedesco B\u00fclow, che Ahrenthal defin\u00ec le sue intenzioni. L'annessione della Bosnia significava per il ministro austriaco \u00abl'annientamento del sogno di uno Stato panserbo fra il Danubio, la Sava e l'Adriatico\u00bb. Mentre \u00abL'indebolimento della Serbia a mezzo della Bulgaria\u00bb poteva essere considerata \u00abcome un'eventualit\u00e0 che, convenientemente preparata, non sar\u00e0 difficile raggiungere in futuro\u00bb. In riferimento al sentimento di identit\u00e0 nazionale fra Serbia e Bosnia, Aehrenthal continuava cos\u00ec nella lettera: \u00abLa Serbia deve rinunciare alle sue pretese [sulla Bosnia-Erzegovina] e deve darci in forma precisa l'assicurazione che essa non nutre verso la Monarchia [austriaca] alcuna intenzione aggressiva e perci\u00f2 sospender\u00e0 subito i suoi non giustificati armamenti che rovinano il Paese\u00bb. Il ministro degli Esteri di Vienna concludeva che se non si fosse potuto ottenere dalla Serbia n\u00e9 una dichiarazione soddisfacente sulle sue intenzioni future, n\u00e9 la sua rinuncia alle pretese accampate (compensi territoriali o autonomia della Bosnia), allora \u00abverrebbe il momento di porre un \"ultimatum\" che porterebbe la nostra azione alla fase ultima e decisiva\u00bb.\nLa fine della crisi arriv\u00f2 nel marzo del 1909 grazie all'intervento del cancelliere B\u00fclow che minacci\u00f2, quasi con un ultimatum formale, la Russia affinch\u00e9 cedesse al fatto compiuto e riconoscesse l'annessione austriaca. Sull'orlo di una guerra, la Russia comunic\u00f2 riluttante a Berlino e Vienna il suo consenso e, abbandonata a s\u00e9 stessa, il 31 marzo, anche la Serbia si arrese.\nFu indubbiamente una vittoria di Aehrenthal, ma da quel giorno i rapporti fra il blocco austro-tedesco e quello russo-serbo furono definitivamente compromessi.\nLa difficolt\u00e0 nei rapporti fra l'Austria e le due nazioni slave prosegu\u00ec nonostante i tentativi di recupero dello stesso Aehrenthal: un'intesa formale austro-russa nel 1910 e un compromesso commerciale con la Serbia nel 1911.\nLo scandalo Friedjung.\nDurante il periodo della Crisi bosniaca, quando Vienna consider\u00f2 probabile un conflitto con la Serbia, Aehrenthal fece consegnare all'autorevole storico austriaco Heinrich Friedjung (1851-1920) una serie di documenti dai quali apparivano macchinazioni serbe contro l'Austria, e che, come poi fu provato, risultarono falsi. Sulla base di quei documenti Friedjung scrisse un articolo molto pesante contro la Serbia che apparve sulla \"Neue Freie Presse\" il 25 marzo 1909. I membri di un'associazione serbo-croata intentarono all'autore dell'articolo un processo per diffamazione che Aehrenthal tent\u00f2 invano di impedire. Durante il dibattimento Friedjung non pot\u00e9 esibire gli originali dei documenti fotografici in questione perch\u00e9 Aehrenthal, intanto, si era rifiutato di fornirglieli. Il processo, iniziato nel dicembre 1909, dimostr\u00f2, cos\u00ec, che i documenti sui quali si era basato Friedjung erano falsi e che colui che li aveva inizialmente procurati era stato l'ambasciatore austriaco a Belgrado, Forgach, che fu poi trasferito a Dresda. Lo scandalo fu enorme e costitu\u00ec per l'Austria una battaglia etica perduta di fronte all'opinione pubblica mondiale.\nI rapporti con la Germania dopo B\u00fclow.\nDopo il cancellierato B\u00fclow in pi\u00f9 occasioni venne a mancare un'identit\u00e0 di vedute perfino con l'alleata Germania. Aehrenthal, ad esempio, protest\u00f2 per il rifiuto del governo di Berlino (scaturito dal tentativo della Germania di riavvicinarsi alla Russia) di seguire l'Austria nella sua politica nei Balcani. Cos\u00ec come lo stesso Aehrenthal ebbe un atteggiamento piuttosto moderato durante la Crisi di Agadir del 1911 che vide la diplomazia tedesca fronteggiarsi duramente con quella francese e britannica. Scoppiata, poi, la Guerra italo-turca, la Russia rinnov\u00f2 il tentativo di assicurarsi il consenso di attraversamento per le sue navi da guerra degli stretti ottomani del Bosforo e dei Dardanelli. Aehrenthal si oppose fermamente e fu redarguito dal governo di Berlino che invece era pi\u00f9 possibilista e chiedeva una minore iniziativa dell'Austria e una maggiore concertazione con l'alleata.\nLa Guerra Italo-turca.\nDopo la Crisi bosniaca l'Austria abbandon\u00f2 il Sangiaccato e le relazioni fra Vienna e Roma migliorarono, soprattutto per la convenzione stipulata da Aehrental e dal ministro degli Esteri italiano Francesco Guicciardini il 19 dicembre 1909. Con questo accordo Vienna si impegnava a riconoscere compensi all'Italia nel caso l'Austria si fosse riappropriata del Sangiaccato.\nI rapporti fra i due partner della Triplice alleanza subirono tuttavia una dura prova dal settembre del 1911, quando l'Italia, allo scopo di occupare la Libia, dichiar\u00f2 guerra alla Turchia, che l'Austria considerava un baluardo all'espansione russa nei Balcani.\nInizialmente Aehrenthal si era mostrato disposto a tollerare un'eventuale azione italiana nel Mediterraneo poich\u00e9 l'impresa avrebbe distolto l'Italia dall'Adriatico e, secondo lui, l'avrebbe messa in urto con la Francia. Successivamente previde anche le difficolt\u00e0 che avrebbe avuto Roma a gestire diplomaticamente l'annessione della Libia. Tuttavia, nell'ottobre 1911, quando una squadra navale italiana colp\u00ec i porti turchi in Albania settentrionale, Aehrenthal protest\u00f2 fermamente dichiarando che l'Austria non avrebbe tollerato ripercussioni della Guerra italo-turca nei Balcani. Le proteste furono tanto insistenti che il governo di Roma, presieduto da Giolitti, si impegn\u00f2 a non intervenire pi\u00f9 nei mari Adriatico e Ionio. Ci\u00f2 che infatti avvenne.\nPaventata l'ipotesi da parte italiana di un allargamento del conflitto alle isole turche del Mar Egeo, il 4 novembre 1911 Aehrenthal trasmetteva al suo ambasciatore a Berlino: \u00ab...Sarei deciso a considerare qualsiasi tentativo che [...] mirasse all'occupazione anche temporanea di un'isola, come un procedimento contrario al disposto dell'articolo 7 del trattato\u00bb. Forte di questa convinzione, qualche giorno dopo faceva avvertire il nuovo ministro degli Esteri italiano Antonino di San Giuliano che se l'Italia non avesse rispettato l'articolo 7, l'Austria lo avrebbe considerato decaduto ed al successivo rinnovo dell'alleanza ne avrebbe richiesto l'eliminazione. Dopo questo avvertimento, che metteva in pericolo uno degli articoli a lei pi\u00f9 favorevoli, l'Italia dovette aspettare l'insediamento di Leopold Berchtold al Ministero degli esteri austriaco per avviare l'occupazione del Dodecanneso.\nLo scontro con Conrad sull'Italia e le dimissioni.\nQualche giorno prima dello sbarco italiano in Libia, il 24 settembre 1911, il Capo di Stato Maggiore austriaco Franz Conrad von H\u00f6tzendorf invi\u00f2 a Francesco Giuseppe e ad Aehrenthal un memoriale nel quale asseriva che la questione della Libia esigeva l'esame di provvedimenti militari contro l'Italia. Aehrenthal si rifiut\u00f2 di prendere in considerazione l'ipotesi di un attacco o di richiesta di risarcimenti all'Italia, nonostante il favore che i propositi di Conrad incontravano presso l'erede al trono Francesco Ferdinando e presso i circoli militari. Il rifiuto di Aehrenthal fu fortemente osteggiato, tanto che il Ministro degli Esteri dovette rispondere con un contro-memoriale all'Imperatore. In questo documento, datato 22 ottobre, Aehrenthal ricordava che con la dichiarazione del 30 giugno 1902 l'Austria si era obbligata a lasciare mano libera all'Italia in Libia, n\u00e9 la Triplice alleanza si poteva disdire prima del 1913. Ma Conrad non si arrese e continu\u00f2 a fare pressioni su Francesco Giuseppe che, costretto a decidere fra le due posizioni, il 30 novembre 1911 esonerava il Capo di Stato Maggiore.\nPer il protettore di Conrad, l'arciduca Francesco Ferdinando, fu indubbiamente uno smacco. Questi, a sua volta, sostenuto dai pi\u00f9 influenti giornali di Vienna, riusc\u00ec ad ottenere all'inizio del 1912 la rimozione di Aehrenthal che il 17 febbraio, dopo aver indicato in Leopold Berchtold il suo successore, moriva a 58 anni per le conseguenze di una lunga malattia. Poche ore prima della morte Francesco Giuseppe gli aveva conferito la Gran Croce di Santo Stefano con brillanti.\nQuesta ricostruzione dei fatti dello storico Luigi Albertini e dello statunitense Arthur J. May (1899-1968) contrasta con quella dello storico statunitense Lawrence Sondhaus riportata nella sua pi\u00f9 recente biografia del generale Conrad. Secondo Sondhaus, infatti, Francesco Ferdinando si trovava pi\u00f9 dalla parte di Aehrenthal che di Conrad, il quale sarebbe stato esonerato con il beneplacito dell'Arciduca."}
{"id": "1610856", "revid": "116513970", "url": "https://it.wikipedia.org/wiki?curid=1610856", "title": "Turbante", "text": "Il turbante - dal persiano \u062f\u0648\u0644\u0628\u0646\u062f ( \"d\u016blband\" ) o \u062f\u0644\u0628\u0646\u062f ( \"dulband\" ), passando per il turco \"t\u00fclbent\" - \u00e8 un copricapo di origine orientale ottenuto avvolgendo attorno al capo una o pi\u00f9 lunghe fasce di tessuto di seta, lana o cotone. \n\u00c8, inoltre, un copricapo molto popolare nella citt\u00e0 di Crispano (citt\u00e0 metropolitana di Napoli), indossato spesso durante l'alzata del \"Giglio crispanese\", durante la Festa dei Gigli, per raccogliere il sudore degli \"alzatori\". \nStili nazionali.\nA seconda del paese, pu\u00f2 avere fattezza e nomi assai diversi. Nell'Hegiaz, ad esempio, \u00e8 chiamato \"\u02bfam\u0101ma\"' (). Il tessuto di partenza utilizzato pu\u00f2 raggiungere anche i cinque metri di lunghezza. Anche i modi di sistemarlo e fissarlo attorno al capo variano da regione a regione, soprattutto se si tiene conto delle aree geografiche in cui il turbante trova impiego, che vanno dal Marocco al medio oriente, dall'India al sud est asiatico."}
{"id": "1610860", "revid": "298055", "url": "https://it.wikipedia.org/wiki?curid=1610860", "title": "Impero (Ciclo dell'Eredit\u00e0)", "text": ""}
{"id": "1610866", "revid": "161273", "url": "https://it.wikipedia.org/wiki?curid=1610866", "title": "Resurrezione (romanzo)", "text": "Resurrezione (\u0412\u043e\u0441\u043a\u0440\u0435\u0441\u0435\u043d\u044c\u0435, \"Voskresen'e\") \u00e8 un romanzo di Lev Tolstoj scritto a Jasnaja Poljana tra\nil 1889 e il 1899.\nIl romanzo ha avuto numerosi adattamenti, musicali, per il grande schermo e per la televisione.\nContesto.\nL'ispirazione da un fatto di cronaca.\nIl tema fu suggerito a Lev dall'amico e giurista Anatoly F. Koni il quale gli raccont\u00f2 un fatto reale ovvero la storia di una ragazza di 16 anni che, rimasta orfana, venne ospitata in casa di parenti. Qui, sedotta da un giovane appartenente a quel ramo familiare, una volta scoperta la gravidanza, venne scacciata dalla benefattrice ed abbandonata dall'uomo.\nRimasta senza mezzi e dopo alcuni infruttuosi tentativi di guadagnare onestamente, la ragazza inizi\u00f2 a prostituirsi e fu successivamente arrestata per furto. Nella corte penale che doveva giudicarla, sedeva tra i giurati questo stesso giovane. La coincidenza lo mise in estrema angoscia, cerc\u00f2 un modo per riparare al fatto, portandolo alla decisione di sposarla e cos\u00ec fece, nonostante la condanna a quattro mesi di reclusione. La ragazza purtroppo mor\u00ec di tifo, dopo poco, ancora incarcerata.\nL'ispirazione autobiografica.\n\"Resurrezione\" ha anche connotati autobiografici. Come Nechljudov, lo scrittore si era interessato, da giovane, per migliorare le condizioni dei contadini della sua tenuta, ma questi si erano mostrati diffidenti e avevano rifiutato le sue proposte. Inoltre, prima del matrimonio, Tolstoj aveva sedotto una cameriera che viveva in casa di una sua zia; la ragazza era poi stata scacciata e \u00absi era persa\u00bb.\nIn quello stesso periodo giovanile, Tolstoj aveva avuto un figlio (che non aveva accettato di riconoscere) da una contadina sposata. Il riscatto interiore vissuto da Nechljudov \u00e8 ovviamente lo stesso che Tolstoj aveva ricercato nella propria vita con la sua conversione morale.\nLa sovvenzione dei doukhobors.\nTolstoj inizi\u00f2 a scrivere questo libro nel tentativo di raccogliere la maggior quantit\u00e0 possibile di denaro per aiutare la migrazione dei doukhobors in Canada in quanto in rotta con il potere zarista e la chiesa ortodossa. Lo stesso Tolstoj cerc\u00f2 di trovare fondi per il loro trasferimento (circa 8000 anime) e successivamente opt\u00f2 per creare un romanzo le cui vendite potessero sovvenzionare tale opera. La scelta cadde su questo progetto che Tolstoj fino ad allora aveva tenuto in un cassetto.\nL'uscita del suo terzo grande romanzo cre\u00f2 una grandissima aspettativa in tutto il mondo. Pare che Tolstoj avesse ottenuto, in anteprima sulla pubblicazione dell'opera da parte della rivista Niva, la cifra di 12000 rubli. \u00c8 da notare come, dopo la pubblicazione di Anna Karenina, Tolstoj avesse deciso, in seguito alla propria conversione morale, di pubblicare tutto senza ricevere diritti d'autore (attualmente si direbbe in copyleft).\nIn seguito alla scelta di farsi pagare (per sovvenzionare la migrazione dei Doukhobors), in contrasto con la rinuncia precedente (espressa sul quotidiano Russkie vedomosti e Novoe Vremja, in cui dichiara di aver rinunciato ad ogni diritto d'autore sulle opere posteriori al 1881), si produssero una quantit\u00e0 di copie e traduzioni \"pirata\" del romanzo che crearono non pochi imbarazzi a Tolstoj.\nTrama.\nUn giovane ufficiale rispettato, il principe Nechljudov, ritorna per un po' di tempo alla vita civile nella ricca provincia natale, nei pressi di Ni\u017enij Novgorod. Egli conduce una vita piacevole tutta dedita alle riunioni sociali con le sue variegate conoscenze; \u00e8 imminente d'altronde il suo matrimonio, organizzato con una giovane di nobili natali, e con serenit\u00e0 pensa al brillante futuro che gli spetta facendo la carriera militare.\nProprio durante il suo soggiorno cittadino viene chiamato dal tribunale ad esercitare il proprio dovere facendo parte di una giuria popolare; ma quello che doveva passare come un semplice impegno civico, prende improvvisamente per il principe una piega del tutto inaspettata. Chiamato a decidere come membro della giuria della condanna di una prostituta, riconosce in lei la ragazza che aveva sedotto molti anni prima e poi abbandonata; dovette difatti andarsene dalla casa di Nechljudov dove lavorava come cameriera al fine di soddisfare le esigenze del loro bambino. Per poter sopravvivere diventa prostituta.\nDopo aver assistito alla sua ingiusta condanna, \u00e8 stata difatti accusata di omicidio premeditato, tra magistrati ridicoli e avvocati giovani ed inesperti matura la volont\u00e0 di salvarla e di sposarla.\nKatju\u0161a pare per\u00f2 rifiutare la proposta e le attenzioni del principe, il quale, divorato dal rimorso, decide di seguirla comunque ai lavori forzati in Siberia dove \u00e8 stata deportata con l'immutato proposito di redimerla; compir\u00e0 ogni sforzo per riscattare la propria colpa e riunirsi a lei. Egli assister\u00e0 infine alla \"resurrezione\" della ragazza, ma in maniera alquanto differente da come si proponeva; ella infatti rifiuter\u00e0 di sposarlo, forse per l'amore d'un compagno di prigionia, forse perch\u00e9 non vuole che lui si rovini, e quindi per amor suo; comunque, come scelta di persona libera.\nIl giovane uomo dovr\u00e0 infine aprire gli occhi alla miseria spirituale del mondo e superare l'atroce delusione nei confronti della giustizia umana; ci\u00f2 si risolver\u00e0 non nella societ\u00e0 del mondo, ma nella fede. La \"resurrezione\" di Nechljudov passa attraverso la riunione con Cristo: leggendo, una notte, il brano del Discorso della montagna trova egli stesso, attraverso il Vangelo, la via della redenzione e un nuovo indirizzo da dare alla propria vita.\nInterpretazioni.\nL'opera \u00e8 stata scritta dall'autore quando era all'apice della fama e tormentato dai problemi dell'ingiustizia sociale, in special modo l'iniquit\u00e0 dei tribunali ed i tormenti inflitti ai carcerati.\nNel romanzo Tolstoj descrive l'angoscia profonda dell'uomo di coscienza (e in primo luogo dell'autore) stretto nel meccanismo della burocrazia statale, nel ferreo \"ordine delle cose\". Qual \u00e8 la via di scampo? Un approccio radicale alla morale cristiana, intesa, quale \"buona novella\" rivolta agli ultimi della societ\u00e0, come iniziativa etica atta a migliorare concretamente la vita degli uomini oppressi su questa terra, nello spirito del \"Discorso della montagna\" ripetutamente citato da Tolstoj in quest'ultima sua grande fatica narrativa. Nechljudov, il protagonista del romanzo, vive le medesime rivoluzioni interiori dell'autore: l'iniziativa di donare (o meglio, \"restituire\") i propri possedimenti terrieri ai contadini, la volont\u00e0 di rinunciare alla vita sfarzosa e mondana e di dedicare la propria esistenza al servizio dei dimenticati ed alla liberazione degli sfruttati e degli oppressi. Anche Katiu\u0161a, la figura femminile con la quale e attraverso la quale Nechljudov cerca un riscatto, compie un cammino di redenzione morale, da prostituta a sposa.\nLa \"resurrezione\" dei protagonisti avviene quindi nell'accezione metaforica di una rinascita etica, simile a quella vissuta (o perlomeno disperatamente cercata, nonostante le contrapposizioni con la moglie e i familiari) dallo stesso Tolstoj.\nAdattamenti.\nIl romanzo ha avuto numerosi adattamenti sia musicali che per lo schermo e per la tv. Al cinema, ispir\u00f2 alcuni film gi\u00e0 all'epoca del cinema muto. Nel 1909, anche David W. Griffith lo adatt\u00f2 in una versione con Florence Lawrence, una delle pi\u00f9 celebri attrici dell'inizio Novecento, nel ruolo di Katiuscia.\nTelevisione.\nDal romanzo di Tolstoj sono stati realizzati da Rai 1 due sceneggiati televisivi omonimi."}
{"id": "1610868", "revid": "287204", "url": "https://it.wikipedia.org/wiki?curid=1610868", "title": "Basilica di Nettuno", "text": "La basilica di Nettuno (latino: \"basilica Neptuni\") \u00e8 una basilica costruita a Roma da Marco Vipsanio Agrippa in onore del dio del mare Nettuno, per celebrare le proprie vittorie navali. I resti della basilica, restaurata sotto l'imperatore Adriano e ad uso sconosciuto, sorgono a ridosso del Pantheon. In questa veste aveva una sola navata con soffitto composto da tre volte a crociera poggianti su otto grandi colonne, come circa 100 anni dopo fu costruita la Basilica di Massenzio.\nIl tempio di Adriano a Roma \u00e8 stato erroneamente identificato in passato con la basilica di Nettuno.\nStoria.\nLa basilica di Nettuno faceva parte del progetto edilizio che coinvolgeva il Campo Marzio e che fu portato avanti da Marco Vipsanio Agrippa e da Augusto tra il 33 a.C. (anno in cui Agrippa assunse l'edilit\u00e0) e il 25 a.C., probabilmente finanziato con i proventi delle campagne militari di Ottaviano in Illirico (35-33 a.C.). Tale progetto edilizio, volto a dotare la citt\u00e0 di strutture pubbliche di alto livello, comprese, oltre alla basilica, anche il Pantheon, i \"Saepta Iulia\" e le terme di Agrippa. Agrippa era un amico personale di Augusto, suo genero e suo generale: in questa ultima veste aveva riportato tre importanti vittorie navali per il futuro imperatore (le battaglie di Mylae e Nauloco contro il partito senatoriale e la battaglia di Azio contro Marco Antonio e Cleopatra VII), ed era dunque particolarmente grato al dio del mare Nettuno.\nSecondo Cassio Dione Cocceiano, che nella sua \"Storia romana\" chiama la basilica col nome greco di \"sto\u00e0 di Poseidone\", venne costruita nel 25 a.C.; la basilica venne poi distrutta durante l'incendio di Roma del 80, sotto Tito.\nSotto Adriano fu sottoposta ad un radicale restauro, assieme al Pantheon e ad altri edifici. La forma attuale della basilica \u00e8 quella adrianea.\nCome molti dei monumenti di Roma antica, durante il medioevo e il rinascimento and\u00f2 in rovina, sia per mancata manutenzione che per spoliazioni. Nel XIII secolo croll\u00f2 il soffitto, papa Niccol\u00f2 V la spogli\u00f2 delle decorazioni per ornarne il Vaticano, nel XVI secolo l'Accademia Ecclesiastica venne costruita con materiali tratti dalla basilica.\nStruttura e decorazione.\nLa struttura della basilica di Nettuno \u00e8 molto pi\u00f9 simile alle aule centrali delle terme imperiali che non alle classiche basiliche civili romane, assomigliando in questo molto alla pi\u00f9 tarda basilica di Massenzio. La costruzione, in laterizio, e lo stile risalgono all'epoca adrianea, ma la basilica raggiunge il livello, pi\u00f9 basso, dell'epoca augustea.\nLa pianta, attestata da disegni di Andrea Palladio e confermata dagli scavi archeologici, era rettangolare, con due nicchie rettangolari praticate nei lati corti e due profonde absidi semicircolari sui lati lunghi, intervallate da nicchie semicircolari pi\u00f9 piccole. La copertura era composta da tre volte a crociera, sostenute da quattro colonne corinzie per lato, che avevano un fregio decorato con motivi marini.\nNon vi sono aperture sulla parete che divide la basilica dal Pantheon; l'ingresso principale era probabilmente a sud, verso le terme di Agrippa, ma \u00e8 possibile che vi fossero delle aperture nei lati corti, considerando anche che quella a oriente avrebbe aperto sulla \"Porticus Argonautarum\" dei \"Saepta Iulia\" di Agrippa stesso.\nUn lungo fregio marmoreo con delfini proveniente dalla basilica venne trasportato a Pisa nel Medioevo e divenne il retro di una transenna finemente intarsiata: oggi si trova nel Museo dell'Opera del Duomo di Pisa."}
{"id": "1610869", "revid": "1543377", "url": "https://it.wikipedia.org/wiki?curid=1610869", "title": "Banda di valenza", "text": "In un isolante o un semiconduttore, si definisce come banda di valenza quella della struttura elettronica a bande pi\u00f9 alta in energia fra quelle occupate da elettroni. Il termine \"valenza\" \u00e8 stato attribuito in analogia agli elettroni di valenza di un atomo, che sono quelli del guscio atomico pi\u00f9 esterno. E come in un atomo, gli elettroni di valenza di un solido sono quelli responsabili delle caratteristiche fisiche principali del solido."}
{"id": "1610871", "revid": "2161469", "url": "https://it.wikipedia.org/wiki?curid=1610871", "title": "Scottish terrier", "text": "Lo Scottish Terrier (conosciuto anche come Aberdeen Terrier e, popolarmente, Scottie; da non confondere con lo \"Schnauzer nano\") \u00e8 un cane da guardia e da compagnia.\nLo Scottie fa parte delle cinque razze del gruppo Terrier che hanno origini scozzesi; le altre sono Skye, Cairn, Dandie Dinmont e West Highland White Terrier. Nel XIX secolo George Earl di Dumbarton gli attribu\u00ec come soprannome \"piccolo duro-a-morire\".\nDescrizione.\nAspetto.\nLo Scottish Terrier \u00e8 piccolo ma resistente, veloce, ha corpo e garrese muscolosi (la circonferenza tipica del collo equivale a 14 pollici) ed \u00e8 caratterizzato, la maggior parte delle volte, da un torace ampio e rotondo. Dalle gambe corte, \u00e8 compatto e vigorosamente composto, con una testa relativamente lunga rispetto alle proporzioni della taglia; dovrebbe inoltre avere zampe abbastanza larghe per scavare. Le orecchie e la coda ritte sono tratti salienti della razza; gli occhi, leggermente a mandorla, sono piccoli, attenti e di colore marrone scuro o comunque tendenti al nero.\nTaglia.\nL'altezza al garrese per entrambi i sessi \u00e8 approssimativamente di 10 pollici, mentre quella totale si aggira tra gli 11 e 15 pollici; la lunghezza della schiena dal garrese alla coda \u00e8 intorno agli 11 pollici. Generalmente uno Scottie maschio ben proporzionato pesa circa 10\u00a0kg contro i 9\u00a0kg della sua controparte femminile.\nMantello.\n\u00c8 tipico nello Scottie un mantello esterno ruvido, ispido, lungo e resistente alle intemperie con un sottomantello soffice e folto; il mantello deve essere regolarmente curato. Molto pronunciate sono la barba e le sopracciglia formate dal pelo pi\u00f9 lungo, e cos\u00ec anche le gambe e le parti del corpo dall'altezza del garrese in gi\u00f9 (come esige il look tradizionale). Testa, orecchie, coda e schiena sono regolarmente rasate.\nQuando viene rasato, uno Scottish Terrier tende a diventare aggressivo nel momento in cui le sue zampe vengono toccate, specialmente quelle posteriori.\nColore.\nIl colore usuale del mantello varia dal grigio scuro al nero. Possono nascere Scottie dal mantello \"Wheaten\" (dal color paglia ad una tonalit\u00e0 tendente al bianco) o \"Brindle\" (un misto tra nero e marrone), ma non devono essere confusi con le razze Soft-Coated Wheaten Terrier o West Highland White Terrier.\nCarattere.\nGli Scottish Terrier sono attenti, veloci e altezzosi (forse anche di pi\u00f9 rispetto agli altri terrier), famosi per la loro indipendenza e sicurezza in s\u00e9, giocosi ed intelligenti: sono stati soprannominati \"Diehard\" per la loro forte natura, unita ad una determinazione d'acciaio. Oltre ad essere molto amabili, possono anche essere particolarmente ostinati e, poich\u00e9 la razza stessa \u00e8 incline alla testardaggine, \u00e8 necessario un risoluto ma moderato addestramento gi\u00e0 da quando sono cuccioli, altrimenti non si faranno comandare facilmente.\nSono visti talvolta come cani dal freddo temperamento, quando in realt\u00e0 sono estremamente fedeli alla propria famiglia e famosi per attaccare anche da soli una o due persone nel loro territorio; questa razza, d'altronde, \u00e8 stata spesso descritta come tempestuosa ed al contempo molto sensibile. \u00c8 facile che i cuccioli si affezionino alla persona che presti loro pi\u00f9 attenzione nel primo periodo di vita: sono infatti generalmente conosciuti come cani \"di un solo padrone\".\nSono eccellenti cani da guardia grazie alla loro tendenza ad abbaiare lo stretto necessario (in genere quando avvertono la presenza di estranei, bench\u00e9 questo non sia certo l'unico caso in cui latrano ed \u00e8 comunque importante ricordare che tutti i cani sono diversi l'uno dall'altro). Sono impavidi, ma possono diventare aggressivi con gli altri cani a meno che non siano abituati alla loro presenza sin da cuccioli.\n\u00c8 consigliabile tenerli al guinzaglio quando portati a passeggio, poich\u00e9 sono molto propensi a scavare.\nSalute.\nSfortunatamente, lo Scottish Terrier ha una percentuale nello sviluppo di tumori molto pi\u00f9 elevata rispetto ad altri purosangue. Stando alle ricerche del \"Veterinary Medical Data Program\" (1986), esistono sei tipi di cancro ai quali il nostro sembra essere particolarmente a rischio e sono (in ordine decrescente): tumore alla vescica e agli organi dell'apparato urinario (TTC); melanoma; carcinoma gastrico; carcinoma spinocellulare della pelle; linfoma e carcinoma nasale. Altri tumori ai quali pu\u00f2 andare incontro lo Scottie sono la mastocite e l'angiosarcoma.\nLe ricerche sembrano suggerire che lo Scottish Terrier abbia una probabilit\u00e0 20 volte maggiore rispetto alle altre razze di contrarre il cancro alla vescica. La dott.ssa Deborah Knapp della Scuola di Medicina Veterinaria della Purdue University ha affermato che \"il TTC in genere si riscontra in cani d'et\u00e0 avanzata (11 anni circa) ed \u00e8 pi\u00f9 comune nelle femmine (in rapporto 2:1 con il maschio)\". Sintomi del TTC sono sangue nell'urina, frequenti minzioni caratterizzate da un forte sforzo (anche se alcuni di questi sintomi possono denotare solo un'infezione nelle vie urinarie).\nPer aiutare a prevenire il cancro in un cane, il suo padrone dovrebbe assicurarsi che questi non entri in contatto con fitofarmaci, solventi ed il fumo delle sigarette; bisogna inoltre prestare molta attenzione quando si tratta il cane con antiparassitari, fornirgli una dieta ricca di vitamine, con pochi carboidrati, molta verdura e fargli compiere molto moto.\nGli Scottish Terrier hanno una vita media di 12 anni.\nStoria.\nLo Scottish Terrier \u00e8 spesso considerato il pi\u00f9 antico dei Terrier delle Highlands, sebbene ci\u00f2 non sia fondato.\nPoich\u00e9 diversi Terrier della Scozia furono inizialmente raggruppati sotto lo stesso generico nome, Skye Terrier, si \u00e8 creata confusione circa i pedigree del gruppo. C'\u00e8 una grande discordanza al riguardo, e cio\u00e8 se gli Skye Terrier menzionati nei registri del primo Cinquecento attualmente discendano dagli antenati dello Scottie o vicerversa. Quel che \u00e8 certo, comunque, \u00e8 che Scottish Terrier e West Highland White Terrier sono strettamente imparentati (gli avi di entrambi erano originari della regione di Blackmount in Perthshire e di Rannoch Moor). Gli Scottie originariamente erano addestrati a cacciare ed uccidere animali intrusi nelle fattorie (come tassi\ne volpi) nelle Highlands della Scozia; spesso per tirarli fuori dalle tane degli animali i loro padroni li prendevano per la coda robusta. Sono spinti per loro istinto a scavare, come gli altri Terrier, il cui nome deriva dalla stessa radice del francese \"terre\" (in italiano \"terra\").\nLe attuali origini di una razza antica come lo Scottish Terrier sono incerte ed avvolte nell'oscurit\u00e0. I primi scritti circa un cane di descrizione analoga allo Scottie risalgono al 1436, quando Don Leslie li descrisse nel suo \"Storia della Scozia 1436-1561\". Duecento anni dopo, Sir Joshua Reynolds dipinse un ritratto di una giovane ragazza che accarezza un cane notevolmente simile al nostro. Re Giacomo VI di Scozia ebbe un ruolo di rilievo nella storia dello Scottish: nel XVII secolo, quando divenne re d'Inghilterra, regal\u00f2 sei terrier (si pensa che siano antenati dello Scottie) al re di Francia Enrico IV ed il suo amore ed adorazione per la razza increment\u00f2 la loro popolarit\u00e0 in tutto il mondo.\nMolti scrittori dagli inizi dell'Ottocento sembrano essere concordi sul fatto che un tempo in Bretagna esistessero due variet\u00e0 di terrier (uno Scotch Terrier a pelo ruvido ed un English terrier dal mantello liscio). Thomas Brown, nel suo \"\"Profili Biologici ed Aneddoti Autentici sui Cani\" (1829), constat\u00f2 che \"lo Scotch terrier \u00e8 il pi\u00f9 puro sotto il punto di vista della razza e sembrerebbe che da un suo incrocio sia originario l'English terrier\"; Brown continu\u00f2 descrivendolo \"basso nella stazza, con un forte corpo muscoloso, zampe piccole ma al contempo resistenti, una testa abbastanza grande rispetto alle proporzioni del corpo\" e \"solitamente di color sabbia o nero, con un manto lungo ed arruffato\"\". Sebbene le descrizioni dello Scotch terrier sono piuttosto generalizzate, si sostiene l'esistenza di un piccolo terrier dal pelo ruvido addestrato per giochi di caccia nelle Highlands scozzesi nel primo Ottocento; una descrizione che condivide le caratteristiche essenziali con il cane un tempo conosciuto come Aberdeen terrier e tuttora noto come Scottish terrier. Inoltre i dipinti di Sir Edwin Landseer ed una litografia risalente al 1835, intitolata \"Scottish Terrier al lavoro su un Cairn nelle Highlands Occidentali\", rappresentano dei terrier molto simili a quelli descritti nel primo trattato sugli standard dello Scottie.\nNel XIX secolo nelle Highland e nell'isola di Skye erano presenti cani originalmente conosciuti con il generico termine \"short-haired\" o \"little Skye terrier\". Verso la fine dell'Ottocento venne deciso di separarli e sviluppare cos\u00ec razze distinte. In principio si ottennero due categorie (Dandie Dinnmont ed una razza detta Skye che non \u00e8 la stessa conosciuta oggi con il medesimo termine); tempo dopo, per\u00f2, le mostre canine richiesero che i cani fossero comparati agli standard delle razze e cos\u00ec la figura ed il temperamento dello Scottish terrier vennero annotati per la prima volta. Alla fine gli Skye terrier furono divisi nelle razze conosciute oggi come Scottish, Skye, West Highland White e Cairn.\nDurante l'identificazione della razza lo Scottie venne conosciuto con molti nomi differenti: \"Highland\", \"Cairn\", \"Diehard\" ed \"Aberdeen\" (quest'ultimo attribuitogli per il gran numero di cani presenti nella zona e perch\u00e9 J. A. Adamson del clan Aberdeen aveva conseguito diversi successi esibendo i suoi cani durante gli anni settanta del XIX secolo; Roger Rough, appartenuto agli Adamson, Tartan di Paynton Piggott, Bon Accord dei signori Ludlow e Bromfield ed infine Splinter II, appartenuta a Ludlow, furono i primi vincitori e sono i quattro cani dai quali derivano gli attuali pedigree degli Scottish Terrier. Si \u00e8 spesso affermato che gli Scottie odierni derivino da una sola cagna, Splinter II, e da due esemplari maschi: nel suo libro \"Il nuovo Scottish Terrier\", Cindy Cooke indica Splinter II come la \"madre generatrice dello Scottie odierno\".\nIl capitano Gordon Murray e S.E. Shirley furono i responsabili dell'impostazione della razza nel 1879; nello stesso anno gli Scottish Terrier vennero per la prima volta esibiti all'Alexander Palace in Inghilterra, mentre l'anno seguente cominciarono ad essere classificati nello stesso modo di come sono selezionati oggigiorno. Il primo standard scritto di questa razza fu eseguito da J.B. Morrison e D.J. Thomson Gray ed apparve nel \"Libro Illustrato del Cane\" di Vero Shaw, pubblicato nel 1880.\nNel 1881 venne fondato il primo club al mondo dedicato a questa razza, lo \"\"Scottish Terrier Club of England\", mentre per lo \"Scottish Terrier Club of Scotland\"\" bisogner\u00e0 aspettare sino al 1888. Seguendo la formazione dei due club troviamo varie discordanze riguardo ad alcuni argomenti che furono infine appianate da una revisione dello standard nel 1930, riconosciuto poco tempo dopo dal Kennel Club UK.\nLo Scottie approd\u00f2 in America nei primi anni del 1890, ma divenne popolare solo negli anni compresi fra le due guerre mondiali. Venne istituito un club nel 1900 ed uno standard scritto nel 1925, riconosciuto dalla United Kennel Club nel 1934. Nel 1936 lo Scottish Terrier era il terzo cane pi\u00f9 popolare negli Stati Uniti.\nCure.\nPer essere pienamente apprezzato, lo Scottish necessita due-tre volte l'anno di una particolare toelettatura (stripping) che ne evidenzia tutte le piacevoli linee. Il suo mantello deve essere spazzolato ogni due-tre settimane a causa del suo pelo ruvido.\nScottie Famosi.\nLo Scottie \u00e8 l'unica razza canina che ha vissuto nella Casa Bianca per tre volte: il presidente Franklin D. Roosevelt possedeva uno Scottish di nome Fala, al quale era talmente affezionato che raramente si muoveva senza di lui; Roosevelt aveva gi\u00e0 avuto diversi Scottish Terrier prima di Fala, tra i quali due di nome Duffy e Mr.Duffy. Pi\u00f9 recentemente il presidente George W. Bush ha due Scottie, Barney e Miss Beazley.\nAltre persone famose che hanno avuto uno Scottish sono: Humphrey Bogart; Bette Davis; Julie Andrews; Liza Minnelli; E.B. White; la regina Vittoria; Ronald Reagan; Theodore Roosevelt; Dorothy Lamour; Eva Braun e Shirley Temple tra gli altri.\nUno Scottie famoso \u00e8 Whisky del film d'animazione Disney \"Lilli e il vagabondo\"; nel 1955, quando il cartone animato venne proiettato per la prima volta, il nome \"\"Jock\" (l'equivalente inglese di \"Whisky\"\") divenne uno dei nomi pi\u00f9 popolari per cani.\nUno Scottish Terrier ed un West Highland White Terrier sono raffigurati sull'etichetta del Black &amp; White whisky.\nLa figura dello Scottie \u00e8 usata anche nell'edizione britannica del gioco da tavolo \"Monopoly\", come pedina (che \u00e8 la pi\u00f9 amata tra tutte le altre secondo Matt Collins, vicepresidente di marketing della Hasbro). Infatti quando il gioco venne inventato negli anni trenta lo Scottish Terrier era il cane pi\u00f9 popolare negli USA.\nNel maggio 2007 la Carnegie Mellon University nomin\u00f2 lo Scottie la sua mascotte ufficiale, come anche l'Agnes Scott College a Decatur, in Georgia. Sempre come mascotte la figura dello Scottish Terrier \u00e8 usata dalla \"Chum\", una marca di cibo per cani ed \u00e8 inserito nell'emblema della linea di vestiti Juicy Couture.\nAree di diffusione.\nLo Scottish Terrier \u00e8 diffuso specialmente in Gran Bretagna, Stati Uniti d'America, Canada, Italia, Francia ed Australia."}
{"id": "1610874", "revid": "121862347", "url": "https://it.wikipedia.org/wiki?curid=1610874", "title": "Rockestra Theme", "text": "Rockestra Theme \u00e8 uno dei pezzi rock pi\u00f9 aggressivi scritti da Paul McCartney. Fu registrato il 3 ottobre 1978 dalla band corrente di McCartney, gli Wings, coadiuvati da una all-star band, composta da alcuni dei pi\u00f9 stretti amici di McCartney, tutti famosi nel campo della musica internazionale. \nIl brano.\nLa canzone apparve nell'album del 1979 \"Back to the Egg\". Il singolo venne pubblicato solo in Francia nel corso del 1979.\nIn un'intervista del 2001 su VH1, McCartney disse che Keith Moon era stato invitato a far parte della \"Rockestra\", ma mor\u00ec un mese prima dell'inizio delle sessioni di registrazione. Venne allora invitato Kenney Jones, che in quel periodo sostitu\u00ec Moon alla batteria nei The Who.\nIl brano venne eseguito al \"Concerts for the People of Kampuchea\" (e pubblicato sull'EP omonimo), una serie di concerti dal vivo progettata da McCartney per aiutare la popolazione della Cambogia in difficolt\u00e0 a causa della guerra con band molto famose, come i Queen, The Clash, the Pretenders, The Who, Elvis Costello, Wings e molti altri artisti che suonarono i loro brani al Hammersmith Odeon a Londra durante il dicembre del 1979. L'ultimo dei concerti sanc\u00ec l'ultima apparizione dal vivo degli Wings.\nLa maggior parte della \"Rockestra\" indoss\u00f2 abiti argentati. Sul video \"Concerts for Kampuchea\", si pu\u00f2 sentire Paul McCartney fare un commento su Pete Townshend prima di suonare il pezzo, dicendo che Pete fosse \"poof\" (gay nell'intercalare inglese).\nNel 1980, \"Rockestra Theme\" vinse il 22\u00b0 Grammy per la Miglior Performance Rock Strumentale.\nIl brano fu usato per i titoli iniziali di \"California Go!\", un programma sportivo dell'emettitrice spagnola \"ESPN\".\nVersioni bootleg.\nEsistono alcune pubblicazioni non ufficiali che contengono alcuni brani registrati durante le \"Rockestra Sessions\".\nFormazione.\nI musicisti che eseguirono \"Rockestra Theme\" (cos\u00ec come \"So Glad to See You Here\", sempre presente su \"Back to the Egg\") furono (i musicisti contrassegnati da (*) sono la formazione originale degli Wings):&lt;br&gt;\nAlle chitarre:\nAlla batteria:\nAl pianoforte:\nAl basso:\nAlle tastiere:\nAlle percussioni:\nAi fiati:"}
{"id": "1610875", "revid": "1543377", "url": "https://it.wikipedia.org/wiki?curid=1610875", "title": "Run for Cover (Sugababes)", "text": "Run for Cover \u00e8 un singolo del gruppo musicale pop britannico Sugababes, pubblicato il 9 aprile 2001 dall'etichetta discografica London.\nIl brano \u00e8 stato scritto da Jony Lipsey, Cameron McVey, Paul Simm e le stesse Sugababes e prodotto da McVey, Lipsey e Simm. Il singolo, terzo estratto dall'album di debutto del gruppo \"One Touch\", conteneva diversi remix e la b-side \"Don't Wanna Wait\"."}
{"id": "1610878", "revid": "89688", "url": "https://it.wikipedia.org/wiki?curid=1610878", "title": "Universit\u00e0 d'arte Musashino", "text": "L', anche nota col nome ufficiale inglese Musashino Art University abbreviato in MAU, \u00e8 un'universit\u00e0 del Kodaira, ovest di Tokyo, fondata nel 1962, con radici che risalgono al 1929.\nStoria.\nLa fu fondata nel 1929. Nel 1948 la denominazione venne cambiata in , e nel 1962 venne riorganizzata e prese il nome attuale.\nDalla sua nascita, l'universit\u00e0 si indirizz\u00f2 principalmente verso l'insegnamento di belle arti e disegno industriale. Solo pi\u00f9 tardi aggiunse architettura, moda e vari altri campi.\nL'universit\u00e0 ha accordi di scambio culturale con altre universit\u00e0 in molti altri paesi."}
{"id": "1610879", "revid": "307923", "url": "https://it.wikipedia.org/wiki?curid=1610879", "title": "Pizzicata", "text": ""}
{"id": "1610882", "revid": "74801", "url": "https://it.wikipedia.org/wiki?curid=1610882", "title": "Eugenio Alessandro di Thurn und Taxis", "text": "Biografia.\nEugenio Alessandro era figlio del conte Lamoral Claudio Francesco di Thurn und Taxis e di sua moglie, la contessa Anna Francesca Eugenia di Hornes.\nDivenuto conte di Thurn und Taxis alla morte del padre, nel 1676, gli succedette anche negli incarichi di maestro generale di posta. Nel 1681 l'ultimo sovrano spagnolo dei Paesi Bassi, Carlo II, lo nomin\u00f2 principe nella par\u00eca di Spagna, elevando il territorio della contea di Braine-le-Ch\u00e2teau, acquisita da Lamoral Claudio Francesco, al rango di principato sul cognome della casata.&lt;ref name=\"Dallmeier/Schad14\"&gt;Martin Dallmeier, Martha Schad: \"Das F\u00fcrstliche Haus Thurn und Taxis, 300 Jahre Geschichte in Bildern.\" Friedrich Pustet, Regensburg 1996, p. 14.&lt;/ref&gt; Il 4 ottobre 1695, l'imperatore Leopoldo I lo promosse anch'egli al rango di principe del Sacro Romano Impero, sebbene Eugenio Alessandro non potesse vantare un possedimento nei confini imperiali. Venne contestualmente decorato delle insegne dell'Ordine del Toson d'Oro.\nAll'indomani dello scoppio della guerra di successione spagnola, venne costretto a lasciare i Paesi Bassi spagnoli ed i suoi domini in loco dal momento che nel 1701 il nuovo sovrano di Spagna, Filippo V, nipote di re Luigi XIV di Francia, lo licenzi\u00f2 dal suo incarico di direttore generale delle poste nei Paesi Bassi, confiscandogli tutti i beni in Olanda. Eugenio Alessandro prese quindi residenza stabile a Francoforte sul Meno dal 1702 dove trasfer\u00ec quindi anche il quartier generale della sua impresa postale.\nIl 26 novembre 1704, ricevette la possibilit\u00e0 di votare alla dieta imperiale venendo ammesso nella Provincia dell'Elettorato del Reno, per quanto non vi possedesse alcun territorio (causa essenziale per ottenere regolarmente il diritto di voto al parlamento del Sacro Romano Impero). Per compensare l'assenza di un patrimonio fondiario adeguato in loco, venne concordato che il principe Thurn und Taxis avrebbe dovuto fornire due cavalieri e sei fanti per la camera imperiale di Wetzlar oltre al pagamento di una tassa di 39 fiorini annui.\nNel suo testamento, redatto nel 1713, prescrisse la conversione delle propriet\u00e0 di famiglia in fedecommesso e sugger\u00ec che le propriet\u00e0 olandesi venissero vendute a favore dell'acquisto di beni nei territori del Sacro Romano Impero per supportare ulteriormente la sua appartenenza all'\u00e9lite imperiale.\nAlla sua morte, avvenuta nel 1714, venne sepolto nel Duomo di Francoforte sul Meno.\nMatrimonio e figli.\nEugenio Alessandro si spos\u00f2 due volte.\nLa prima, il 24 marzo 1678, con la principessa Anna Adelaide di F\u00fcrstenberg-Heiligenberg (\u2020 13 novembre 1701), figlia del conte Ermanno Egon, dalla quale ebbe i seguenti figli:\nAlla morte della prima moglie, il 21 novembre 1703 si rispos\u00f2 la contessa Anna Augusta di Hohenlohe-Waldenburg (\u2020 21 settembre 1711), dalla quale ebbe i seguenti eredi:"}
{"id": "1610883", "revid": "1318658", "url": "https://it.wikipedia.org/wiki?curid=1610883", "title": "PEN International", "text": "Il PEN International \u00e8 un'associazione e organizzazione internazionale non governativa di scrittori.\nStoria e obiettivi.\nIl \"PEN club\" \u00e8 Fu fondato a Londra nel 1921 da John Galsworthy che ne divenne il primo Presidente, allo scopo di promuovere l'amicizia e gli scambi intellettuali fra scrittori di tutto il mondo. Tra i suoi primi membri il PEN club incluse Joseph Conrad, Elizabeth Craig, George Bernard Shaw e H. G. Wells. L'acronimo PEN, oltre a richiamare la parola \u00abpenna\u00bb in inglese, \u00e8 l'abbreviazione di \"Poets, Essaysts, Novelists\", cio\u00e8 poeti, saggisti e romanzieri, le tre categorie di operatori intellettuali alle quali si rivolgeva originariamente l'associazione. Attualmente l'associazione ammette ogni forma di comunicazione scritta, accettando anche storici, giornalisti, traduttori, etc.. Il \"PEN club\" ha relazioni consultive formali con l'UNESCO ed uno speciale status consultivo presso il Concilio Economico e Sociale delle Nazioni Unite.\nTra i pi\u00f9 famosi ex-presidenti del PEN club figurano lo scrittore Alberto Moravia, i premi Nobel per la letteratura Heinrich B\u00f6ll e Mario Vargas Llosa, il drammaturgo Arthur Miller, il poeta ceco Ji\u0159\u00ed Gru\u0161a; il direttore esecutivo \u00e8 stato, per cinque anni fino al 2010, Caroline McCormick mentre successivamente Presidente del \"PEN club\" \u00e8 stato John Ralston Saul. Il \"PEN club\" ha ancora sede a Londra ed \u00e8 composto di 145 succursali autonome diffuse in 104 paesi del mondo. \nUlteriore obiettivo dell'associazione \u00e8 sottolineare il ruolo della letteratura e della scrittura nello sviluppo di una reciproca comprensione fra culture diverse e difendere con tutti i mezzi la libert\u00e0 di espressione di scrittori e giornalisti perseguitati o minacciati per le loro idee.\nComitato per gli scrittori imprigionati.\nIl \"PEN club\" gestisce un apposito \"Writer in Prison Committee\" (Comitato per gli scrittori imprigionati) che si occupa di difendere intellettuali di tutto il mondo. Il comitato fu fondato nel 1960 in risposta al crescente tentativo di mettere a tacere il dissenso imprigionando scrittori e intellettuali. Attualmente il comitato segue i casi di oltre 900 scrittori imprigionati, torturati, uccisi o anche semplicemente minacciati a causa della pratica della loro professione. Il comitato pubblica ogni due anni un libro bianco che documenta le violazioni del diritto di libert\u00e0 di espressione in tutto il mondo.\nIl comitato coordina le attivit\u00e0 del \"PEN club\" a livello internazionale a supporto di una campagna per la fine della soppressione del diritto di espressione a livello mondiale. Insieme ad altre ONG, il comitato \u00e8 parte del network globale \"International Freedom of Expression Exchange\", organizzazione dedicata a monitorare la censura sulla stampa in tutto il mondo e a difendere i diritti di giornalisti, scrittori, utenti di internet e altre categorie perseguitare per aver cercato di usufruire della loro libert\u00e0 di espressione. Il comitato \u00e8 anche parte del \"Tunisia Monitoring Group\", una coalizione di 16 ONG che preme sul governo della Tunisia allo scopo di aumentare la tutela dei diritti umani."}
{"id": "1610890", "revid": "372624", "url": "https://it.wikipedia.org/wiki?curid=1610890", "title": "Farpi Vignoli", "text": "Nei testi critici degli anni trenta viene presentato come una promessa della scultura italiana, grazie ad un gruppo di opere che lo aveva reso celebre: prima fra tutte il \"Guidatore di sulky\", che nel 1936 valse all'artista la medaglia d'oro per la scultura, nella sezione Arte ai Giochi Olimpici di Berlino.\nBiografia.\nFarpi Vignoli nasce a Bologna nell'agosto del 1907 (dove vivr\u00e0 fino al novembre 1997), da Callisto, carpentiere, ed Ersilia Tagliavini. \u00c8 il pi\u00f9 giovane di tre fratelli. (Il nome di battesimo, alquanto singolare, nasce dalla troncatura di un nome pi\u00f9 lungo che il padre cercava di comporre). Trascorre l'infanzia e la prima adolescenza in una casa nei pressi dell'Ippodromo dell'Arcoveggio (da cui l'ispirazione per il \"driver del trotto\" e poi per il \"cavallo\"). Nel 1919 \u00e8 ammesso all'interno del Collegio Venturoli, dove studier\u00e0 pittura, scultura, architettura seguendo gli insegnamenti dello scultore Enrico Barberi. In questo periodo nasce un'amicizia fraterna con Paolo Manaresi. Nello stesso periodo si consolida anche l'amicizia con lo scultore Luciano Minguzzi, appena pi\u00f9 giovane, conosciuto all'Accademia e insieme al quale frequenta il maestro Ercole Drei, allora impegnato nella realizzazione delle marmoree Immagini della Libert\u00e0 e della Vittoria per la Certosa di Bologna. Conclusa poi l'Accademia di Belle Arti, nel 1934 esordisce a Bologna con una mostra personale.\nAlla II Quadriennale di Roma del 1935 (su invito del fondatore Cipriano Efisio Oppo), il \"Guidatore di sulky\" si aggiudica il 4\u00ba premio e il diritto di partecipare, risultando poi vittorioso, alle Olimpiadi di Berlino del 1936. Degli anni subito successivi: il \"Tennista\" del 1936, il \"Tiratore di fune\" del 1937, il \"Saltatore\" del 1938. Quest'ultimo viene suggestivamente colto da Vignoli sospeso tra cielo e terra, con un equilibrio singolare di aste oblique.\nPoi Vignoli cambia stile e abbandona il soggetto sportivo. Nel 1939, presenta alla III Quadriennale romana il \"Preludio d'amore\" aprendo un nuovo periodo di creativit\u00e0 pi\u00f9 \"eclettica\". Negli stessi anni realizza due giganteschi bassorilievi per la facciata dell'allora \"Casa del Contadino\" (oggi \"Camera Confederale del Lavoro\") di Bologna. Del 1940 sono anche il bozzetto (assieme a Cleto Tomba) vincente \u2014 a pari merito \u2014 per la \"Quadriga\" nella facciata del palazzo dei Ricevimenti dell'E42 (EUR), a Roma, e due grandi trofei per lo stesso complesso. Del 1941 il ritratto all'amico poeta Alfonso Gatto.\nLa seconda guerra mondiale.\nLa guerra segna un momento di grande difficolt\u00e0, attenuata in parte dalla presenza di amici come Giuseppe Vaccaro, ospitato nella dimora da \"sfollati\", sull'Appennino tosco-emiliano o Aldo Cucchi, partigiano medaglia d'oro, della 7\u00aa GAP, impegnata nella storica Battaglia di Porta Lame, a Bologna, poco prima della Liberazione.\nTutte le esposizioni si interrompono tra il 1942 e il 1943.\nLa ripresa dell'attivit\u00e0.\nNell'immediato dopoguerra le nuove generazioni maturano la ribellione contro il periodo precedente. In questa fase Vignoli si dedica con passione alla pittura ad acquerello (prediletta fin dai tempi del collegio), innovandone sorprendentemente i principi cromatici e materici, raggiungendo luminosit\u00e0 e toni, pi\u00f9 apparentati con la tecnica dell'affresco, al punto che Virgilio Guidi' defin\u00ec il risultato \u00ab\"un vero riscatto\"\u00bb verso le altre tecniche pi\u00f9 blasonate.\nVignoli torna alla scultura dal 1950 con varie opere, la \"Tomba Frassetto\", nella Certosa di Bologna,i ritratti di artisti del cinema americano (tra cui Tyrone Power e il regista Henry King), la \"Tomba di Ennio Gnudi\" (Sindaco di Bologna nel 1920), sempre alla Certosa, il \"Monumento bronzeo ai Bersaglieri caduti in Russia\" (Bologna), la \"Madre\" che cuce a macchina, bronzo (G.A.M. di Bologna), i ritratti in bronzo del poeta Gatto, dello scultore Bolognini, delle figlie Alessandra e Nicoletta. Nel 1957 progetta e dirige la costruzione di un complesso architettonico per l'Accademia di Belle Arti di Bologna, con l'edificio delle aule e il Teatro per la Scuola di Scenografia, quest'ultimo, in particolare, molto apprezzato dall'architetto Giuseppe Vaccaro. Poi giungono nuove commissioni di sculture: la \"Stele ai mutilati di guerra\" bronzo (Parco S. Viola, Bologna), il Monumento di San Francesco e il lupo (Gubbio), altorilievo in bronzo, il Ciborio della chiesa parrocchiale di San Giovanni Battiata di Casalecchio di Reno, bronzo naturale, \"Mariarosa, la maestrina\", marmo (Certosa), il Cavallo al trotto (Castel S. Pietro), bronzo grande al vero. Nell'ultimo periodo di attivit\u00e0, tra gli anni ottanta-novanta, i nuovi soggetti sportivi, tutti in bronzo: Il Deltaplano, Il Windsurfer, Giacomo Agostini, Bj\u00f6rn Borg, Il Motocross.\nLa casa-museo di Farpi Vignoli nel Palazzo de' Buoi si trova a Castel San Pietro Terme."}
{"id": "1610893", "revid": "110157", "url": "https://it.wikipedia.org/wiki?curid=1610893", "title": "Punto ceviano", "text": "In geometria, un punto ceviano \u00e8 un punto del triangolo in cui sono concorrenti (si incontrano) tre rette ceviane.\nIn realt\u00e0, qualsiasi punto del piano \u00e8 un punto \"ceviano\" (eccetto quelli del perimetro), poich\u00e9 per ciascun punto passano un'infinit\u00e0 di rette, ivi comprese, dunque, anche quelle passanti per tre vertici del triangolo; ragion per cui la qualifica di ceviano ha senso se soddisfa due caratteristiche:\nCos\u00ec \u00e8 corretta l'identificazione di cevianit\u00e0 per l'incentro in quanto punto di incontro delle bisettrici; dell'ortocentro in quanto punto di incontro delle altezze, ecc"}
{"id": "1610895", "revid": "1431409", "url": "https://it.wikipedia.org/wiki?curid=1610895", "title": "J\u00falius Korostelev", "text": "Caratteristiche tecniche.\nGiocatore.\nKorostelev era un'ala sinistra, fantasiosa e dotata di buona tecnica individuale. Era in possesso di un tiro potente e preciso, che lo rendeva efficace anche in fase realizzativa, ed era considerato un abile rigorista.\nCarriera.\nGiocatore.\nClub.\nInizia la sua carriera nel Tur\u010diansky Sv\u00e4t\u00fd Martin, entrando a far parte delle giovanili all'et\u00e0 di 14 anni; con la formazione della citt\u00e0 natale prende parte a tre edizioni del campionato slovacco negli anni della seconda guerra mondiale. Al termine del conflitto si trasferisce allo , con cui realizza 16 reti in 18 partite nella St\u00e1tn\u00ed liga 1945-1946; l'anno successivo inizia il campionato con 7 reti in 4 partite, finch\u00e9 nel settembre del 1946 viene ingaggiato dal club italiano della , insieme al connazionale \u010cestm\u00edr Vycp\u00e1lek.\nDebutta in Serie A il 6 ottobre 1946 in -Juventus (3-3): rimane a Torino per una stagione, in cui totalizza 30 presenze e 15 gol, diventando il secondo miglior cannoniere della squadra e decimo assoluto, e contribuisce al secondo posto in classifica finale dei bianconeri. A fine stagione, tuttavia, non viene riconfermato, e insieme al compagno d'attacco Mario Astorri passa all'. Nella formazione orobica non ripete le prestazioni dell'anno precedente, a causa di problemi fisici e caratteriali: pur debuttando con un gol nella vittoria per 3-1 sul del 14 settembre 1947, il suo bottino stagionale \u00e8 di 5 reti in 18 presenze, e l'Atalanta si classifica al quinto posto in classifica, miglior risultato della propria storia. L'anno successivo, tuttavia, i nerazzurri retrocedono, e anche in questo caso Korostelev non ritrova la vena realizzativa, con 4 reti in 18 partite.\nNel 1949, dopo tre stagioni nella massima serie, accetta di scendere in Serie C, ingaggiato dalla . Con i calabresi realizza 17 reti nel campionato 1949-1950, concluso al terzo posto dietro e : queste prestazioni gli valgono l'ingaggio del , di nuovo in Serie A, su suggerimento dell'amico Vycp\u00e1lek. Incluso nella rosa che inizia il campionato, non scende mai in campo a seguito dell'acquisto del turco \u015e\u00fckr\u00fc G\u00fclesin che gli preclude il posto da giocatore straniero, sicch\u00e9 in ottobre fa ritorno a Reggio Calabria, di nuovo in Serie C; con gli amaranto disputa 18 partite con 5 reti.\nNel 1951, messo in lista di trasferimento torna al Nord trasferendosi al , sempre in Serie C: in Emilia ritrova il connazionale Vycp\u00e1lek e diventa uno dei giocatori pi\u00f9 amati dalla tifoseria giallobl\u00f9. Nella prima stagione contribuisce con 11 reti all'ammissione alla Serie C a girone unico, nella quale si mantiene su alte medie realizzative totalizzando 30 reti in due stagioni; nel campionato 1953-1954 contribuisce con 15 reti alla promozione dei ducali in Serie B, realizzando tra le altre la rete decisiva per la matematica promozione, nella vittoria sul . Riconfermato anche tra i cadetti, \u00e8 ancora titolare per una stagione, mentre nel campionato 1955-1956 le sue presenze sono limitate a 7, con una rete realizzata contro il . Chiude la sua carriera di calciatore nell', in IV Serie, nel quale disputa un'unica partita infortunandosi di nuovo in modo serio.\nNazionale.\nCon la vanta una presenza in Nazionale, collezionata il 14 settembre 1946 contro la (3-2).\nAllenatore.\nEsordisce come tecnico nelle serie minori sulle panchine di e Salsomaggiore, alternando l'attivit\u00e0 di allenatore a quella di osservatore per conto del . Nell'estate del 1959 viene nominato allenatore del , militante in Serie C. Nella stagione 1959-1960 conduce gli emiliani a un piazzamento di centroclassifica, mentre nella stagione successiva viene esonerato a causa dei negativi risultati ottenuti.\nNel frattempo completa il corso per allenatori a Coverciano, segnalandosi tra i migliori, e nel luglio del 1961 viene chiamato alla al posto di Carlo Parola, affiancato al direttore tecnico Gunnar Gren. Siede sulla panchina bianconera nelle prime due partite del campionato 1961-1962, il 27 agosto nel pareggio casalingo per 1-1 contro il , e il 3 settembre nella sconfitta per 2-1 sul campo del , mentre dal 7 settembre 1961 passa al ruolo di allenatore in seconda dei bianconeri, dopo il ritorno in patria di Gren per motivi familiari e la sua sostituzione con il rientrante Parola. L'anno successivo torna ad allenare in Serie C, sulla panchina del , ma viene esonerato a favore di Mario Nicolini (a sua volta sostituito da Guglielmo Trevisan).\nIn seguito guida l' e i dilettanti piemontesi del Balangero e del Susa. Tra il 1971 e il 1974 allena anche l' di calcio femminile, con cui approda alle finali scudetto nel 1972; prosegue l'attivit\u00e0 tra i dilettanti piemontesi sulla panchina del Mathi, in Prima Categoria."}
{"id": "1610907", "revid": "436907", "url": "https://it.wikipedia.org/wiki?curid=1610907", "title": "Novecinquanta", "text": "Novecinquanta \u00e8 il secondo album in studio del produttore discografico italiano Fritz da Cat, pubblicato il 15 marzo 1999 dalla Basiglio Flagellante Prod. e distribuito dalla CD Club.\nL'11 dicembre 2015 l'album \u00e8 stato ristampato in formato vinile dalla Tannen Records per la collana \"Vinili Doppia H\" in tiratura limitata a 1500 copie, di cui le prime 700 in vinile trasparente.\nDescrizione.\n\"Novecinquanta\" \u00e8 stato registrato prevalentemente a Varese nello studio di registrazione di Vez e DJ Vigor, entrambi membri degli Otierre. I brani \"Una minima\" e \"Street Opera\" invece sono stati registrati presso lo studio Fortezza delle Scienze di Bassi Maestro.\nDi questo disco, vengono girati i video dei due pezzi \"Non c'\u00e8 limite allo show\" con DJ Lugi e \"Schiaffetto correttivo\" insieme a Turi."}
{"id": "1610909", "revid": "124320769", "url": "https://it.wikipedia.org/wiki?curid=1610909", "title": "Lamoral Claudio Francesco di Thurn und Taxis", "text": "Nel 1650 decise, con approvazione imperiale, di mutare il proprio cognome da \"Thurn, Valsassina e Tassis\" al pi\u00f9 tedesco \"Thurn und Taxis\" con cui la famiglia divenne in seguito maggiormente nota. Succeduto negli incarichi paterni sotto la tutela della madre sino alla maggiore et\u00e0, una volta raggiunta la piena autonomia la sua figura risult\u00f2 fondamentale per l'organizzazione delle finanze imperiali dopo i negoziati di pace di Osnabr\u00fcck e M\u00fcnster. Dopo la fine della Guerra dei Trent'anni, in concorrenza con altri uffici postali regionali concorrenti, fu in grado di garantire la continua esistenza dell'ufficio postale imperiale attraverso accordi reciproci, ma non fu in grado di mantenere una posizione di monopolio.\nBiografia.\nI primi anni.\nLamoral Claudio Francesco era figlio del conte Leonardo II e di sua moglie, Alessandrina de Rye, contessa di Varax.\nDivenuto Conte di Thurn und Taxis alla morte del padre, nel 1628, fu sottoposto alla reggenza della madre (data la sua giovane et\u00e0) sino al 1646, quando pot\u00e9 governare senza co-reggenti e si vide riconfermare il ruolo gi\u00e0 di suo padre dall'imperatore Ferdinando III del Sacro Romano Impero.\nUno dei suoi primi atti ufficiali \u00e8 datato 27 febbraio 1646 e consiste in una conferma di suo cugino Johann Baptist von Taxis al ruolo di maestro di posta di Augusta. Il re spagnolo Filippo IV fu tra i primi organismi ufficiali a riconoscere la discendenza della famiglia Taxis dai Torriani di Milano il 6 ottobre 1649. Successivamente, l'imperatore Ferdinando III, accondiscendendo ad un desiderio dello stesso Lamoral Claudio Francesco, gli permise in definitiva di mutare il proprio cognome in \"Thurn und Taxis\" con cui la sua famiglia divenne maggiormente nota, dal 24 dicembre 1650.\nL'amministrazione delle poste imperiali.\nAlla fine della guerra dei trent'anni, durante i negoziati di pace tenutisi a Osnabr\u00fcck ed a M\u00fcnster, Lamoral fu tra gli organizzatori della staffetta postale tra Detmold ed Osnabr\u00fcck e tra B\u00fcckeburg ed Osnabr\u00fcck, istituendo anche una via postale da L\u00fcnen a M\u00fcnster e una tra M\u00fcnster e Osnabr\u00fcck, oltre a quella molto redditizia tra Colonia-Roermond-Bruxelles. Dopo la firma della pace di Vestfalia, si assicur\u00f2 il ripristino delle rotte postali tradizionali.\nCon gli imperatori del Sacro Romano Impero, coi quali ebbe sempre ottimi rapporti, cerc\u00f2 di incrementare notevolmente la rete postale dell'impero cos\u00ec da favorire ulteriormente non solo il proprio lavoro ma anche la capacit\u00e0 e la velocit\u00e0 degli scambi di informazioni e merci entro i confini dei territori imperiali. Il 13 febbraio 1664, firm\u00f2 un contratto con l'elettore bavarese Ferdinando Maria per istituire nuovi percorsi postali tra Monaco di Baviera ed altre importanti mete come Augusta, Innsbruck, Ratisbona, Wels e Salisburgo. Allo stesso modo, concluse il 13 febbraio 1672 un accordo col principe elettore di Treviri, Karl Kaspar von der Leyen, per aprire una rotta postale tra Treviri e Coblenza.\nA seguito dello scoppio della guerra franco-olandese, dovette spostare nuovamente le rotte che egli aveva istituito nell'area, in particolare dopo gli attacchi di mercenari francesi nell'area del principato episcopale di Treviri nel 1675, nonostante le garanzie che aveva ottenuto. Egli ottenne quindi dall'imperatore l'emanazione di un decreto che lo autorizzava a proteggere le stazioni postali anche con uomini armati se necessario. Ebbe a lamentarsi di queste aggressioni anche con Luigi XIV di Francia, ma il ministro francese Louvois, gli rispose di non poter fare nulla per evitare che la guerra colpisse anche i normali traffici postali.\nIl problema della concorrenza.\nProprio durante il convulso periodo della guerra dei trent'anni, i principi protestanti della Germania tentarono di istituire un sistema postale indipendente organizzato in staffette nei loro territori, escludendo ovviamente i Thurn und Taxis dalla gestione dello stesso. Dopo la firma della pace di Vestfalia le posizioni favorevoli ad una \"posta dei principi protestanti\" si intensificarono maggiormente, in particolar in quanto a tale progetto avevano gi\u00e0 aderito di comune accordo l'elettorato di Brandeburgo, quello di Sassonia, l'Assia-Kassel ed il Brunswick-L\u00fcneburg. Lamoral Claudio Francesco tent\u00f2 senza successo di contrastare lo sviluppo di tale rete postale parallela appellandosi alla dieta imperiale, ma nulla pot\u00e9 contro la conferenza dei principi evangelici convocata a Hildesheim nel 1658 che decise apertamente di propendere per un'azione comune contro le pretese di gestione universale della posta da parte dei Thurn un Taxis. Lamoral Claudio Francesco, dovette alla fine accettare la presenza di uffici postali concorrenti nei territori protestanti, come pure la presenza di diversi percorsi postali incrociati ai suoi. Ottenne tuttavia il permesso di espandere la rete postale del Sacro Romano Impero e di iniziare le prime tratte di posta internazionali. In un'ulteriore conferenza tenutasi a Hildesheim nel 1666, le aree di interesse delle due sfere d'influenza vennero infine delimitate chiaramente.\nLamoral fu un attento gestore di questa delicata fase della sua professione, intrattenendo sovente rapporti quasi settimanali con le diverse stazioni dei territori da lui amministrati. Per questo motivo, l'archivio dei principi Thurn und Taxis a Ratisbona conserva ancora oggi migliaia di lettere da lui scritte in diverse lingue ai responsabili delle varie stazioni alle sue dipendenze in tutto l'impero.\nLa corsa al principato.\nLamoral fu il primo della sua famiglia a cercare di migliorare la posizione della propria famiglia all'interno della gerarchia aristocratica imperiale, fatto che si riflett\u00e9 in primis sugli incarichi della sua professione. \nProprio con questo intento in mente, egli ampli\u00f2 ed abbell\u00ec la cappella della sua famiglia presso la chiesa di Notre Dame du Sablon di Bruxelles in stile barocco ed attorno al 1660 inizi\u00f2 la costruzione di una propria palazzina di caccia presso Beaulieu, non lontano da Bruxelles. Ampli\u00f2 ed abbell\u00ec notevolmente anche il palazzo che la sua famiglia possedeva proprio di fronte alla chiesa di Notre Dame du Sablon, facendo di esso un edificio principesco. \nNel 1670, al fine di dimostrare la propria potenza, acquis\u00ec i feudi di Braine-le-Ch\u00e2teau e Haut-Ittre dalla famiglia di sua moglie, oltre ad ottenere la contea di La Roche-en-Ardenne. Nonostante i suoi sforzi, egli non riusc\u00ec comunque ad ottenere il tanto agognato titolo principesco che and\u00f2 invece dopo la sua morte a suo figlio Eugenio Alessandro.\nMatrimonio e figli.\nLamoral Claudio Francesco spos\u00f2 il 6 febbraio 1650 la contessa Anna Francesca Eugenia di Hornes, dalla quale ebbe i seguenti figli:"}
{"id": "1610910", "revid": "152625", "url": "https://it.wikipedia.org/wiki?curid=1610910", "title": "Run for cover", "text": ""}
{"id": "1610912", "revid": "81484", "url": "https://it.wikipedia.org/wiki?curid=1610912", "title": "A&amp;M", "text": ""}
{"id": "1610914", "revid": "1543377", "url": "https://it.wikipedia.org/wiki?curid=1610914", "title": "Licurgo di Atene", "text": "Biografia.\nLa principale fonte riguardo alla vita di Licurgo sono le \"Vite dei dieci oratori\" dello Pseudo-Plutarco, integrate da qualche citazione di altri autori e da alcuni testi epigrafici.\nLa principale fonte della biografia scritta dallo Pseudo-Plutarco era la biografia contenuta nel \"Sullo stile dei dieci oratori\" di Cecilio di Calacte (andata perduta), la quale si basava a sua volta su una biografia scritta da Filisco di Mileto poco dopo la morte di Licurgo (biografia che, secondo Olimpiodoro il Giovane, era un panegirico), integrata per alcuni aspetti dalle \"Vite\" scritte da Ermippo di Smirne e dal \"Sui demagoghi\" scritto da Idomeneo di Lampsaco.\nLa biografia di Licurgo scritta da Fozio non \u00e8 altro che una riformulazione di quella dello Pseudo-Plutarco.\nFamiglia e data di nascita.\nIl padre di Licurgo era Licofrone del demo di Butade, figlio un omonimo Licurgo messo a morte dai Trenta tiranni, esponente dell'antichissima famiglia degli Eteobutadi. Probabilmente la famiglia possedeva delle propriet\u00e0 terriere nel demo di Butade, lungo la Via Sacra, ma sembra che non disponesse di un patrimonio enorme (secondo John Kenyon Davies non pi\u00f9 di 2 talenti), considerato anche che non si ha notizia di liturgie sostenute da alcun membro della famiglia di Licurgo; bisogna per\u00f2 notare che Licurgo strinse legami matrimoniali colle opulente famiglie di Callia II del demo di Bate e di Pitodoro del demo di Acarne.\nLa data di nascita di Licurgo pu\u00f2 essere definita approssimativamente come poco successiva al 390 a.C. in base a tre dati:\nFormazione e abitudini.\nSecondo lo Pseudo-Plutarco Licurgo fu allievo, contemporaneamente a Iperide, prima di Platone e poi di Isocrate. Dopo essere stato studente di Isocrate Licurgo si avvi\u00f2 alla carriera politica. Presso Platone, forse, Licurgo rafforz\u00f2 il suo rigore morale, mentre da Isocrate trasse molte caratteristiche retoriche.\nLicurgo era un convinto ammiratore dell'oligarchia spartana, caratterizzata da una disciplina austera e inflessibile, da una severa morale e dall'asservimento dell'individuo al bene dello Stato. Secondo lo Pseudo-Plutarco Licurgo applicava pienamente questi principi: nonostante fosse ricco, indossava lo stesso mantello ogni giorno, d'estate e d'inverno; camminava a piedi nudi se il clima era sufficientemente mite; per non sottrarre tempo ai suoi studi dormendo troppo a lungo, aveva sul suo letto solo una piccola pelle di pecora e un cuscino sotto la testa.\nLicurgo era inoltre religiosissimo, sia per tradizione famigliare sia per convinzione personale: infatti, oltre a una carica sacerdotale ereditaria, ricopr\u00ec per un certo periodo anche quella di hieropoios \u03c4\u03b1\u1fd6\u03c2 \u03c3\u03b5\u03bc\u03bd\u03b1\u1fd6\u03c2. Secondo lo Pseudo-Plutarco era fermamente contrario all'eventualit\u00e0 che Alessandro Magno potesse essere divinizzato: un aneddoto riferisce che avrebbe esclamato: \"Che divinit\u00e0 sarebbe mai questa dal cui tempio uscendo bisognerebbe purificarsi?\".\nSecondo lo Pseudo-Plutarco Licurgo non aveva particolari doti retoriche e non era bravo nell'improvvisare, quindi si esercitava \"giorno e notte\" e pagava dei retori quando preparava delle orazioni. Enrica Malcovati afferma che divenne oratore per \"un intransigente senso del dovere, un'ardente carit\u00e0 di patria, un bisogno imperioso di denunziare e punire chi ai doveri verso la patria venisse meno\".\nRapporto cogli Ateniesi.\nLo Pseudo-Plutarco riporta numerosi aneddoti che evidenziano quanto grande fosse la fiducia degli Ateniesi in Licurgo, visto come esempio di morale irreprensibile: dei privati gli affidarono il loro denaro, per un totale di 250 talenti (650 secondo il decreto onorifico di Stratocle); i tribunali assolvevano chiunque fosse da lui difeso; ricevette molte corone onorifiche\nLo Pseudo-Plutarco e il decreto onorifico di Stratocle riferiscono che Licurgo fu accusato pi\u00f9 volte ma sempre assolto da tutte le imputazioni, anche da quelle di appropriazione indebita.\nLo Pseudo-Plutarco sostiene anche che Licurgo don\u00f2 di tasca propria a ogni cittadino 50 dracme, per un totale di 160 talenti, o, secondo altre fonti, 1 mina d'argento, per un totale di 320 talenti.\nImpegno politico.\nAmministrazione di Atene.\nDopo la grave sconfitta di Cheronea (338 a.C.) Licurgo, convinto antimacedone come Demostene, fu eletto \u1f41 \u1f10\u03c0\u1f76 \u03c4\u1fc7 \u03b4\u03b9\u03bf\u03b9\u03ba\u03ae\u03c3\u03b5\u03b9, carica a scadenza quadriennale che consisteva nell'amministrazione delle finanze dello Stato; secondo lo Pseudo-Plutarco fu scelto su suggerimento di Stratocle e, alla fine del primo mandato, non potendo essere rieletto personalmente (una legge impediva che una stessa persona fosse tamias per pi\u00f9 di quattro anni), riusc\u00ec a far nominare alcuni suoi amici personali per i successivi due mandati, cosicch\u00e9 esercit\u00f2 effettivamente il potere per dodici anni.\nDurante questo periodo di dodici anni (338-326 a.C. o, secondo un'altra ipotesi, 336-324 a.C.) Licurgo ebbe un'autorit\u00e0 enorme. Secondo lo Pseudo-Plutarco in quegli anni passarono per le sue mani ben 14000 talenti secondo alcune fonti, 18650 secondo altre; il decreto onorifico di Stratocle parla di 18900 talenti, probabilmente perch\u00e9 aggiunge ai 18650 talenti gi\u00e0 nominati i 250 che Licurgo ricevette in deposito da dei privati. Le due ipotesi sono verificabili solo parzialmente, ma tra le due la seconda sembra preferibile, visto che la prima sembra essere un computo artificioso ottenuto moltiplicando le entrate annue (1200) per il numero di anni in cui Licurgo fu in carica (12).\nLicurgo \u00e8 inoltre ricordato come autore di almeno 11 decreti, 10 dei quali leggibili pi\u00f9 o meno frammentariamente, e una legge, databile al 335/334 a.C., anch'essa leggibile frammentariamente.\nL'attivit\u00e0 di Licurgo si rivolse principalmente verso tre ambiti: risanamento delle casse dello Stato, imponenti lavori pubblici e recupero delle tradizioni di Atene, principalmente quelle legate all'ambito religioso.\nPer quanto riguarda l'ambito economico, Licurgo riusc\u00ec a riportare l'erario ateniese allo splendore dei tempi di Pericle: lo Pseudo-Plutarco sostiene che \"la cosa pi\u00f9 importante che fece nella sua vita fu aumentare le entrate pubbliche da 60 talenti, cifra a cui ammontavano quando entr\u00f2 in carica, a 1200 talenti\". Secondo Pausania il Periegeta all'epoca di Licurgo le casse dello Stato contenevano 6500 talenti in pi\u00f9 rispetto all'epoca di Pericle; questo calcolo, per\u00f2, \u00e8 probabilmente inattendibile.\nPer quanto riguarda l'amministrazione della citt\u00e0, lo Pseudo-Plutarco ricorda numerose iniziative portate avanti da Licurgo.\nMolte delle opere pubbliche di Licurgo avevano anche carattere militare, visto che Atene doveva essere pronta a sostenere una nuova guerra contro i Macedoni. Lo Pseudo-Plutarco afferma che Licurgo si dedic\u00f2 anche alla repressione di numerose irregolarit\u00e0 annidate nello Stato.\nPare inoltre che Licurgo possa aver indirettamente partecipato ai lavori di fortificazione promossi da Demostene, in un'epoca da collocarsi probabilmente prima della distruzione di Tebe.\nL'interesse che Licurgo sentiva pi\u00f9 vivo, per\u00f2, era quello legato agli aspetti cultuali e tradizionali, a cui era strettamente connessa anche l'arte tragica. In questo contesto si inserisce la sua decisione di erigere, nel teatro di Dioniso appena concluso, tre statue in bronzo dei grandi tragici del V secolo a.C. (Eschilo, Sofocle ed Euripide) e quella, di particolare rilievo dal punto di vista letterario, di promulgare una legge che ordinava che fosse stabilita una versione ufficiale delle loro tragedie, conservata negli archivi statali, e che tutti gli attori dovessero attenersi ad essa (le deformazioni nella recitazione erano frequenti): fu questa la copia che, richiesta da Tolomeo III e poi da lui trattenuta nella Biblioteca di Alessandria, fu alla base di tutte le copie successivamente realizzate ad Alessandria. L'interesse di Licurgo per il teatro si manifest\u00f2 anche nella sua decisione di istituire, in occasione della festa dei \u03a7\u03cd\u03c4\u03c1\u03bf\u03b9 (\"Ch\u00fdtroi\": il terzo giorno delle Antesterie), una gara di commedia il cui vincitore sarebbe stato iscritto direttamente alle successive Grandi Dionisie.\nDal punto di vista pi\u00f9 strettamente legato al culto, Licurgo si dedic\u00f2 assiduamente al riordino dei culti pubblici, delle feste, dei sacrifici e delle cerimonie sacre di Atene, al fine di eliminare innumerevoli abusi che si erano accumulati nello Stato; spesso intervenne di persona in contenziosi riguardanti tematiche di questo genere e prese alcuni provvedimenti specifici.\nDurante la sua amministrazione, inoltre, trov\u00f2 nuovo impulso il culto della dea Democrazia.\nLo Pseudo-Plutarco ricorda anche altre due leggi attribuite a Licurgo: nessun abitante di Atene, fosse o meno cittadino ateniese, poteva comprare un prigioniero di guerra un tempo libero e renderlo schiavo senza il consenso del suo precedente padrone; nessuna donna dovesse andare ad Eleusi in carro, pena una multa di 6000 dracme (il fine era quello di impedire che le donne ricche avessero vantaggi eccessivi su quelle povere, come spiega lo Pseudo-Plutarco).\nSecondo Dinarco e Cassio Longino Licurgo si oppose, assieme a Polieucto all'erezione di una statua di Demade dopo la battaglia di Cheronea. Tuttavia nel 330 a.C. Licurgo e Demade furono insieme hieropoioi in un'ambasciata sacra a Delfi per la dedica di un nuovo tempio e nel 329/328 a.C. furono epimeleti per i giochi di Anfiarao ad Oropo; ci\u00f2 rende evidente il fatto che si fossero riconciliati, dopo i precedenti dissapori. Secondo Mitchell, infatti, sia Licurgo sia Demade, nonostante avessero idee di fonti differenti, erano interessati a mantenere la pace colla Macedonia nel 334-330 a.C. (i primi quattro anni in cui Licurgo fu tamias).\nPolitica estera.\nNel 343 a.C. secondo lo Pseudo-Plutarco Licurgo partecip\u00f2 ad un'ambasceria nel Peloponneso e presso altre citt\u00e0 con Demostene, Polieucto ed Egesippo; Demostene stesso parla di questa ambasceria, ma cita come partecipanti solo s\u00e9 stesso e Polieucto.\nNel 336 a.C. Alessandro Magno, dopo aver conquistato e raso al suolo Tebe, si diresse verso Atene, citt\u00e0 che aveva promesso a Tebe degli aiuti, chiedendo ai suoi cittadini la consegna di alcuni oratori antimacedoni: le fonti antiche riportano liste molto diverse tra loro, ma tutte concordano sui nomi di Demostene e di Licurgo, che sembrano pressoch\u00e9 certi. Sia lo Pseudo-Plutarco sia il decreto onorifico di Stratocle affermano che il popolo si oppose convintamente alla consegna di Licurgo. Alla fine Alessandro rinunci\u00f2 alla sua richiesta per intercessione di Focione.\nNel 333 a.C. Licurgo convinse l'Assemblea ateniese (\"sinedrion\") a disdire tutti gli impegni presi con i Macedoni in vista della partecipazione della citt\u00e0 alla guerra di Agide, promossa dal re Spartano contro i Macedoni, ma al momento di fornire combattenti e aiuti Atene si tir\u00f2 indietro.\nDiscendenza e morte.\nLicurgo spos\u00f2 Callisto, figlia di Abrone, e da lei ebbe tre figli che gli sopravvissero: Abrone, Licurgo e Licofrone.\nLo Pseudo-Plutarco riferisce che Licurgo, sentendosi vicino alla morte, si fece trasportare nel Metroon, poi nel bouleuterion, dove present\u00f2 un rendiconto della sua amministrazione e confut\u00f2 le accuse rivoltegli da Menesecmo, e infine di nuovo a casa sua, dove mor\u00ec poco dopo. La morte viene solitamente datata al 324 a.C., tra l'estate e novembre.\nLicurgo, cos\u00ec come alcuni dei suoi discendenti, fu seppellito a spese pubbliche di fronte al tempio di Atena Peonia, nel giardino del filosofo Melanzio (e non lontano dall'Accademia platonica, \"quasi a sottolineare concretamente i legami dell'oratore con i circoli filosofici\"), presso il Ceramico, e sulla tomba sua e su quelle dei suoi figli furono poste delle iscrizioni recanti i loro nomi, ancora esistenti all'epoca dello Pseudo-Plutarco e di Pausania.\nOnorificenze postume.\nDopo la caduta del regime di Demetrio Falereo (307/306 a.C.) Licurgo, il cui operato fu reinterpretato alla luce dell'esperienza della guerra lamiaca, ricevette amplissimi onori da parte della \"polis\", che lo indic\u00f2 come \"straordinario modello di comportamento politico e civico\".\nIl decreto di Stratocle.\nNel 307/306 a.C. fu approvato durante la sesta pritania un decreto () proposto da Stratocle che attesta l'avvenuta concessione a Licurgo di alcuni onori postumi, rientranti nella categoria delle cosiddette \"\u03bc\u03ad\u03b3\u03b9\u03c3\u03c4\u03b1\u03b9 \u03c4\u03b9\u03bc\u03b1\u03af\" (\"m\u00e9ghistai tim\u00e1i\"); esso \u00e8 stato conservato in due versioni: la versione letteraria dallo Pseudo-Plutarco e la versione epigrafica, frammentaria.\nTradizione del decreto di Stratocle.\nIl testo riportato dallo Pseudo-Plutarco potrebbe essere una copia d'archivio, come parrebbe comprovare la presenza iniziale di alcune righe concernenti la richiesta () di Licofrone di essere nutrito nel pritaneo, sottoposta ad un'azione selettiva dal compilatore o dall'autore della copia che il compilatore aveva in mano.\nIl testo riportato dallo Pseudo-Plutarco non coincide con quello delle iscrizioni, bens\u00ec sembra essere una versione brachilogica e riassuntiva del testo epigrafico e in un punto presenta un parziale fraintendimento del suddetto.\nPi\u00f9 autori concordano sulla migliore qualit\u00e0 del testo epigrafico, pur frammentario, rispetto a quello letterario, la cui precisione pu\u00f2 essere stata inficiata da uno o pi\u00f9 fattori (tra le diverse teorie ci sono una affrettata scrittura sotto dettatura, una corruzione dovuta al fatto che il compilatore avesse in mano il risultato di pi\u00f9 copiature successive dell'originale e delle alterazioni dovute alla tradizione manoscritta del testo).\nSecondo l'ipotesi di Michele Faraguna, invece, le differenze tra il testo epigrafico e quello letterario non devono indurre a svalutare quest'ultimo: secondo questa ipotesi il testo letterario non sarebbe una copia del decreto, bens\u00ec del documento che Licofrone alleg\u00f2 alla sua \"apographe\" ().\nContenuto del decreto di Stratocle.\nIl decreto stabil\u00ec che un'immagine di Licurgo in bronzo fosse esposta nell'agor\u00e0, che il figlio maggiore di Licurgo (cio\u00e8 Licofrone, dato che Abrone era morto) e i discendenti di quest'ultimo fossero mantenuti nel pritaneo, e che tutti i decreti di Licurgo fossero ratificati (i loro effetti furono cio\u00e8 protratti nel tempo), copiati dal pubblico segretario e incisi su delle tavolette di pietra (il tesoriere pubblico doveva stanziare 50 dracme per questo lavoro), da esporre sull'acropoli di fianco alle offerte consacrate ad Atena.\nL'eccezionalit\u00e0 del decreto \u00e8 evidente dal fatto che, in base ai dati disponibili, \u00e8 presumibile che fosse stato approvato in assenza di un\u2019\"aitesis\" presentata da un famigliare, come di solito accadeva: \"la memoria storica, che sostiene le motivazioni del decreto, potrebbe rispondere a una coscienza collettiva cittadina, esplicitata e coordinata dal proponente Stratocle\". Gli onori tributati a Licurgo possono per alcuni aspetti essere riconnessi a quelli tributati ad Armodio e Aristogitone, anch'essi eroicizzati \"post mortem\".\nIl decreto, in entrambe le sue versioni, evidenzia marcatamente il carattere antimacedone della politica di Licurgo e la sua volont\u00e0 incrollabile di difendere la libert\u00e0 di Atene e di tutti i Greci; su questa interpretazione della politica di Licurgo gli storici non sono concordi. \u00c8 inoltre chiaro che il buon governo di Licurgo viene elogiato non solo in s\u00e9, ma anche in contrapposizione al recentemente abbattuto regime di Demetrio Falereo.\nA questo proposito il decreto, in entrambe le sue versioni, presenta un'imprecisione cronologica: la richiesta di Alessandro Magno di farsi consegnare alcuni oratori antimacedoni, tra cui Licurgo, viene posposta dal 336 a.C. a \"quando Alessandro era divenuto re di tutta l'Asia e pensava di imporre il suo potere a tutti i Greci\", probabilmente per amplificare il coraggio di Licurgo e del popolo ateniese nell'opporsi ad Alessandro, che nella versione del decreto appare molto pi\u00f9 potente di quando non fosse quando in realt\u00e0 il fatto si verific\u00f2. L'ipotesi che nel 331 a.C., dopo l'insurrezione di Agide III, ci sia stata una seconda richiesta di consegna di Licurgo e di altri oratori (la prima \u00e8 appunto quella del 336 a.C.), viene solitamente considerata infondata.\nIl decreto di Stratocle influenz\u00f2 la tradizione storica antica riguardante Licurgo; su di esso, ad esempio, sembra essersi basato Pausania il Periegeta.\nImmagini presso l'Eretteo.\nPausania il Periegeta cita la presenza di \"graphai\" (\"raffigurazioni iconografiche\") degli Eteobutadi illustri sulle pareti dell'Eretteo, luogo di grande visibilit\u00e0 per tutti i cittadini della \"polis\". Secondo lo Pseudo-Plutarco i dipinti, realizzati da Ismenia di Calcide su commissione del primogenito Abrone, raffiguravano tutti gli Eteobutadi che erano stati sacerdoti di Poseidone; quest'ultimo si fece raffigurare nell'atto di passare un tridente a Licofrone, visto che cedette a lui la carica ereditaria di sacerdote di Poseidone (una delle possibili cause di questa scelta potrebbe essere il fatto che Licofrone era l'unico dei tre figli di Licurgo ad aver avuto un figlio maschio, che avrebbe assicurato la continuit\u00e0 della successione sacerdotale).\nNello stesso posto si trovavano delle statue in legno di Licurgo e dei suoi tre figli Abrone, Licurgo e Licofrone realizzate dai figli di Prassitele, Timarco e Cefisodoto.\nRisulta probabile che entrambe queste dediche siano successive al decreto di Stratocle e siano da mettere in relazione ad esso: Abrone volle \"celebrare, anche attraverso la dedica di un gruppo statuario privato, il riconoscimento onorario concesso al padre dalla citt\u00e0 e, contemporaneamente, legittimare il proprio ruolo magistrale nel luogo cultuale pi\u00f9 idoneo alle proprie tradizioni famigliari\".\nInterpretazione del programma politico.\nLa critica moderna concorda nel considerare il programma politico di Licurgo come un tentativo di portare Atene ad una \"rinascita civica, morale, militare, economica\", che si articol\u00f2 rispettivamente nel riordino delle leggi e nella riforma dell'efebia, nel potenziamento dei culti, nel rafforzamento navale e nel risanamento economico.\nL'interpretazione antica fornita dal decreto di Stratocle, che dipinge Licurgo come un convinto antimacedone per tutta la sua vita (\u03b4\u03b9\u1f70 \u03c0\u03b1\u03bd\u03c4\u1f78\u03c2 \u03c4\u03bf\u1fe6 \u03b2\u03af\u03bf\u03c5), alla luce delle informazioni disponibili sembra una forzatura propagandistica funzionale alle caratteristiche della democrazia ateniese dell'et\u00e0 antigonide: si tende ad appiattire il periodo tra Cheronea e la guerra lamiaca \"sul significato della \"guerra ellenica\", cio\u00e8 come un conflitto affrontato da Atene per la comune libert\u00e0 e salvezza\" della Grecia.\nLe interpretazioni moderne divergono fortemente nel considerare le riforme di Licurgo di stampo antimacedone o meno.\nOrazioni.\nDelle sue 15 orazioni una sola si \u00e8 conservata per intero:\nDegli altri discorsi, quasi tutte arringhe pronunciate durante processi politici, e specialmente eisangeltici, ovvero procedure eccezionali giudiziarie per alto tradimento, sono noti i seguenti titoli:"}
{"id": "1610916", "revid": "52953", "url": "https://it.wikipedia.org/wiki?curid=1610916", "title": "Veliocassi", "text": "I Veliocassi furono un popolo gallico appartenente al gruppo dei popoli armoricani, stanziati presso il Vexin, al quale hanno dato il nome. La loro capitale era Rotomagus, l'odierna Rouen.\nTerritorio.\nIl territorio dei Veliocassi seguiva il corso della Senna dopo la confluenza del Oise e si estendeva sul plateau di Vexin, sulla riva destra; \u00e8 assai difficile invece determinare il limite a Ovest e a Sud.\nGuerra di Gallia.\nLa trib\u00f9 prese parte alla rivolta del 56 a.C. contro Cesare, che li cita a questo titolo nel suo \"De bello Gallico\".\nCesare menziona i Veliocassi tra ai popoli del sud della Gallia belgica che parteciparono alla coalizione che affront\u00f2 i Romani nel 57 a.C., contribuendo con circa 10 000 soldati. Nel 52 a.C., parteciparono alla sollevazione generale fornendo 3 000 uomini a supporto di Vercingetorige; li si ritrova l'anno seguente a fianco dei Bellovaci nel contesto di un'ultima ribellione.\nRitrovamenti archeologici e monetazione.\nNumerose monete sono loro attribuite: in particolare, alcuni pezzi coniati a nome di \u00abSUTICOS\u00bb ed altri, \u00abRATUMACOS\u00bb. In quest'ultimo caso, potrebbe trattarsi dell'evocazione (a un'epoca contemporanea o vicina alla guerra di Gallia) della citt\u00e0 di Rotomagus che diventer\u00e0 la capitale della \"civitas\" dei Veliocassi in epoca imperiale. Tuttavia, \u00e8 a Vernon nell'Eure che \u00e8 stato scoperto e portato alla luce un \"oppidum\" dotato di un ingresso monumentale."}
{"id": "1610917", "revid": "163662", "url": "https://it.wikipedia.org/wiki?curid=1610917", "title": "The M+M's Tour", "text": "The M+M's Tour (conosciuto anche come House of Blues Tour) \u00e8 un mini tour promozionale della cantante statunitense Britney Spears. Il tour si \u00e8 svolto circa tre anni dopo l'ultima tourn\u00e9e \"The Onyx Hotel Tour.\" \nTutti gli show, ad eccezione di quello di Miami, si sono svolti in dei locali di propriet\u00e0 della House of Blues.\nCaratteristiche.\nGli show hanno avuto luogo in sei citt\u00e0 statunitensi, e non sono state tappe ufficiali n\u00e9 sponsorizzate, infatti la Spears si celava sotto lo pseudonimo di \"M+M's\". Questo mini tour ha segnato il ritorno sulle scene della cantante che non si esibiva dal 2004 cio\u00e8 dalla fine del suo world tour \"The Onyx Hotel Tour\" a causa di una frattura al ginocchio avvenuta sul set del video di \"Outrageous\".\nDurante il tour l'artista ha cantato in playback, cantando le sue pi\u00f9 celebri hit ovvero \"...Baby One More Time\", \"I'm a Slave 4 U\", \"Toxic\", \"Do Somethin\"' e \"Breathe on Me\", traccia contenuta nel suo quarto album \"In The Zone\". Lo pseudonimo di Britney Spears \"M+M's\" sta per M = mamma e Ms = MISS, visto che si era divorziata dal marito Kevin.\nLa sua ultima esibizione era stata durante uno show a Dublino nel giugno 2004, dopo il quale si fer\u00ec al ginocchio durante le riprese per il video musicale di \"Outrageous\", che forz\u00f2 l'annullamento del video e del The Onyx Hotel Tour.\nSinossi.\nLo show, della durata di circa 12-16 minuti, inizia con Britney Spears che sale sul palco accompagnata da due ballerine, per eseguire \"...Baby One More Time\". Durante questa performance e per tutto il resto dello show, Britney indossava una parrucca bruna (bionda in alcune date) per coprire la testa che si era rasata due mesi prima del tour. Segue una breve versione di \"I'm a Slave 4 U\". Durante \"Breathe on Me\" viene eseguita una coreografia che include l'uso di alcune sedie e, verso la fine, un fan maschio viene invitato sul palco per assistere ad una breve lap dance della cantante. Dopo un cambio d'abito, la Spears torna in scena per eseguire le hit \"Do Somethin\"' e \"Toxic\". Al termine dei due brani, Britney saluta il pubblico e presenta i ballerini, per poi sparire dal palco e chiudere lo show."}
{"id": "1610919", "revid": "167080", "url": "https://it.wikipedia.org/wiki?curid=1610919", "title": "Rotomagus", "text": ""}
{"id": "1610920", "revid": "767487", "url": "https://it.wikipedia.org/wiki?curid=1610920", "title": "Giorgio Fioravanti", "text": ""}
{"id": "1610923", "revid": "115979880", "url": "https://it.wikipedia.org/wiki?curid=1610923", "title": "Tegeler See", "text": "Il Tegeler See (letteralmente: \u00ablago di Tegel\u00bb) -, il secondo lago berlinese per superficie, \u00e8 una lunga insenatura del fiume Havel alla cui sinistra orografica si estende verso nord-est nel quartiere di Tegel, a distanza di pochi chilometri dall'aeroporto omonimo.\nSei delle sette isole vengono utilizzate da privati; l'isola di Scharfenberg, grande 20 ettari, ospita, fin dal 1922 una scuola con collegio.\nIl lago \u00e8 una delle zone pi\u00f9 usate della citt\u00e0 per sport acquatici, in particolare la vela."}
{"id": "1610924", "revid": "6923", "url": "https://it.wikipedia.org/wiki?curid=1610924", "title": "Campionato Britannico di Superbike", "text": ""}
{"id": "1610927", "revid": "6923", "url": "https://it.wikipedia.org/wiki?curid=1610927", "title": "Campionato Mondiale Superbike", "text": ""}
{"id": "1610932", "revid": "289247", "url": "https://it.wikipedia.org/wiki?curid=1610932", "title": "Prealpi Biellesi", "text": ""}
{"id": "1610933", "revid": "923674", "url": "https://it.wikipedia.org/wiki?curid=1610933", "title": "Erki Nool", "text": "Biografia.\nErki Nool ha vinto la medaglia d'oro nel decathlon ai Giochi olimpici di , pur non classificandosi primo in nessuna specialit\u00e0. L'atleta estone ha trionfato dopo una discussa gara di lancio del disco, quando il suo terzo ed unico lancio valido \u00e8 stato giudicato falloso ma poi convalidato. Sul podio arrivarono anche il ceco Roman \u0160ebrle e lo statunitense Chris Huffins.\nIl 4 marzo 2007 \u00e8 stato eletto nel Riigikogu, il parlamento estone, nelle file del partito di centro-destra Unione Patria e Res Publica."}
{"id": "1610941", "revid": "339392", "url": "https://it.wikipedia.org/wiki?curid=1610941", "title": "Freak like me", "text": ""}
{"id": "1610943", "revid": "2071655", "url": "https://it.wikipedia.org/wiki?curid=1610943", "title": "Soul Sound", "text": "Soul Sound \u00e8 un singolo del gruppo musicale pop britannico Sugababes, pubblicato il 16 luglio 2001 dall'etichetta discografica London.\nLa canzone, scritta da Ron Tom e Todd Edwards, \u00e8 stata il quarto e ultimo singolo estratto dall'album di debutto del gruppo, \"One Touch\"."}
{"id": "1610944", "revid": "1302800", "url": "https://it.wikipedia.org/wiki?curid=1610944", "title": "Liga Nacional de F\u00fatbol (Guatemala)", "text": "La Liga Nacional de Futbol de Guatemala \u00e8 la massima divisione del campionato guatemalteco di calcio ed \u00e8 organizzata della Federaci\u00f3n Nacional de F\u00fatbol de Guatemala.\nIl campionato guatemalteco occupa il 64\u00ba posto del ranking mondiale dei campionati stilato annualmente dall'IFFHS e il 2\u00ba posto a livello continentale, risultando uno dei campionati di calcio pi\u00f9 competitivi dell'America settentrionale e centrale.\nIl match pi\u00f9 acceso e seguito \u00e8 \"el Clas\u00edco Chap\u00edn\", ossia il derby fra le due squadre rappresentati la capitale nonch\u00e9 le pi\u00f9 titolate del torneo.\nStoria.\nLa storia del campionato comincia nel 1899, quando dei giovani universitari dell'Universit\u00e0 di San Giorgio del Surrey, ritornarono in madrepatria e tentarono di introdurvi dall'Inghilterra il gioco del calcio. Nel 1902, difatti, fondarono il primo club di calcio guatemalteco: il Guatemala FC.\nFu nel 1912 che venne organizzato il primo campionato: La Liga Capitolina. Tale Lega \u00e8 per\u00f2 ancora amatoriale, per la sua professionalizzazione bisogner\u00e0 aspettare il 1942.\nNel 1946 la Liga divenne affiliata della FIFA.\nIl campionato nell'arco del tempo fu interessato da alcune interruzioni: nel 1921, negli anni 1948-1950 e nel 2020.In quest'ultimo anno, precisamente il 16 marzo 2020, fu sospeso in seguito all'emergenza internazionale Coronavirus.\nModalit\u00e0 di gioco.\nIl campionato \u00e8 gestito dalla \"Federacion Nacional de Futbol de Guatemala\", supervisionata via via da UNCAF, CONCACAF e FIFA.\nIl torneo \u00e8 diviso in 2 fasi di gioco: fase di qualificazione e fase finale.\nLa fase di qualificazione prevede un girone all'italiana di 12 squadre con un totale di 132 partite spalmate in 22 giornate; tali giornate prevedono dunque lo scontro delle due compagini secondo un periodo di andata e ritorno (tali periodi vengono qui denominati tornei di Apertura e Clausura).\nAl termine del girone all'italiana (andata e ritorno), le prime sei squadre della classifica disputano i play-off per determinare il campione nazionale. Viene organizzata una Prima Fase dove si incontrano la terza e la sesta e poi la quarta e la quinta; la vincitrice incontrer\u00e0 in semifinale la seconda del campionato regolare, la vincitrice dell'altro scontro si batter\u00e0 con la prima. Le vincitrici delle semifinali si avvicenderanno nella Gran Final, che decreter\u00e0 il campione della Liga di Guatemala. Tutte le fasi di questa parte della Liga (dai play-off fino alla finale assoluta) prevedono dei doppi scontri di andata e ritorno.\nLa zona di retrocessione \u00e8 data dalle ultime tre posizioni della classifica della fase di qualificazione. L'ultima scende nella divisione inferiore, la penultima e la terzultima si scontrano in uno scontro-ripescaggio contro le neopromosse.\nSquadre.\nStagione 2021-2022.\nMigliori marcatori.\nJuan Carlos Plata \u00e8, inoltre, il giocatore con il maggior numero di anni di partecipazione nella Liga (23) e il maggio numero di vittorie del campionato (17)."}
{"id": "1610945", "revid": "291713", "url": "https://it.wikipedia.org/wiki?curid=1610945", "title": "Pierre Graber", "text": "Fu consigliere federale dal 1970 al 1978 e presidente della Confederazione svizzera nel 1975 come membro del Partito Socialista Svizzero."}
{"id": "1610948", "revid": "244750", "url": "https://it.wikipedia.org/wiki?curid=1610948", "title": "Battaglia di Naulochus", "text": ""}
{"id": "1610950", "revid": "827882", "url": "https://it.wikipedia.org/wiki?curid=1610950", "title": "The Mexican", "text": ""}
{"id": "1610952", "revid": "298229", "url": "https://it.wikipedia.org/wiki?curid=1610952", "title": "Aminata Dramane Traor\u00e9", "text": "Biografia.\nSi \u00e8 laureata in Francia all'Universit\u00e0 di Caen con un dottorato in Psicologia Sociale ed un diploma in Psicopatologia. Ricercatrice in scienze sociali, insegna all'Universit\u00e0 di Abidjan in Costa d'Avorio.\nFondatrice del Forum Sociale Africano ed ex Ministro della Cultura del Mali, vive a Bamako, \u00e8 autrice di libri tradotti in inglese e italiano. Da anni denuncia le storture del liberismo e l'impatto sulle popolazioni dell'Africa, considerato come responsabile del mantenimento della povert\u00e0 in Mali ed in Africa. Infatti, per esempio, Aminata sostiene che i coltivatori di cotone del Mali, Niger e Ciad, producono una gran quantit\u00e0 di cotone ma hanno grandi difficolt\u00e0 ad esportarlo per la presenza sul mercato mondiale del cotone prodotto dagli Stati Uniti dove vengono dati ingenti sussidi ai loro produttori rendendo il cotone americano pi\u00f9 competitivo di quello africano."}
{"id": "1610953", "revid": "287204", "url": "https://it.wikipedia.org/wiki?curid=1610953", "title": "Haruna Sairenji", "text": " \u00e8 un personaggio principale della serie di anime e manga \"To Love-Ru\", scritto da Hasemi Saki e disegnato da Kentar\u014d Yabuki.\nHaruna \u00e8 una delle compagne di classe del protagonista della serie Rito Yuuki, nonch\u00e9 la ragazza dei suoi sentimenti; Haruna prova sentimenti simili per lui, essendo stata attratta dalla sua natura gentile sin dalle medie. \u00c8 anche la migliore amica di Lala Satalin Deviluke, una principessa aliena di un altro pianeta; nonostante entrambi provino sentimenti romantici per Rito, Lala, tuttavia, non si sente gelosa e incoraggia invece Haruna a confessarsi. \nHaruna \u00e8 risultata essere il secondo personaggio preferito dei fan di To Love-Ru nel sondaggio biennale indetto dallo Sh\u014dnen Jump con 3076 voti, preceduta solo da Lala con 5472 voti, rivista nella quale \u00e8 pubblicata settimanalmente la serie. Sebbene Haruna sia considerata uno dei personaggi pi\u00f9 popolari in \"To Love Ru\", ha ricevuto risposte critiche contrastanti: la relazione di Haruna con Rito, cos\u00ec come la sua attrattiva, sono state elogiate, mentre il suo ruolo in diminuzione in tutta la serie \u00e8 stato un punto di critiche.\nNella versione anime della serie, Haruna \u00e8 doppiata dalla seiyuu Sayuri Yahagi.\nDescrizione.\nHaruna Sairenji \u00e8 una ragazza molto matura per la sua et\u00e0. \u00c8 altamente responsabile, molto gentile, comprensiva e paziente, al punto da esser gentile con tutti quelli che la circondano, specialmente il ragazzo per cui ha una cotta, Rito Y\u016bki. Inoltre, \u00e8 capace di rimanere razionale la maggior parte delle situazioni. Ciononostante, ha una grave paura dei fantasmi; quando \u00e8 molto spaventata perde completamente la ragione, diventando in grado di sconfiggere i nemici pi\u00f9 terribili con la forza della paura (di solito adoperando uno sventurato Rito come arma).\nSin dalla sua apparizione, si comprende come la ragazza sia la persona di cui Rito Yuuki \u00e8 innamorato. Dal ragazzo viene vista come una persona dolce, con capelli color seta e molto gentile. D'altra parte, nel corso della serie, \"Haruna\" dimostra pi\u00f9 volte di provare qualcosa di simile per \"Rito\", nonostante nessuno dei due abbia mai trovato il coraggio di dichiararsi.\nHaruna ha occhi viola e capelli blu-viola a caschetto, che sono sempre tenuti a posto da una forcina rossa verticale sulla sinistra della testa. Ha anche una pelle molto morbida. Haruna \u00e8 alta 1,60 m per 50 kg e, secondo l'amica Mio Sawada, le sue misure sono 78-55-80. \u00c8 nata il 6 marzo ed \u00e8 del segno zodiacale dei Pesci.\nRapporto con Rito.\nNel manga viene mostrato come Haruna nutra qualcosa di importante per Rito. Sin da quando Lala si \u00e8 intromessa nella loro vita, con la conseguenza di allontanare la possibilit\u00e0 di una relazione tra i due giovani, la ragazza si \u00e8 sempre chiesta se Rito provi qualcosa per lei, o se invece il grande sentimento d'amore di Lala sia ricambiato.\nNell'inizio della serie viene vista molto spesso pensosa o preoccupata di quelli che possano essere i veri sentimenti di Rito ma, col passare del tempo, si instaura tra lei e il ragazzo un'amicizia molto profonda, grazie alla quale Haruna capisce di non doversi preoccupare dei possibili sentimenti di Rito.\nNon pu\u00f2 per\u00f2 dichiarare il suo amore al ragazzo, poich\u00e9, come dice al fantasma \"Oshizu\", \u00e8 molto amica di Lala, e non vuole in alcun modo ferire i sentimenti della sua grande amica, o causarle in qualunque modo dei dispiaceri. Per questo, pi\u00f9 avanti nella serie, \u00e8 possibile vedere un'Haruna chiaramente innamorata di Rito, ma con l'impossibilit\u00e0 di dichiararsi e di vedere se il suo sentimento \u00e8 ricambiato. Avendo capito di non poter continuare a nascondere i suoi sentimenti a Lala le rivela ci\u00f2 che prova ed inaspettatamente l'amica reagisce esultando e dicendole di confessare i suoi sentimenti a Rito. Lala, infatti, sarebbe pi\u00f9 che felice se Rito sposasse sia lei che Haruna. Nell'ultimo capitolo Rito, dopo aver confessato il proprio amore a Lala, decide di farlo anche con Haruna ma Oshizu interviene cercando di aiutarla, col risultato di farle cadere il reggiseno, cos\u00ec la ragazza scappa e non sente le parole di Rito che le rivolge erroneamente a Yui, Run, Nana e alla dottoressa Ryouko.\nNel seguito del manga, \"To Love-Ru: Darkness\", Haruna spiega a Momo e Nana che, pur essendo innamorata di Rito, si sente a disagio perch\u00e9, essendo lui oggetto anche dell'amore di Lala, sa che inevitabilmente si concluderebbe in una sfida tra lei e Lala per chi conquister\u00e0 Rito e questo rovinerebbe la loro amicizia. Momo, allora, le spiega che, diventando il prossimo re di Deviluke sposando Lala, Rito potrebbe sposare anche lei e vivere felicemente con tutte, in questo modo Haruna potrebbe avere sia l'amore di Rito sia l'amicizia di Lala. Per quanto questo la metta in imbarazzo, inizia a riflettere su questa possibilit\u00e0, pensando di essere troppo chiusa mentalmente e che forse sarebbe davvero possibile sposare entrambe Rito ed essere cos\u00ec tutti felici. In un'occasione lei e Rito si baciano per errore, cosa della quale sono entrambi molto felici, sebbene entrambi abbiano paura che all'uno e all'altra non sia piaciuto. Haruna, nonostante il suo carattere casto e puro, a causa delle continue situazioni spinte provocate dalle cadute di Rito ha iniziato a fantasticare sull'avere rapporti intimi con lui.\nAltre apparizioni.\nHaruna ha un cameo assieme a Oshizu nella successiva opera del maestro Yabuki \"Mayoi Neko Overrun!\".\nAccoglienza.\nPopolarit\u00e0.\nHaruna \u00e8 uno dei personaggi pi\u00f9 popolari di \"To Love Ru\" tra i fan lettori della serie. Nel primo sondaggio di popolarit\u00e0 di \"To Love Ru\", Haruna si \u00e8 classificata come il secondo personaggio pi\u00f9 popolare con 3076 voti.\nIl numero di giugno 2015 della rivista \"Jump Square\" di Sh\u016beisha includeva i risultati del suo sondaggio di popolarit\u00e0 per le eroine di \"To Love-Ru Darkness\". Nelle varie categorie presentate, Haruna si \u00e8 classificata 6\u00aa come \"quale personaggio vorresti che fosse la tua ragazza (o moglie)?\", 7a come \"quale personaggio vorresti che fosse nella tua famiglia?\" e \"quale personaggio vorresti che fosse nella tua famiglia (ma non come moglie / fidanzata)?\" e quinta come \"quale personaggio vorresti che fosse tuo amico?\". Nello stesso anno, \"Jump Square\" ha presentato i risultati di un altro sondaggio di popolarit\u00e0 per i personaggi femminili di \" To Love-Ru Darkness \" nel numero di ottobre; questa volta Haruna si \u00e8 classificata al primo posto come \"quale personaggio vorresti che fosse la tua ragazza (o moglie)?\", settimo come \"quale personaggio vorresti che fosse nella tua famiglia?\" e \"quale personaggio vorresti essere tuo amico?\", 9\u00b0 come \"con quale personaggio vorresti cambiare corpo per un solo giorno?\", e 10\u00ba come \"quale personaggio sarebbe il tuo preferito se tutte le eroine fossero in un idol group?\".\nRisposta critica.\nRivedendo la seconda met\u00e0 della prima stagione di \"To Love Ru\", Theron Martin, di Anime News Network, ha elogiato lo sviluppo della relazione di Haruna con Rito, sottolineando come sono finalmente riusciti a superare i \"tentativi casuali di vicinanza tra Rito e Haruna\", mentre complimenta anche l'attrattiva di Haruna, descrivendola come \"il massimo in termini di adorabile bellezza da liceo\". Nelle recensioni successive di \"To Love Ru Darkness\" e \"Darkness 2nd\", Martin sottolinea come Haruna sia relegata dal ruolo di personaggio principale a un mero status di supporto, con lei che fa poco pi\u00f9 che apparizioni cameo in molti episodi. In una recensione per \"To Love Ru\", Anime Club Reviews ha descritto Haruna come \"l'unico personaggio femminile non sfruttato continuamente per il servizio dei fan o per le risate\", oltre a dire: \"\u00c8 la nostra brava ragazza della serie.\", e non si allontana mai veramente da quel ruolo. Il suo problema \u00e8 fondamentalmente che non \u00e8 davvero pi\u00f9 interessante delle altre ragazze un po' anonime nella serie, nonostante reciti una parte molto pi\u00f9 grande - come, sai, uno dei personaggi principali! Sono francamente sorpreso che non si sia ancora rivelato essere un robot nel manga. \u00c8 l\u00ec solo perch\u00e9 Rito la vuole e perch\u00e9 ogni harem ha bisogno di pi\u00f9 ragazze attratte dal nostro protagonista maschile per qualsiasi motivo o, in questo caso, nessun motivo particolare.\""}
{"id": "1610959", "revid": "767487", "url": "https://it.wikipedia.org/wiki?curid=1610959", "title": "Trelilu", "text": "I Trelilu sono un gruppo musicale comico che si esprime in lingua piemontese.\nBiografia.\nIl gruppo \u00e8 nato in provincia di Cuneo, tra Piozzo e Carr\u00f9, ai piedi delle colline delle Langhe, nel 1992, da Filippo Bessone alla voce, Roberto Bella, voce e chitarra, Piero Ponzo, voce e clarinetto, Francesco Bertone, voce e contrabbasso, conosciuti dal pubblico sotto i nomi d'arte di Pippo, Bertu, Franco e Peru.\nTeatro musicale, commedia dell'arte, rinnovo della tradizione dei cantastorie, nuove canzoni popolari; un mix di musica e di divertimento tragicomico e surreale, per uno spettacolo tra il concerto ed il cabaret.\nLa scena \u00e8 molto semplice: un tavolo e una bottiglia con quattro bicchieri per altrettanti personaggi che si raccontano e suonano:\nvoce, chitarra, clarinetto, contrabbasso, cori.\nNel continuare la tradizione dei cantastorie, tuttavia i Trelilu non fanno ricerca filologica. Il loro repertorio (oltre 150 i brani in repertorio) \u00e8 composto di melodie originali, che attraversano ogni stile \u201cpopolare\u201d, sposate a testi irresistibili che miscelano comicit\u00e0 e riflessione, cantati in lingua piemontese infarcita di esilaranti italianismi maccheronici.\nNei loro spettacoli le canzoni si snodano tra gags e dialoghi d'invenzione spontanea, sorrette da un uso giocoso degli strumenti, dall'elemento scenico, dalla gestualit\u00e0 e dagli improbabili abiti, che sono importante cornice per le storie narrate da questi quattro personaggi stralunati, grezzi ed eleganti ad un tempo, fuori moda ma a modo loro in anticipo sui tempi.\nSino ad ora i Trelilu hanno all'attivo pi\u00f9 di 1000 concerti in teatri, locali e piazze in Piemonte, Nord Italia, Francia, Svizzera e Spagna. \nDal '93 hanno pubblicato 14 album tutti di canzoni originali, tranne alcuni adattamenti in piemontese di brani immortali come 'Maria Dolores', 'Jobin Joban', \u2018Malafemmena\u2019, \u2018Perdere l'amore', 'Manuela', \u2018Domenica bestiale\u2019. \nNel 2008 hanno pubblicato il loro primo film su dvd 'Che cine!', seguito nel 2010 da 'Sbanduma', realizzato insieme alla Filarmonica \"Il Risveglio\" di Dogliani, per la quale il M\u00b0 Semprevivo ha arrangiato una scelta di brani dal repertorio dei Trelilu.\nOspiti nel 2002 del Festival Nazionale del Cabaret, presenti dal 2005 ogni anno una settimana in cartellone al Teatro Erba di Torino. \nNel 2005 sono stati invitati al Festival del Clarinetto Popolare a Glomel, in Bretagna, e nel 2009 al Festival Internacional de Piteiros a Santander, in Spagna.\nUn brano dei Trelilu \u00e8 presente nell'album \u201cTrib\u00f9 Italiche \u2013 Piemonte\u201d curato della rivista World Music. Sono presenti nel libro di Luca Ferrari \"Folk geneticamente modificato\"; nel 2003 hanno partecipato come attori e musicisti al Film \u201cUna grande avventura\u201d con Luis Sep\u00falveda; sono citati all'interno del romanzo \u2018A proposito di Ute\u2019 (Ed. Mondadori) dello scrittore torinese Piero Soria.\nHanno scritto di loro le riviste Folk Bullettin, World Music; Gian Luca Favetto su \u2018La Repubblica\u2019, Luca Ferrari sul libro \u2018Folk Geneticamente Modificato\u2019, Aldo Grasso sul Corriere della Sera - Magazine (Sett. 04) e Carlin Petrini su \u2018La Repubblica\u2019 (Febbr. 2010)\nPassaggi su RAI3 e Radio1 RAI.\nNel 2012 la casa editrice Araba Fenice pubblica il libro di Marco Aime, Adriano Favole e Maria Teresa Milano \"Trelilu\", \"Opera buffa alla piemontese.\"\nA seguito dell'uscita dal gruppo di Filippo Bessone a fine novembre 2012, il ruolo di cantante \u00e8 ricoperto da Roberto Beccaria, in arte Maestro Spiegazza.\nNel 2014, \u00e8 uscito il loro 15\u00b0 CD \"El Cico Latino\"\nPer il natale 2016 esce un nuovo disco chiamato \"Baciamoci i gomiti\" che celebra I 25 anni del gruppo con delle nuove canzoni e rifacimenti di altre canzoni\nNello stesso anno, Insieme allo scrittore torinese Alessandro Perissinotto hanno realizzato lo spettacolo \"La Busiarda.\"\nBibliografia.\nDaniele Trucco, \"\u201cTrelilu\u201d, il fenomeno sotto casa\", in \u00abCuneo Provincia Granda\u00bb, Anno LIV, n. 6, 2005, p.\u00a013.\nDaniele Trucco, \"\u201cSbanduma\u201d insieme ai Trelilu\", in \u00abSlowfood\u00bb, Anno XXIII, n. 50, maggio 2011, p.\u00a027.\nMarco Aime, Adriano Favole, Maria Teresa Milano, \"Trelilu\", \"Opera buffa alla piemontese,\" ed. Araba Fenice, 2012, Boves (CN)"}
{"id": "1610961", "revid": "76963", "url": "https://it.wikipedia.org/wiki?curid=1610961", "title": "Shawn Pyfrom", "text": "Nato nel 1986 a Tampa, importante citt\u00e0 della Florida, Shawn ha origini materne italiane. Ha un fratello maggiore di nome Christopher ed una sorella minore di nome Amber.\n\u00c8 noto soprattutto per aver recitato nella serie televisiva \"Desperate Housewives\", dove interpreta il ruolo di Andrew Van de Kamp, il figlio maggiore di Bree Van de Kamp (Marcia Cross) e Rex Van de Kamp (Steven Culp)."}
{"id": "1610962", "revid": "539155", "url": "https://it.wikipedia.org/wiki?curid=1610962", "title": "Prokof'ev", "text": ""}
{"id": "1610966", "revid": "1522738", "url": "https://it.wikipedia.org/wiki?curid=1610966", "title": "Will Tippin", "text": ""}
{"id": "1610970", "revid": "152625", "url": "https://it.wikipedia.org/wiki?curid=1610970", "title": "Freak like Me (Adina Howard)", "text": ""}
{"id": "1610975", "revid": "1272592", "url": "https://it.wikipedia.org/wiki?curid=1610975", "title": "Ermanno Randi", "text": "Biografia.\nGli inizi.\nInizi\u00f2 ad esibirsi sui palcoscenici del variet\u00e0 e fu scoperto da Anna Magnani che lo not\u00f2 tra i ballerini della propria compagnia e lo fece recitare in quella di Nino Taranto come attore di rivista.\nNel 1947 esordisce nella prosa con \"Lo scambio\" di Paul Claudel, per la regia di Enrico D'Alessandro. Nel 1948 \u00e8 \"Amiens\" - uno dei personaggi al seguito del duca - in \"Rosalinda (o come vi piace)\", con la Compagnia Italiana di Prosa diretta da Luchino Visconti, con debutto al Teatro Eliseo di Roma.\nNella Folgore.\nDurante la seconda guerra mondiale si arruol\u00f2 nella sezione paracadutisti della Divisione Folgore e combatt\u00e9 al seguito dell'8\u00aa Armata Alleata sul fronte di Cassino, rendendosi popolare nell'esercito per aver creato e diretto una compagnia teatrale composta da militari.\nDivo del cinema.\nAlla fine del conflitto inizi\u00f2 a frequentare l'Accademia nazionale d'arte drammatica, entrando poi, con \"Caccia tragica\" di Giuseppe De Santis (1947), nell'ambiente cinematografico, idoneo a mettere in luce la sua notevole presenza scenica e le sue ottime qualit\u00e0 drammatiche, adatte sia a ruoli da comprimario che da protagonista.\nNel 1950 Randi raggiunse una notevole popolarit\u00e0 interpretando, con vigore e ottima aderenza fisica, il ruolo del protagonista del film di Aldo Vergano \"I fuorilegge\", che affrontava il problema del banditismo siciliano.\nCon il film successivo, \"Enrico Caruso, leggenda di una voce\" di Giacomo Gentilomo (1951), di cui fu protagonista assieme a Gina Lollobrigida e Lamberto Picasso, divenne un vero divo. Nello stesso anno partecip\u00f2 al film \"Lebbra bianca\" con Sophia Loren.\nGrazie a questo successo, nell'ottobre dello stesso anno ebbe un nuovo ruolo, nel melodramma patriottico \"Trieste mia!\" di Mario Costa. Poich\u00e9 la ripresa finale del film non risult\u00f2 soddisfacente il regista la fece ripetere numerose volte sul set costruito a Fiumicino, trascinandosi fino all'alba del 1\u00ba novembre.\nLa tragica fine.\nPer questo motivo Randi rientr\u00f2 stanco ed assonnato alle tre del mattino nel suo appartamento di Roma, dove lo attendeva il convivente Giuseppe Maggiore, il quale, non volendo credere che il ritardo del compagno fosse dovuto solo a cause di lavoro, in un impeto di gelosia gli spar\u00f2 sei colpi di rivoltella, di cui tre lo colpirono uccidendolo.. Al momento della morte, Randi aveva appena finito di girare tre film, che furono distribuiti postumi tra il 1951 ed il 1952."}
{"id": "1610978", "revid": "28592", "url": "https://it.wikipedia.org/wiki?curid=1610978", "title": "Repubblica ortodossa di Novgorod", "text": ""}
{"id": "1610981", "revid": "287204", "url": "https://it.wikipedia.org/wiki?curid=1610981", "title": "Julius Korostelev", "text": ""}
{"id": "1610986", "revid": "752999", "url": "https://it.wikipedia.org/wiki?curid=1610986", "title": "Ernesto Sandroni", "text": "Carriera.\nCrebbe nel , che nel 1938 lo cede al . In carriera ha collezionato complessivamente 134 presenze e 3 reti nella Serie A a girone unico con le maglie di Milano, Sampierdarenese, Vicenza e . Assieme a Giorgio Fioravanti, disput\u00f2 la Coppa Latina 1950 con la maglia della Lazio, in prestito dal Venezia.\nHa totalizzato inoltre 49 presenze in Serie B con Vicenza e Venezia.\nNella stagione 1951-1952 disput\u00f2 il campionato di Division 1 (massima serie francese), conquistando la salvezza con la maglia del Rennes."}
{"id": "1610987", "revid": "92719", "url": "https://it.wikipedia.org/wiki?curid=1610987", "title": "Aquilastore coronato", "text": ""}
{"id": "1610988", "revid": "120010989", "url": "https://it.wikipedia.org/wiki?curid=1610988", "title": "Stephanoaetus", "text": "Stephanoaetus \u00e8 un genere di grandi uccelli rapaci, comunemente noti come \"aquile coronate\"', originarie dell'Africa sub-sahariana e del Madagascar. A questo genere appartengono solo due specie, una delle quali \u00e8 estinta."}
{"id": "1610989", "revid": "6923", "url": "https://it.wikipedia.org/wiki?curid=1610989", "title": "Clickair", "text": "Clickair S.A. \u00e8 stata una compagnia aerea low cost spagnola creata nel 2006 e controllata da Iberia, per la quale operava servizi aerei da Barcellona El Prat, Siviglia e Valencia, principalmente per il resto d'Europa.\nIl 9 luglio 2009, \u00e8 stata annunciata la fusione di Clickair in Vueling; la nuova societ\u00e0 ha abbandonato il marchio Clickair."}
{"id": "1610991", "revid": "125818202", "url": "https://it.wikipedia.org/wiki?curid=1610991", "title": "IWGP World Heavyweight Championship", "text": "L', \u00e8 un titolo di wrestling, di propriet\u00e0 della New Japan Pro-Wrestling. Dal 4 gennaio 2022 il detentore \u00e8 Kazuchika Okada, che \u00e8 al suo primo regno.\nIl titolo nasce dall'unificazione del vecchio IWGP Heavyweight Championship con l'IWGP Intercontinental Championship. I due titoli sono stati vinti da Tetsuya Naito durante Wrestle Kingdom 14 e da allora sono sempre stati difesi insieme fino a quando, il 28 febbraio 2021 a Castle Attack, K\u014dta Ibushi, detentore di entrambe le cinture, ha sconfitto proprio Naito mantenendo il titolo intercontinentale. Il giorno dopo la NJPW ha deciso di unificare le cinture acconsentendo alle richieste di Ibushi, creando un unico titolo che portasse avanti la storia delle due cinture pi\u00f9 importanti della federazione. Ibushi \u00e8 stato ufficialmente riconosciuto come primo campione dopo aver mantenuto le due cinture separatamente un'ultima volta contro El Desperado durante il 49\u00ba anniversario della federazione.\nLista combinata dei regni.\nStatistiche aggiornate al ."}
{"id": "1610993", "revid": "599013", "url": "https://it.wikipedia.org/wiki?curid=1610993", "title": "Primera Divisi\u00f3n de Ascenso", "text": "Primera Division de Ascenso \u00e8 la seconda divisione del campionato guatemalteco di calcio.\nFormula.\nLa divisione prevede la partecipazione di 20 squadre ripartite in un due gruppi (A e B), in base alla loro posizione orientale od occidentale rispetto allo stato del Guatemala. e ciascuno composto ordunque da 10 squadre. Tali squadre si affrontano durante il campionato due volte per un totale di 18 giornate."}
{"id": "1610994", "revid": "123584210", "url": "https://it.wikipedia.org/wiki?curid=1610994", "title": "Round Round", "text": "Round Round \u00e8 un singolo del gruppo musicale pop britannico Sugababes, pubblicato il 12 agosto 2002 come secondo estratto dal secondo album in studio \"Angels with Dirty Faces\".\nDescrizione.\nLa canzone \u00e8 stata scritta dalle Sugababes insieme a Miranda Cooper, Niara Scarlett, Brian Higgins, Tim Powell, Nick Coler, Shawn Lee, Lisa Cowling, Robin Hofmann, Rino Spadavecchia, Felix Stecher e Floran Pfl\u00fcger ed \u00e8 stata il secondo singolo estratto dal secondo disco del gruppo, \"Angels with Dirty Faces\". La traccia fu anche scelta come colonna sonora della pellicola \"Il guru\". In Italia la canzone \u00e8 conosciuta soprattutto per essere stata usata nella campagna promozionale televisiva della Vodafone. La canzone contiene un campionamento della canzone \"Tango Forte\" dei Dublex Inc.."}
{"id": "1610996", "revid": "298055", "url": "https://it.wikipedia.org/wiki?curid=1610996", "title": "SD-6", "text": ""}
{"id": "1610998", "revid": "306691", "url": "https://it.wikipedia.org/wiki?curid=1610998", "title": "Ernesto Di Fresco", "text": "Biografia.\nLaureato in giurisprudenza e proprietario di varie sale cinematografiche palermitane tra le quali il\" Trionfale\" poi \"Igiea Lido\" ed il \"Tiffany\", nel 1970 fonda la Diva Cinematografica, con la quale produsse un solo film, il thriller psicologico \"Un gioco per Eveline\", diretto da Marcello Avallone, che sar\u00e0 distribuito soltanto due anni pi\u00f9 tardi.\nDopo le prime esperienze giovanili alla fine degli anni '40, che ha maturato nel movimento indipendentista siciliano di Andrea Finocchiaro Aprile (\u00e8 stato segretario della sezione giovanile), \u00e8 eletto consigliere comunale di Palermo con il partito monarchico. Nel 1956 entra nelle file della \"Democrazia Cristiana\" grazie anche a Salvo Lima, suo amico e compagno di scuola, all'epoca esponente della corrente fanfaniana in Sicilia prima di passare a quella andreottiana. Di Fresco rimane sempre nella corrente fanfaniana vicino al deputato Giovanni Gioia, ricoprendo per vari anni le cariche di consigliere comunale, assessore al patrimonio e vice sindaco. Sono gli anni del Sacco di Palermo. \nIl 15 giugno 1975 \u00e8 eletto consigliere alla Provincia di Palermo, ricoprendo la carica di assessore all'agricoltura e presidente dell'Amministrazione Provinciale. Riconfermato consigliere provinciale nel 1980, torna presidente fino al 1981.\nIl 24 novembre 1982 \u00e8 arrestato per corruzione mentre era assessore provinciale all'agricoltura e ne uscir\u00e0 assolto. \nNel marzo 1983 subentra alla Camera dei deputati quale primo dei non eletti in seguito al decesso del deputato Giovanni Matta.\nAlle politiche del giugno 1983 Ciriaco De Mita blocca la sua ricandidatura, eallora Di Fresco si candida alla Camera dei deputati per la lista \"Lista per Trieste\", non risultando eletto. Il 30 settembre 1984 fonda a Palermo il partito \"Unione Popolare Siciliana\", UPS. Il 16 giugno 1991, candidatosi all'Assemblea Regionale Siciliana, non viene eletto: la lista prende 16.500 voti nel collegio di Palermo."}
{"id": "1611004", "revid": "125708806", "url": "https://it.wikipedia.org/wiki?curid=1611004", "title": "Ordine delle cariche degli Stati Uniti d'America", "text": "Il Dipartimento del Cerimoniale di Stato degli Stati Uniti d'America prevede un ordine delle cariche pubbliche, strutturata in base alla rilevanza della carica."}
{"id": "1611006", "revid": "15756", "url": "https://it.wikipedia.org/wiki?curid=1611006", "title": "Straniero (Stranger)", "text": "Straniero (\"Stranger\") \u00e8 un personaggio dei fumetti, creato da Stan Lee (testi) e Jack Kirby (disegni) nel 1965, pubblicato dalla Marvel Comics. Alieno misterioso e potentissimo, la sua prima apparizione \u00e8 in \"X-Men\" (vol. 1) n. 11 (maggio 1965).\nBiografia del personaggio.\nPersonaggio molto enigmatico, lo Straniero \u00e8 un alieno molto somigliante nella fisionomia a un uomo anziano. Il suo vero nome \u00e8 ignoto, ed \u00e8 stato egli stesso ad autodefinirsi \"Straniero\".\nGiunge sulla Terra per la prima volta spinto probabilmente dalla curiosit\u00e0. Qui viene intercettato da Magneto che, visti i suoi incredibili poteri, gli chiede di entrare nella Confraternita dei mutanti malvagi, credendolo un mutante. Contemporaneamente accorre sul posto (New York) anche il Professor X che lo aveva notato tramite Cerebro. Nasce un piccolo scontro tra gli X-Men e la Confraternita al quale partecipa brevemente anche lo Straniero dando dimostrazione dei suoi incredibili poteri. Subito dopo per\u00f2 decide di portare Magneto e Toad sul suo pianeta per studiare i loro organismi mutanti.\nDopo che i due mutanti riescono a scappare lo Straniero decide che la razza umana \u00e8 potenzialmente pericolosa per l'universo, perci\u00f2 pensa di distruggere la Terra. Viene per\u00f2 fermato dall'intervento di Hulk e Silver Surfer.\nDopo questo avvenimento i suoi propositi verso il pianeta cambiano e, anzi, successivamente aiuter\u00e0 anche diversi supereroi terrestri nelle loro avventure, come i Fantastici Quattro o i Campioni.\nNella saga dell'Innominato (essere ultrapotente creato millenni prima da una razza che si \u00e8 sacrificata inglobando i milioni di cervelli della propria popolazione, posto poi in incubazione nello spazio) sui Fantastici Quattro si scopre finalmente che era stato creato per sconfiggere l'innominato dalla razza con la quale era in guerra, creato stavolta dai miliardi di cervelli di questi ultimi, riducendo lo stesso Innominato a dimensioni infinitesimali su una particella di polvere.\nDi lui da allora si sa pochissimo, tranne che possiede una specie di zoo dove conserva le specie aliene che considera pi\u00f9 interessanti.\nPoteri e abilit\u00e0.\nLo Straniero sembra possedere poteri quasi divini. Nonostante le sue abilit\u00e0 non siano state probabilmente mostrate appieno, da quel poco che si \u00e8 visto, queste devono essere praticamente illimitate. Egli innanzitutto \u00e8 capace di utilizzare l'energia cosmica per difendersi o attaccare in una miriade di modi differenti (ad esempio tramuta Mastermind in una statua di pietra). Poi riesce a passare attraverso qualsiasi tipo di oggetto solido o liquido. Inoltre pu\u00f2 volare, anche nello spazio aperto, senza alcuna protezione e apparentemente anche ad altissime velocit\u00e0. Infine riesce a regolare la propria stazza a piacimento, riuscendo anche a diventare gigantesco.\nIl Tribunale Vivente ha affermato che nello spazio vuoto che possiede sulla nuca avrebbe dovuto esserci proprio il volto dello Straniero."}
{"id": "1611011", "revid": "124531867", "url": "https://it.wikipedia.org/wiki?curid=1611011", "title": "Second gentleman degli Stati Uniti d'America", "text": "Second Gentleman (o Second Lady, nel caso di una donna) degli Stati Uniti d'America \u00e8 il titolo dato al/alla consorte del/della vicepresidente degli Stati Uniti d'America.\nHa il compito di seguire il/la consorte durante gli incontri ufficiali, secondo il protocollo.\nAttualmente Douglas Emhoff ricopre il ruolo di Second Gentleman. Inoltre \u00e8 la prima persona di genere maschile a ricoprire tale ruolo.\nRuolo.\nSecond Lady \u00e8 un appellativo dato alle mogli dei Vicepresidenti degli Stati Uniti, sulla falsariga della First Lady degli Stati Uniti d'America, che \u00e8 invece la moglie del Presidente degli Stati Uniti. La visibilit\u00e0 pubblica della Second Lady degli Stati Uniti \u00e8 un fenomeno relativamente recente. Se il ruolo della First Lady come padrona della Casa Bianca risale alle origini della Repubblica (e viene in genere ricoperto da un'altra donna facente parte della famiglia del presidente in caso in cui egli sia vedovo, celibe o divorziato), \u00e8 stato solo tra la fine del XX e l'inizio del XXI secolo che le mogli dei Vicepresidenti hanno cominciato ad assumere un certo ruolo pubblico, attirando cos\u00ec l'attenzione dei media.\nTipper Gore, moglie di Al Gore, \u00e8 stata coinvolta in diverse campagne per liberalizzare l'intrattenimento popolare americano come il cinema, la televisione e la musica, campo in cui era stata attivista gi\u00e0 al tempo in cui il marito era ancora senatore. Ha criticato alcuni artisti per il loro uso del turpiloquio ed ha spesso discusso con toni critici con personaggi come Jello Biafra, cantante dei Dead Kennedys.\nLynne Cheney, moglie del vicepresidente Dick Cheney, \u00e8 stata promotrice di una riforma dell'istruzione, evidenziando falle specifiche del sistema educativo americano. Fu particolarmente impegnata per l'insegnamento della storia americana ed ha scritto, sul tema, cinque pubblicazioni di successo rivolte a bambini e famiglie. Jill Biden, moglie di Joe Biden, invece, ha lavorat\u043e come insegnante di inglese al Northern Virginia Community College ed \u00e8 stata la prima moglie di un Vicepresidente ad avere un lavoro retribuito durante il periodo del mandato del marito. Ha inoltre partecipato a varie cause e campagne, tra cui quelle sull'informazione sul cancro e l'analfabetismo.\nNel 2021, con la nomina a vicepresidente di Kamala Harris, prima donna di sempre a ricoprire tale ruolo, Douglas Emhoff, marito della Harris, diventa il primo Second Gentleman."}
{"id": "1611020", "revid": "1602064", "url": "https://it.wikipedia.org/wiki?curid=1611020", "title": "Iolanda di Borgogna-Nevers", "text": "Biografia.\nIolanda si spos\u00f2 in prime nozze nel giugno 1265 con Giovanni Tristano di Francia (1250-1270), conte di Valois, figlio di Luigi IX di Francia e Margherita di Provenza. Partito per le crociate, mor\u00ec di dissenteria senza aver dato a Iolanda alcun figlio.\nIolanda si rispos\u00f2 ad Auxerre con Roberto di Dampierre (1249-1322), signore di B\u00e9thune e poi conte delle Fiandre, suo lontano cugino, nel marzo 1272. Ebbero cinque figli:"}
{"id": "1611023", "revid": "339392", "url": "https://it.wikipedia.org/wiki?curid=1611023", "title": "Contea di Vend\u00f4me", "text": ""}
{"id": "1611025", "revid": "92719", "url": "https://it.wikipedia.org/wiki?curid=1611025", "title": "Osbornictis piscivora", "text": ""}
{"id": "1611026", "revid": "1305772", "url": "https://it.wikipedia.org/wiki?curid=1611026", "title": "Street Fighter III", "text": " \u00e8 un picchiaduro prodotto dalla Capcom, pubblicato nella sua prima versione (\"Street Fighter III: New Generation\") su hardware CPS-3 (Capcom Play System) nel 1997.\n\u00c8 stato sequel del celebre \"Street Fighter II\", distribuito sei anni prima. Il gioco fu lanciato per la nuova scheda arcade CPS-3, incrementando i frame alle animazioni dei personaggi, rendendoli tali da non sfigurare nei confronti di quelle in motion-capture.\nNel 2018 tutte le versioni arcade di \"Street Fighter III\" vengono incluse nella \"Street Fighter 30th Anniversary Collection\" per PlayStation 4, Xbox One, Microsoft Windows e Nintendo Switch.\nEdizioni.\nEsistono tre differenti edizioni di \"Street Fighter III\":\nAltre versioni.\nStreet Fighter III: Double Impact (1999) \u00e8 stato pubblicato per console Sega Dreamcast, contenente \"SFIII: New Generation\" e \"SFIII: 2nd Impact.\" In questa versione Gill e Shin Akuma sono giocabili. Lo stesso gioco in Giappone viene nominato \"Street Fighter III: W Impact.\"\nStreet Fighter III: 3rd Strike Online Edition (2011) versione rimasterizzata in HD per Xbox 360 e PlayStation 3, con modalit\u00e0 online, nuovi arrangiamenti musicali e un nuovo artwork da Stanley \"Artgerm\" Lau.\nVedi anche \"Arcade Mode: Street Fighter III\" in Street Fighter V \nModalit\u00e0 di gioco.\nIn \"Street Fighter III\" \u00e8 stato implementato il sistema di difesa \"Parry\", ovvero una parata improvvisa dell'attacco avversario, avvantaggiando il difensore di un tempo di recupero eccellente, con conseguente possibilit\u00e0 di contrattacco immediato.\nIl parry \u00e8 una tecnica difficile da eseguire, bisognosa di tempismo e prontezza, spesso fondamentale per la vittoria o la sconfitta.\nA differenza del sistema \"Just Defense\" apportato in \"\", dove era consentito poter compiere parry solo per un breve intervallo, in \"Street Fighter III\" le parry sono effettuabili liberamente.\nI programmatori Capcom, notando che questo stile cambiava radicalmente il gameplay, hanno deciso di rimuovere la \"parata aerea\", per rendere il gioco pi\u00f9 appetibile e non troppo complesso.\nPer le barre \"Super!\", capaci di far compiere un attacco erculeo e letale, si \u00e8 inquadrato l'analogo metodo in \"Street Fighter Alpha\": sar\u00e0 possibile eseguire una Super! non appena l'apposita barra si riempie.\nAltra novit\u00e0 nel gameplay sono le \"E.X. Move!\", versioni potenziate di una mossa speciale, sferzabili al prezzo di una o due tacche del Meter.\nA ritornare sono anche le \"Taunt\", ovvero prese in giro nei confronti dell'avversario, disponibili per\u00f2 solo in \"Street Fighter III: 2nd Impact \u2014 Giant Attack\" e \"Street Fighter III: 3rd Strike \u2014 Fight for the Future\". Se eseguite completamente, le Taunt donano benefici ai personaggi.\nPersonaggi.\nPresenti in tutte le versioni.\nDieci i personaggi selezionabili; otto sono new entry di questa serie.\nPersonaggi classici della serie rimangono:\nAltre opere.\nDiversi lottatori nativi della serie \"SFIII\" ritornano giocabili in successivi videogiochi, Hugo &amp; Poison provengono dalla serie \"Final Fight\" ma qui Hugo \u00e8 per la prima volta nella serie Street Fighter un personaggio giocabile, e vienne associato a Poison.\nUltra Street Fighter IV.\nPersonaggi giocabili: Dudley, Ibuki, Makoto, Elena, i fratelli Yun &amp; Yang Lee, Hugo &amp; Poison.\nStreet Fighter \u00d7 Tekken.\nPersonaggi giocabili: Ibuki, Elena, Dudley, Hugo &amp; Poison.\nStreet Fighter V.\n\u00c8 presente una \"modalit\u00e0 arcade\" dal titolo Street Fighter III con tanto di selezione dei personaggi e con il logo originale \"New Generation\", include i seguenti lottatori:\nNel gioco Street Fighter V \u00e8 anche presente \"Q\" come costume del nuovo lottatore \"G,\" e Eleven, precursore di Twelve ma non giocabili nella versione \"SFIII arcade mode.\" "}
{"id": "1611029", "revid": "72811", "url": "https://it.wikipedia.org/wiki?curid=1611029", "title": "Catalessi", "text": ""}
{"id": "1611031", "revid": "729019", "url": "https://it.wikipedia.org/wiki?curid=1611031", "title": "Moylin", "text": "Quella dei Moylin \u00e8 stata una dinastia di attori e di danzatori del XVIII secolo della quale i principali componenti maschi furono:\nFecero anche parte della dinastia:"}
{"id": "1611039", "revid": "15756", "url": "https://it.wikipedia.org/wiki?curid=1611039", "title": "Mortola Superiore", "text": "Mortola Superiore (conosciuta popolarmente come i Ciotti) \u00e8 una frazione del comune di Ventimiglia, in provincia di Imperia.\n\u00c8 situata su un'altura a 300 metri sul livello del mare. Il centro abitato medievale, abbandonato a fine Ottocento, \u00e8 situato a poca distanza, verso ponente, rispetto all'abitato moderno, lungo il sentiero che conduce al monte Grammondo.\nMonumenti e luoghi d'interesse.\nSul suo territorio \u00e8 presente un sito archeologico di rilevante importanza, a circa un chilometro in linea d'aria dalle Caverne paleolitiche dei Balzi Rossi; in questo sito, nel 1993 vennero ritrovati numerosi manufatti in pietra scheggiata.\nVi ha inoltre sede il santuario di Nostra Signora dell'Aria Aperta, gi\u00e0 chiesa parrocchiale della Nativit\u00e0 di Maria Santissima, che risale al XVII secolo con ampliamenti successivi. Dalla caratteristica facciata cui sono applicate lapidi e terrecotte policrome, ospita all'interno una collezione di ex voto locali e italiani provenienti da cinquecento santuari.\nSul territorio di Mortola Superiore sono sorte numerose ville, per buona parte costruite o acquistate da personaggi provenienti da ogni parte del mondo, innamorati della spettacolarit\u00e0 panoramica del sito, posto ad un passo dal confine con la Francia, dal quale si domina con lo sguardo tutta la costa fino alle isole di Hy\u00e8res."}
{"id": "1611042", "revid": "767487", "url": "https://it.wikipedia.org/wiki?curid=1611042", "title": "City (Strapping Young Lad)", "text": "City \u00e8 il secondo album in studio del gruppo musicale canadese Strapping Young Lad, pubblicato l'11 febbraio 1997 dalla Century Media Records.\nEdizioni.\nL'album \u00e8 stato ristampato nel 2007 con l'aggiunta di tracce bonus."}
{"id": "1611044", "revid": "123540243", "url": "https://it.wikipedia.org/wiki?curid=1611044", "title": "Ciotti", "text": ""}
{"id": "1611047", "revid": "125972223", "url": "https://it.wikipedia.org/wiki?curid=1611047", "title": "Paolo Tramezzani", "text": "Carriera.\nGiocatore.\nCresciuto nelle giovanili dell' (che lo preleva dall\u2019AC Vigentino), a partire dall'ottobre 1989 viene ceduto in prestito nelle serie inferiori vestendo le maglie di in Serie C1 (con cui retrocede dopo uno spareggio con il Lanerossi Vicenza) e Cosenza (in compropriet\u00e0) in Serie B; con i calabresi disputa un nuovo spareggio-salvezza, questa volta vincendolo, contro la Salernitana.\nRientrato all'Inter, viene girato alla Lucchese, sempre in Serie B, nell'ambito del trasferimento di Marcello Montanari ai nerazzurri. In Toscana gioca da titolare, e nel campionato 1992-1993 viene inserito nella rosa della prima squadra allenata da Osvaldo Bagnoli. Esordisce in Serie A l'8 novembre 1992 (Inter-Sampdoria 0-0); con la societ\u00e0 milanese vince la Coppa UEFA 1993-1994 e si rende protagonista del primo caso non ufficiale di \"prova televisiva\" in Italia: il compagno di squadra Luigi De Agostini viene espulso al suo posto e Tramezzani viene successivamente squalificato sulla base delle immagini televisive. Sebbene infatti fosse plausibile che il giudice sportivo si fosse affidato alle immagini televisive, l'utilizzo di tale strumento per infliggere sanzioni postume fu consentito solo dalla stagione 1997-1998.\nDopo due stagioni all'Inter in cui non convince, complice un serio infortunio al polso, torna nella serie cadetta in prestito al Venezia. Riscattato dai veneti, viene poi ceduto nel mercato autunnale al , sempre in Serie B e sempre in prestito.\nIl ritorno in A giunge nel 1996, quando approda a parametro zero al Piacenza; con gli emiliani disputa due stagioni ottenendo altrettante salvezze (la prima di nuovo dopo uno spareggio). Nella stagione 1998-1999 si trasferisce all'estero per giocare nella Premier League firmando un quadriennale con il Tottenham. In Inghilterra disputa pochissime partite a causa di un grave infortunio e nella stagione successiva (gennaio del 2000) rientra in Italia per vestire la maglia della Pistoiese che milita in Serie B, collezionando 12 presenze e mettendo a segno 2 gol. Con gli arancioni ottiene la sua terza salvezza dopo uno spareggio, giocato contro il Cesena.\nL'anno dopo, in scadenza di contratto, torna ad indossare la maglia del Piacenza, con cui ottiene subito la promozione in A. Dopo una stagione senza presenze, a causa di dissapori con l'allenatore Walter Novellino, nel gennaio 2003 viene ingaggiato dall'Atalanta con la quale mette a segno un gol in 11 presenze in una stagione che vede i nerazzurri retrocedere tra i cadetti. In seguito firma per l'Empoli, ma per problemi familiari rescinde immediatamente il contratto.\nScende quindi di categoria, vestendo la casacca della Pro Patria, con la quale chiude la carriera agonistica nel 2008 in Serie C1.\nAllenatore e dirigente.\nPrime esperienze.\nDopo il ritiro ricopre il ruolo di responsabile tecnico nella societ\u00e0 sportiva dilettantistica Basiglio Milano3 Calcio. Il 10 gennaio 2012 \u00e8 chiamato da Gianni De Biasi come suo vice sulla panchina della Nazionale albanese. Dal 9 settembre 2015 \u00e8 anche il coordinatore degli allenatori della squadra del Finale Ligure nel campionato di Eccellenza in collaborazione con la sua scuola calcio.\nLugano.\nIl 21 dicembre 2016 lascia l'incarico di vice allenatore dell'Albania per assumere la guida tecnica del Lugano, in sostituzione dell'esonerato Andrea Manzo. La sua nomina rivitalizza la squadra elvetica, che sotto la sua gestione si stacca dalle ultime posizioni e risale la classifica, chiudendo la stagione al terzo posto e centrando cos\u00ec la qualificazione ai gironi di Europa League. Il 7 giugno 2017 rescinde il proprio contratto di comune accordo col club.\nSion.\nDopo aver rifiutato la proposta di allenare l'Albania in seguito alle dimissioni di De Biasi, il 15 giugno viene nominato tecnico del FC Sion. Il 22 ottobre viene esonerato dopo 16 partite.\nAPOEL.\nIl 10 ottobre 2018 assume la guida tecnica dell'APOEL di Nicosia, in sostituzione dell'esonerato Bruno Baltazar; a fine stagione conduce il team cipriota alla conquista del titolo nazionale. L\u20198 agosto 2019 Tramezzani e il club cipriota si separano consensualmente dopo la sconfitta per 2-1 contro il nell\u2019andata dei preliminari di Champions.\nLivorno e secondo ritorno al Sion.\nIl 10 dicembre 2019 assume la guida tecnica del dopo l'esonero di Roberto Breda con Antonio Filippini vice e David Balleri collaboratore. Quattro giorni dopo al debutto perde per 0-2 contro il capolista restando all\u2019ultimo posto in classifica. Il 3 febbraio 2020, all'indomani della sconfitta casalinga con l'Ascoli viene esonerato con il bilancio di 5 sconfitte e 2 pareggi.\nDopo lo stop del campionato per l'emergenza per la pandemia Covid 19, il 3 giugno 2020 il Sion lo richiama sulla panchina vallesana per terminare il campionato con il team all'ottavo posto, ottenendo in extremis la salvezza senza passare dallo spareggio. Il 25 agosto seguente viene sostituito da Fabio Grosso sulla panchina degli svizzeri.\nHajduk Spalato.\nIl 18 gennaio 2021 viene annunciato sulla panchina dell' con un contratto valido fino all'estate 2022 in sostituzione a Boro Primorac. Il 27 maggio dello stesso anno dopo aver raggiunto la qualificazione ai preliminari di UEFA Europa Conference League in 24 partite (14 vittorie, 4 pareggi e 6 sconfitte) alla guida dei \"Bili\" lascia la carica giungendo alla risoluzione consensuale del contratto.\nAl-Faisaly e terzo ritorno al Sion.\nIl 19 giugno 2021 approda in Arabia Saudita sulla panchina dell'.\nDopo pochi mesi dal suo arrivo in Oriente, risolve il suo contratto con la societ\u00e0 araba ed il 9 ottobre 2021 fa ritorno per la terza volta sulla panchina del Sion.\nAttivit\u00e0 extra-sportive.\n\u00c8 opinionista e ospite in varie trasmissioni sportive su Sky, Mediaset Premium e Rai nel programma \"La Domenica Sportiva\" e sul campo come telecronista.\nStatistiche.\nStatistiche da allenatore.\n\"Statistiche aggiornate al 27 febbraio 2022.\" In grassetto le competizioni vinte."}
{"id": "1611051", "revid": "1342360", "url": "https://it.wikipedia.org/wiki?curid=1611051", "title": "Franco Fontana", "text": ""}
{"id": "1611054", "revid": "767487", "url": "https://it.wikipedia.org/wiki?curid=1611054", "title": "Nantuati", "text": "I Nantuati (\"Nantuates\") furono una delle quattro trib\u00f9 galliche stanziate nell'attuale Canton Vallese nel periodo finale della cultura di La T\u00e8ne, alla vigilia della conquista romana della Gallia da parte di Cesare.\nStoria.\nLa conquista romana.\nI \"Nantuates\" vennero sottomessi a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C.\nIl nome dei Nantuati \u00e8 ricordato nel Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie:\nSituato nell'attuale Chiablese vallese, il loro \"oppidum\" era \"Tarnaiae\", ora Massongex, probabile centro religioso di tutto l'attuale vallese. La citt\u00e0 sembra dedicata al culto di Taranis. Come le altre tre trib\u00f9 della \"Vallis poenina\", i \"Nantuati\" furono una citt\u00e0 sotto la dominazione romana, all'interno della provincia della Raetia, Vindelicia et Vallis Poenina. Fu solo sotto il regno dell'imperatore Claudio che la trib\u00f9 fu riunita alle altre tre per costituire la \"Civitas vallensis\", formando essa sola la provincia delle Alpi Pennine. Il loro nome, in lingua celtica, significava \"abitanti della valle\"."}
{"id": "1611056", "revid": "118031", "url": "https://it.wikipedia.org/wiki?curid=1611056", "title": "Varase", "text": ""}
{"id": "1611059", "revid": "729019", "url": "https://it.wikipedia.org/wiki?curid=1611059", "title": "Vince's Devils", "text": "Le Vince's Devils, inizialmente note con il nome di Ladies in Pink, sono state una stable di wrestling attiva nella World Wrestling Entertainment tra il 2005 e il 2006, formata da Candice Michelle, Torrie Wilson e Victoria.\nStoria.\nLa stable \"Ladies in Pink\" debutt\u00f2 durante la puntata di \"RAW\" del 22 agosto 2005, quando le divas Candice Michelle e Torrie Wilson passarono dal roster di \"SmackDown!\" a quello di \"RAW\" al posto di Christy Hemme e Stacy Keibler per effetto del roster draft; Victoria si un\u00ec al duo la settimana successiva. Le tre presero di mira Ashley, fresca vincitrice del Diva Search 2005, umiliandola di settimana in settimana. Il 12 settembre l'allora campionessa femminile Trish Stratus torn\u00f2 sulle scene effettuando un turn face e diede vita ad un'alleanza con Ashley. Ad Unforgiven 2005 Trish ed Ashley batterono il tag team formato da Torrie e Victoria; la storia si ripet\u00e9 a \"WWE Homecoming\" in un Bra and Panties match.\nIl 31 ottobre Torrie Wilson lasci\u00f2 il gruppo per un po' di tempo; rientr\u00f2 tra le file il 28 novembre in occasione di un six-woman tag team match. Il 26 dicembre durante una puntata di \"RAW\" anche Chloe, il cagnolino di Torrie Wilson, divenne un membro ufficiale del gruppo.\nLa stable spost\u00f2 le sue attenzioni su Maria ed il 2 gennaio Victoria sfid\u00f2 la ragazza in un match; Victoria attacc\u00f2 Maria prima che suonasse la campanella per l'inizio del match e domin\u00f2 la contesa; tuttavia, nonostante l'interferenza a suo vantaggio da parte di Torrie e Chloe, Maria riusc\u00ec a vincere il match. Accecata dalla rabbia, Victoria sfog\u00f2 la sua frustrazione su Maria, aiutata dalle compagne. Ashley tent\u00f2 di soccorrere Maria, ma venne fermata da Torrie e Candice. La rivalit\u00e0 fra le cinque port\u00f2 Vince McMahon a prendere una decisione, ovvero quella di farle affrontare tutte in un Bra and Panties Gauntlet Match a New Year's Revolution 2006.\nIl 9 gennaio Candice, Torrie e Victoria rinominarono il gruppo in Vince's Devils.\nIl 23 gennaio Victoria e Candice, accompagnate da Torrie, sconfissero Trish ed Ashley con una nuova mossa. Il 13 febbraio Torrie perse un incontro contro Ashley e la stessa sera Candice rivel\u00f2 che avrebbe posato per Playboy, aggiungendo che sarebbe stata l'edizione pi\u00f9 hot della storia del magazine. Torrie non sembr\u00f2 molto contenta, visto che anche lei comparve su Playboy in due occasioni. La settimana successiva Candice, accompagnata a bordo ring da Torrie, affront\u00f2 Trish Stratus in un match valido per il titolo femminile. Durante l'incontro Candice prov\u00f2 a schienare Trish aggrappandosi alle mani di Torrie, ma l'arbitro si accorse dell'imbroglio e interruppe il conteggio. Al termine del match, vinto da Trish, Candice diede uno schiaffo a Torrie accusandola di essere la causa della loro sconfitta. Nelle settimane successive Candice e Torrie fecero pace, ma quando Candice present\u00f2 la sua copertina di Playboy, lei e Victoria si allearono e insieme attaccarono Torrie, estromettendola cos\u00ec dal gruppo.\nIl 13 marzo durante il match di Victoria valido per il titolo femminile, Torrie compare sullo stage, causando cos\u00ec la sconfitta della sua ex amica.\nA Wrestlemania 22 Torrie si prese la sua rivincita contro Candice battendola in un \"Playboy Pillow Fight Match\".\nPochi mesi dopo Candice Michelle torn\u00f2 face, alleandosi con Torrie; le due attaccarono Victoria.\nIl 14 agosto le Vince's Devils tornarono insieme per una sera per affrontare le partecipanti del WWE Diva Search 2006 Layla El, J.T. Tinney e Jen England in un \"Divas Beat the Heat Water Fight\"."}
{"id": "1611061", "revid": "6923", "url": "https://it.wikipedia.org/wiki?curid=1611061", "title": "Li-Nea S.p.a.", "text": ""}
{"id": "1611066", "revid": "1776051", "url": "https://it.wikipedia.org/wiki?curid=1611066", "title": "Ordine delle cariche del Regno d'Italia", "text": "L'ordine delle cariche del Regno d'Italia era regolato da regi decreti emanati per disciplinare le precedenze a Corte e nelle funzioni pubbliche.\nStoria.\nRiallacciandosi ad un'antica tradizione della Corte sabauda, Vittorio Emanuele II eman\u00f2 il R.D. 19 aprile 1868, n. 4349, recante l\"'Ordine per le precedenze fra le varie cariche e dignit\u00e0 a Corte e nelle funzioni pubbliche\".\nLa legge ebbe varie integrazioni e modifiche nel corso degli anni successivi.\nPer tener conto della mutata struttura dello Stato dopo l'avvento del Fascismo, Vittorio Emanuele III riordin\u00f2 la materia emanando il R.D. 16 dicembre 1927, n. 2210, recante l\"'Ordine delle precedenze a corte e nelle funzioni pubbliche\".\nAnche questa legge ebbe negli anni numerose modifiche e integrazioni che continuarono fino alla fine del 1944.\nCon la nascita della Repubblica Italiana, a causa del profondo cambiamento nelle istituzioni nazionali, divenne necessario stabilire un nuovo ordinamento, cosa che fu fatta da Alcide De Gasperi, in qualit\u00e0 di Presidente del Consiglio, nel 1950.\nOrdinamento del 1868.\nTutte le cariche e dignit\u00e0 che costituivano la struttura dello Stato monarchico nel 1868 erano divise in 14 categorie e 94 classi per circa 130 posizioni, dai Cavalieri dell'Ordine della santissima Annunziata (categoria I, classe unica) ai Decorati della medaglia d'argento al valor militare o civile (categoria XIV, classe 2\u00aa).\nNell'elenco non erano compresi n\u00e9 il Re n\u00e9 i membri della famiglia reale.\nDi seguito sono elencati i componenti delle prime quattro categorie a cui spettava il titolo di \u201ceccellenza\u201d. La suddivisione in categorie e classi \u00e8 quella al 1913 sulla base del R.D. 4349/1868 e delle successive modifiche e integrazioni.\nCategoria I.\n1\u00aa Cavalieri dell'Ordine supremo della SS. Annunziata\nCategoria II.\n1\u00aa Presidenti del Senato del Regno e della Camera dei deputati\nCategoria III.\n1\u00aa Ministri segretari di Stato\n2\u00aa Ministri di Stato \u2013 Sotto segretari di Stato\n3\u00aa Generali d'armata \u2013 Ammiragli\nCategoria IV.\n1\u00ba Presidente del Consiglio di Stato\n2\u00aa Primi presidenti delle Corti di cassazione\n3\u00aa Procuratori generali delle Corti di cassazione\n4\u00ba Presidente della Corte dei conti\n5\u00aa Tenenti generali designati pel comando di un'armata in guerra \u2013 Capo di stato maggiore dell'esercito\n6\u00aa Ministro della Real Casa \u2013 Prefetto di Palazzo \u2013 Primo aiutante di campo generale del Re\n7\u00aa Primo Segretario del Re pel Gran Magistero dell'Ordine dei SS. Maurizio e Lazzaro, cancelliere dell'Ordine della Corona d'Italia\n8\u00aa Inviati straordinari e Ministri plenipotenziari ed altri personaggi con credenziali di Ambasciatore di Sua Maest\u00e0\n9\u00aa Tenenti generali comandanti titolari di corpo d'armata \u2013 Capo di stato maggiore della Marina \u2013 Vice ammiragli comandanti in capo titolari di dipartimento marittimo \u2013 Segretario generale per gli affari della marina militare \u2013 Presidente del Consiglio superiore di marina \u2013 Comandanti in capo titolari di squadre navali \u2013 Tenente generale comandante in capo titolare dell'arma dei carabinieri reali \u2013 Tenente generale del Genio navale, Presidente del Comitato per l'esame dei progetti di navi \u2013 Ispettori generali di artiglieria, del genio e della cavalleria\n10\u00ba Presidente del Tribunale supremo di guerra e marina\n11\u00ba Governatore civile della Colonia Eritrea \u2013 Governatore civile della Somalia italiana\n12\u00aa Avvocato generale militare presso il tribunale supremo di guerra e marina\nI cardinali precedevano i cavalieri dell'Ordine della santissima Annunziata, gli arcivescovi seguivano i funzionari della quinta categoria e i vescovi quelli della sesta.&lt;ref name=\"R.D. 4349/1868, art. 2\"&gt;R.D. 4349/1868, art. 2.&lt;/ref&gt;\nOrdinamento del 1927.\nTutte le cariche e dignit\u00e0 che costituivano la struttura dello Stato monarchico nel 1927 erano divise in 13 categorie e ben 201 classi con oltre 400 posizioni, dal Capo del governo (categoria I, classe 1\u00aa) ai Vice segretari delle carceri e riformatori e ai Medici assistenti dei manicomi giudiziari (categoria XIII, classe 13\u00aa).\nNell'elenco non erano compresi n\u00e9 il Re n\u00e9 i membri della famiglia reale.\nLa suddivisione in categorie e classi, relativa alle prime quattro categorie a cui competeva il titolo di \u201ceccellenza\u201d, \u00e8 quella nel 1944 sulla base del R.D. 2210/1927 e delle modifiche e integrazioni dei successivi provvedimenti legislativi. Fra parentesi \u00e8 indicato l'inquadramento nel 1927 o al momento del primo inserimento.\nCategoria I.\n1\u00aa Capo del Governo Primo Ministro Segretario di Stato (cat. I, cl. 1)\n2\u00aa Cavalieri dell'Ordine supremo della SS. Annunziata (cat. I, cl. 2)\nCategoria II.\n1\u00ba Presidente del senato del regno (cat. II, cl. 1)\n2\u00ba Presidente della camera dei deputati (cat. II, cl. 2)\n3\u00aa Ministri segretari di Stato (cat. II, cl. 3) \u2013 Segretario generale del partito nazionale fascista (cat. III, cl. 7)\n3\u00aa bis Ministro della casa di sua maest\u00e0 il Re Imperatore (cat. III, cl. 1)\n3\u00aa ter Capo di stato maggiore generale (cat. III, cl. 3)\n4\u00aa Sottosegretari di Stato (cat. II, cl. 4)\n5\u00aa Marescialli d'Italia \u2013 Grande ammiraglio (cat. III, cl. 2)\n6\u00ba Presidente della reale accademia d'Italia (cat. II, cl. 4 bis)\n7\u00aa Ministri di Stato (cat. III, cl. 1) \u2013 Prefetto di palazzo (cat. III, cl. 1) \u2013 Primo aiutante di campo generale di S. M. il Re (cat. III, cl. 1) \u2013 Primo segretario di S. M. il Re pel gran magistero degli ordini dei SS. Maurizio e Lazzaro, cancelliere della corona d'Italia (cat. III, cl. 1)\nCategoria III.\n1\u00aa Primo presidente della corte di cassazione (cat. III, cl. 4) \u2013 Presidente del consiglio di Stato (cat. III, cl. 4) \u2013 Procuratore generale della corte di cassazione (cat. III, cl. 4) \u2013 Presidente della corte dei conti (cat. III, cl. 4) \u2013 Presidente del tribunale speciale istituito con legge 25 novembre 1926, n. 2008 (cat. IV, cl. 7) \u2013 Avvocato generale dello Stato (cat. III, cl. 4) \u2013 Presidente del consiglio nazionale delle ricerche (cat. III, cl. 1) \u2013 Presidente della commissione centrale per le imposte dirette\n2\u00aa Ambasciatori di S. M. il Re (cat. III, cl. 5) \u2013 Governatori delle colonie (cat. III, cl. 5)\n3\u00aa Capo di stato maggiore dell'esercito (cat. IV, cl. 1) \u2013 Capo di stato maggiore della regia marina (cat. IV, cl. 1) \u2013 Capo di stato maggiore dell'aeronautica (cat. IV, cl. 1) \u2013 Comandante generale della M.V.S.N. (cat. III, cl. 8)\n4\u00aa Generali d'armata (cat. III, cl. 6) \u2013 Ammiragli d'armata (cat. III, cl. 6) \u2013 Generali comandanti designati d'armata (cat. III, cl. 6) \u2013 Ammiragli designati d'armata \u2013 Capo di stato maggiore della M.V.S.N. (cat. IV, cl. 1)\n5\u00ba Governatore di Roma (cat. III, cl. 9)\n5\u00aa bis Governatore della Banca d'Italia (cat. V, cl. 4) \u2013 Alto Commissario per la Sicilia (cat. III, cl. 5 bis) \u2013 Alto Commissario per la Sardegna (cat. III, cl. 5 bis)\n5\u00aa ter Commissario per le migrazioni e la colonizzazione (cat. III, cl. 5 bis) \u2013 Commissario generale per le fabbricazioni di guerra (cat. III, cl. 5 bis) \u2013 Commissario generale per la pesca (cat. III, cl. 5 bis) \u2013 Segretario del comitato interministeriale di coordinamento per gli approvvigionamenti (cat. III, cl. 5 bis)\nCategoria IV.\n1\u00aa Vice presidenti del senato del regno (cat. IV, cl. 2) \u2013 Vice presidenti della camera dei deputati (cat. IV, cl. 2)\n2\u00aa Vice presidenti della reale accademia d'Italia (cat. IV, cl. 2 bis)\n3\u00ba Presidente del consiglio superiore della marina (cat. IV, cl. 3)\n4\u00aa Capo della polizia (cat. IV, cl. 4)\n5\u00aa Generali di corpo d'armata (cat. IV, cl. 5) \u2013 Ammiragli di squadra e gradi corrispondenti della regia marina (cat. IV, cl. 5) ) \u2013 Generali di squadra aerea (cat. IV, cl. 5) \u2013 Comandanti di zona aerea territoriale (cat. IV, cl. 5) \u2013 Prefetti in sede (cat. IV, cl. 5) \u2013 Primi presidenti di corte d'appello (cat. IV, cl. 5) \u2013 Procuratori generali di corte d'appello (cat. IV, cl. 5) \u2013 Inviati straordinari e ministri plenipotenziari di 1\u00aa classe (cat. V, cl. 2) \u2013 Presidente del tribunale supremo militare (cat. IV, cl. 7) \u2013 Avvocato generale presso il tribunale supremo militare (cat. IV, cl. 7) \u2013 Procuratore generale presso il tribunale speciale per la difesa dello Stato (cat. IV, cl. 7) \u2013 Sottocapo di stato maggiore (cat. IV, cl. 5)\n6\u00aa Presidenti di sezione del consiglio di Stato (cat. IV, cl. 6) \u2013 Presidenti di sezione della corte di cassazione e gradi equiparati (cat. IV, cl. 6) \u2013 Presidenti di sezione della corte dei conti (cat. IV, cl. 6) \u2013 Vice avvocato generale dello Stato (cat. IV, cl. 7) \u2013 Presidenti di sezione del consiglio nazionale delle ricerche (cat. IV, cl. 6). \u2013 Presidente di sezione della commissione centrale per le imposte dirette (cat. IV, cl. 6) \u2013 Ragioniere generale dello Stato (cat. IV, cl. 6) \u2013 Direttore generale della banca d'Italia (cat. IV, cl. 6)\n7\u00aa Accademici d'Italia (cat. V, cl. 3)\nI cardinali precedevano i cavalieri dell'Ordine della santissima Annunziata, gli arcivescovi, i vescovi e vicari apostolici delle colonie seguivano immediatamente le cariche della classe 4\u00aa della V categoria.\nIl gran maestro del Sovrano militare ordine di Malta prendeva posto dopo i cardinali.\nLegislazione.\nLa definizione delle precedenze \u00e8 stata oggetto di numerosi interventi normativi che vengono di seguito elencati.\nR.D. 19 aprile 1868, n. 4349\nRelazione a S.M. del 31 maggio 1868\nRelazione a S.M. dell'11 giugno 1868\nRelazione a S.M. del 22 maggio 1873\nR.D. 6 febbraio 1879\nR.D. 2 gennaio 1881, n. 2\nR.D. 6 luglio 1884, n. 2486\nR.D. 14 settembre 1888, n.5850\nR.D. 7 aprile 1895, n. 112\nProvvedimento del febbraio 1898\nR.D. 3 febbraio 1901, n. 33\nR.D. 17 febbraio 1907, n. 46\nR.D. 24 maggio 1908, n. 236\nR.D. 18 aprile 1909, n. 218\nR.D. 9 settembre 1909, n. 651\nR.D. 13 gennaio 1910, n. 17\nR.D. 5 maggio 1910\nR.D. 9 agosto 1910, n. 605\nR.D. 15 dicembre 1910, n. 903\nR.D. 29 dicembre 1910, n. 920\nR.D. 14 novembre 1924, n. 1798 (G.U. 18 novembre 1924, n. 269)\nR.D. 15 gennaio 1925, n. 40 (G.U. 2 febbraio 1925, n. 26)\nR.D. 25 gennaio 1925, n. 41 (G.U. 2 febbraio 1925, n. 26)\nR.D. 11 giugno 1925, n. 996 (G.U. 25 giugno 1925, n. 146)\nR.D. 5 luglio 1925, n. 1134 (G.U. 10 luglio 1925, n. 158)\nR.D. 29 aprile 1926, n. 837 (G.U. 25 maggio 1926, n. 120)\nR.D. 11 novembre 1926, n. 1942 (G.U. 26 novembre 1926, n. 273)\nR.D. 19 novembre 1926, n. 2117 (G.U. 22 dicembre 1926, n. 294)\nR.D. 9 dicembre 1926, n. 2109 (G.U. 21 dicembre 1926, n. 293)\nR.D. 16 dicembre 1927, n. 2210 (G.U. 17 dicembre 1927, n. 291)\nR.D. 6 dicembre 1928, n. 2720 (G.U. 14 dicembre 1928, n. 290)\nR.D. 18 gennaio 1929, n. 14 (G.U. 19 gennaio 1929, n. 16)\nR.D. 10 ottobre 1929, n. 1758 (G.U. 15 ottobre 1929, n. 240)\nR.D. 28 novembre 1929, n. 2029 (G.U. 2 dicembre 1929, n. 280)\nR.D. 22 dicembre 1930, n. 1757 (G.U. 3 febbraio 1931, n. 27)\nR.D. 18 ottobre 1934, n. 1730 (G.U. 5 novembre 1934, n. 259)\nR.D. 25 gennaio 1937, n. 70 (G.U. 11 febbraio 1937, n. 34)\nR.D. 4 agosto 1939, n. 1217 (G.U. 29 agosto 1939, n. 201)\nR.D. 28 dicembre 1939, n. 1997 (G.U. 15 gennaio 1940, n. 11)\nR.D. 1\u00ba febbraio 1940, n. 72 (G.U. 29 febbraio 1940, n. 51)\nR.D. 4 marzo 1940, n. 199 (G.U. 11 aprile 1940, n. 86)\nR.D. 24 maggio 1940, n. 723 (G.U. 4 luglio 1940, n. 155)\nR.D. 6 luglio 1940, n. 906 (G.U. 25 luglio 1940, n. 173)\nR.D. 22 maggio 1941, n. 585 (G.U. 2 luglio 1941, n. 153)\nR.D. 2 gennaio 1942, n. 14 (G.U. 7 febbraio 1942, n. 31)\nR.D. 9 febbraio 1942, n. 106 (G.U. 6 marzo 1942, n. 54)\nR.D. 4 maggio 1942, n. 506 (G.U. 26 maggio 1942, n. 124)\nD. Lt. 11 dicembre 1944, n. 445 (G.U. 8 febbraio 1945, n. 17)"}
{"id": "1611067", "revid": "767487", "url": "https://it.wikipedia.org/wiki?curid=1611067", "title": "Kiskunf\u00e9legyh\u00e1za", "text": "Kiskunf\u00e9legyh\u00e1za (in tedesco \"Feulega\u00df\"; in yiddish: \u05e7\u05d9\u05e9\u05e7\u05d5\u05e0\u05e4\u05bf\u05e2\u05dc\u05e2\u05d3\u05d4\u05d0\u05b7\u05d6, \"Kishkunfeledhaz\" o \u05e4\u05bf\u05d9\u05d9\u05dc\u05e2\u05d3\u05d0\u05b7\u05d6, \"Feyledaz\") \u00e8 una citt\u00e0 dell'Ungheria situata nella provincia di B\u00e1cs-Kiskun, nell'Ungheria meridionale di 30.523 abitanti (dati 2009), situata circa 130\u00a0km a sud di Budapest. Tra gli edifici principali sono presenti un elegante municipio e una grande chiesa parrocchiale moderna.\nStoria.\nNelle vicinanze della citt\u00e0 sono state ritrovate numerose urne romane e altri reperti antichi.\nNel XVI secolo la citt\u00e0 fu completamente distrutta dai Turchi, e non fu ricolonizzata fino al 1743.\nSociet\u00e0.\nEvoluzione demografica.\nSecondo i dati del censimento 2001 il 95,5% degli abitanti \u00e8 di etnia ungherese."}
{"id": "1611072", "revid": "767487", "url": "https://it.wikipedia.org/wiki?curid=1611072", "title": "Meno male che c'\u00e8 pap\u00e0 - My Father", "text": "Meno male che c'\u00e8 pap\u00e0 - My Father (\"Romulus, My Father\") \u00e8 un film del 2007 diretto da Richard Roxburgh.\nLa pellicola australiana segna l'esordio alla regia dell'attore Richard Roxburgh.\nIl film \u00e8 basato sul libro di memorie di Raimond Gaita, in cui racconta la vita del padre, Romulus.\nTrama.\nRaimond \u00e8 un ragazzino e proviene da una famiglia di immigrati trasferitisi in Australia agli inizi degli anni '60: suo padre, Romulus, \u00e8 rumeno e gestisce delle fattorie; la madre, Christina, \u00e8 tedesca e vive a Melbourne. I due sono separati e il padre cade nella disperazione quando scopre che l'ex moglie si vede con il fratello del suo migliore amico. Raimond non riesce a capire il modo di comportarsi dei suoi genitori quando c'\u00e8 da lottare contro la povert\u00e0 e la costruzione di una casa nuova. Per lui, inoltre, si avvicina il momento della pubert\u00e0. Per andare avanti, Raimond fa suo il detto di una vecchia signora per cui ci\u00f2 che si calcola e ci\u00f2 che si ottiene non \u00e8 la stessa cosa.\nDistribuzione.\nIl film \u00e8 uscito direttamente in DVD il 30 giugno 2008."}
{"id": "1611073", "revid": "767487", "url": "https://it.wikipedia.org/wiki?curid=1611073", "title": "Il meglio del peggio", "text": "Il meglio del peggio \u00e8 il secondo album del gruppo musicale Cattive Abitudini (ex Peter Punk)."}
{"id": "1611086", "revid": "167080", "url": "https://it.wikipedia.org/wiki?curid=1611086", "title": "Nantuates", "text": ""}
{"id": "1611088", "revid": "1699816", "url": "https://it.wikipedia.org/wiki?curid=1611088", "title": "Stronger (Sugababes)", "text": "Stronger \u00e8 un singolo del gruppo musicale pop britannico Sugababes, pubblicato l'11 novembre 2002 come doppia a-side con \"Angels with Dirty Faces\" dall'etichetta discografica Island.\nLa canzone \u00e8 stata scritta dalle Sugababes insieme a Marius De Vries, Jony Rockstar e Felix Howard e prodotto da Rockstar."}
{"id": "1611089", "revid": "2018598", "url": "https://it.wikipedia.org/wiki?curid=1611089", "title": "Demade", "text": "Biografia.\nDemade era un uomo di umili origini e si diceva che un tempo avesse lavorato come semplice marinaio, ma riusc\u00ec ad ottenere i primi impieghi nel governo di Atene grazie alla sua eloquenza e alla sua abilit\u00e0. Egli apparteneva al partito filomacedone ed era acerrimo nemico di Demostene, con il quale si scontr\u00f2 gi\u00e0 all'epoca della guerra contro Olinto nel 349 a.C. e con cui intrattenne relazioni ostili fino alla morte: quando, su consiglio di Antipatro e Cratero, Demostene e i suoi sostenitori dovettero lasciare Atene, Demade convinse il popolo ad emanare una sentenza di morte contro di loro.\nFu fatto prigioniero da Filippo II di Macedonia durante la battaglia di Cheronea, nel 338 a.C., ma dopo lo scontro, quando il re esamin\u00f2 i prigionieri, Demade dimostr\u00f2 a Filippo la sua cattiva condotta con franchezza ma educazione e seppe conquistarsi la stima del re macedone, che non solo liber\u00f2 lui, ma anche tutti i prigionieri ateniesi senza chiedere riscatto e concluse un trattato di pace con la loro citt\u00e0. Da quel momento divenne sostenitore della Macedonia, sia per convinzione, sia per puro interesse venale: ricevette infatti da Filippo molti doni e si dice che gli venne donata la grande somma di dieci talenti. In tal modo egli fece prevalere ad Atene delle proposte di legge pi\u00f9 favorevoli per il partito filomacedone.\nDemade mantenne la stessa condotta anche nei confronti di Alessandro Magno, figlio e successore di Filippo, e il suo eccessivo zelo verso di lui costrinse gli Ateniesi, incapaci di sopportarlo, a multarlo pesantemente. Quando Arpalo giunse ad Atene Demade si fece subito corrompere. Pi\u00f9 tardi, quando Alessandro chiese che gli venissero consegnati gli oratori che avevano istigato il popolo contro di lui, Demade venne corrotto dai sostenitori di Demostene con cinque talenti per salvare lui e gli altri oratori con la sua influenza. Il popolo approv\u00f2 un decreto in cui discolpava gli oratori ma prometteva di consegnarli se fossero stati ritenuti colpevoli; quindi Demade, insieme a pochi altri, fu inviato come ambasciatore ad Alessandro e indusse il re a perdonare gli Ateniesi e i loro oratori.\nNel 331 a.C. Demade ebbe la gestione di una parte del tesoro di Atene, e quando il popolo gli chiese una somma di denaro per sostenere chi si era ribellato contro Alessandro, Demade li persuase a desistere. Il suo operato politico prosegu\u00ec facendo gli interessi macedoni ma accettando talvolta tangenti dal partito opposto; in questo modo accumul\u00f2 grandi ricchezze che vennero per\u00f2 sperperate per la sua vita stravagante e dissoluta. Egli giunse persino a violare alcune leggi, venendo pesantemente multato, una volta anche con l\"'atimia\", il disonore.\nNel 322 a.C., quando Antipatro marci\u00f2 con l'esercito contro Atene, il popolo, terrorizzato dato che non aveva nessuno che potesse trattare con il generale, ritir\u00f2 l'accusa di atimia nei confronti di Demade e lo invi\u00f2, insieme a Focione e altri, come ambasciatore ad Antipatro, che per\u00f2, forse su incitazione di Demade, rifiut\u00f2 di concedere la pace se non con una completa sottomissione della citt\u00e0. Nel 318 a.C., mentre Antipatro era malato in Macedonia, gli Ateniesi, che mal sopportavano la pressione della guarnigione macedone in citt\u00e0, gli inviarono Demade come ambasciatore con una petizione per rimuovere il presidio. Antipatro dapprima fu incline ad accettare la richiesta, ma quando Demade se ne and\u00f2, scopr\u00ec alcune lettere inviate da Demade a Perdicca in cui l'oratore lo esortava a venire in Europa ed attaccare Antipatro. Questo dapprima mantenne segreta la sua scoperta, ma quando Demade torn\u00f2 per sapere la risposta, lo fece imprigionare insieme a suo figlio Demea, che lo aveva accompagnato, e li fece mettere a morte, secondo Plutarco per mezzo di suo figlio Cassandro.\nCarattere.\nDemade \u00e8 considerato un uomo senza principi, volubile e meschino, che accettava tangenti da qualunque fazione, sempre pronto a tradire la sua nazione o la sua fazione politica. Gli antichi lo ricordano infatti per la sua vita dissoluta. Egli fece carriera grazie alla sua eloquenza, che fu un dono naturale pi\u00f9 che il frutto di esercizio. Durante le orazioni, infatti, stupiva tutti per la forza d'animo che metteva nell'azione, tanto che Quintiliano lo pone sullo stesso livello di Pericle; tuttavia egli indirizz\u00f2 nel modo sbagliato quest'abilit\u00e0, tanto che Plutarco ne parla come \"la rovina del suo Paese\".\nOpere.\nAnche se Cicerone e Quintiliano affermano che Demade non mise per iscritto nessuna delle sue orazioni, oggi si ritiene che di lui ci resti un discorso, la cui autenticit\u00e0 non \u00e8 dimostrata, reperibile nel tomo quarto degli \"Oratores greci\" di Johann Jakob Reiske."}
{"id": "1611090", "revid": "716642", "url": "https://it.wikipedia.org/wiki?curid=1611090", "title": "Cultural y Deportiva Leonesa", "text": "La Cultural y Deportiva Leonesa \u00e8 una societ\u00e0 calcistica spagnola con sede nella citt\u00e0 di Le\u00f3n ed \u00e8 fondata nel 5 agosto 1923.\nOggi milita in Primera Divisi\u00f3n RFEF, la terza serie del calcio spagnolo.\nHa partecipato nella stagione 1955-1956 alla Primera Divisi\u00f3n spagnola, la massima serie spagnola.\nDisputa le gare casalinghe allo stadio Stadio Reino de Le\u00f3n, impianto municipale con 13.451 posti.\nRosa 2020-2021.\nAggiornata al 24 marzo 2021.\nTifoseria.\nGemellaggi e rivalit\u00e0.\nLa rivalit\u00e0 maggiormente sentita dai tifosi \u00e8 quella con il Real Valladolid; oltre alla supremazia regionale, a dividere le due compagini si innesta anche un contrasto di natura politica (i tifosi leonesi infatti si oppongono all'inclusione della propria citt\u00e0 nella comunit\u00e0 autonoma di Castiglia e Le\u00f3n, di cui Valladolid \u00e8 \"de facto\" capoluogo). L'inimicizia fra le due squadre, affrontatesi in \"Primera\" solamente nella stagione 1955-56, fa s\u00ec che il loro scontro sul campo meriti sovente l'appellativo di \"derby castigliano-leonese\"."}
{"id": "1611091", "revid": "838137", "url": "https://it.wikipedia.org/wiki?curid=1611091", "title": "Francesco Ansaldo Teloni", "text": "Resse le diocesi di Macerata e Tolentino.\nMembro della Accademia dei Catenati di Macerata dal 1788.\nUs\u00f2 forse lo pseudonimo di \"Cebiste Messenio\".\nBiografia.\nNato a Treia l'8 ottobre 1760 fu precettore di Giovanni Maria Mastai Ferretti, futuro Papa Pio IX, canonico della cattedrale di Senigallia, vicario generale della diocesi di Senigallia, vescovo delle diocesi di Macerata e Tolentino dal 1824 al 1846.\nNel 1836, probabilmente anche su richiesta del nipote mons. Giovanni Maria Teloni, promosse l'insediamento a Macerata di una casa della Pia Opera di Santa Dorotea.\nMor\u00ec a Macerata il 31 gennaio 1846.\nGenealogia episcopale.\nLa genealogia episcopale \u00e8:"}
{"id": "1611093", "revid": "6923", "url": "https://it.wikipedia.org/wiki?curid=1611093", "title": "Ljubi\u0161a Dun\u0111erski", "text": "Carriera.\nRiusc\u00ec ad emergere tra le file del Vojvodina, nel campionato jugoslavo.\nVenne poi acquistato dall'Atalanta, societ\u00e0 con la quale disput\u00f2 quattro stagioni. Anche a causa di un serio infortunio ad un ginocchio, venne poi ceduto a e nella serie cadetta, fino al ritorno in patria, dove vest\u00ec nuovamente la maglia del Vojvodina.\nAttualmente \u00e8 team manager del Vojvodina Novi Sad."}
{"id": "1611097", "revid": "827882", "url": "https://it.wikipedia.org/wiki?curid=1611097", "title": "All Eyez on Me (singolo Monica)", "text": "All Eyez on Me \u00e8 una canzone R&amp;B ballabile prodotta da Darkchild e scritta da Monica e LaShawn Daniels per l'originale terzo album di Monica, pubblicato solo in Giappone, \"All Eyez on Me\". Il brano \u00e8 stato pubblicato come singolo d'apertura dell'album nel settembre del 2002, ma ha avuto uno scarso successo ovunque.\nComposizione e testo.\nLa canzone \u00e8 stata una delle prime nate dal lavoro in studio di Monica e del team di Darkchild ed una delle nove che la cantante ha scritto per il suo terzo album. Registrato ad Atlanta, Georgia, \u00e8 un pezzo molto ballabile e uptempo, descritto dalla stessa interprete come un brano da party, una canzone felice e positiva perfetta per l'estate. La canzone utilizza un sample del singolo datato 1983 di Michael Jackson \"P.Y.T. (Pretty Young Thing)\", i cui nastri originali sono stati consegnati di persona dallo stesso Jackson a Monica e Darkchild per la realizzazione del brano. L'intento era quello di cercare la stessa atmosfera del singolo del re del pop, ovvero di relax e serenit\u00e0, senza pensieri tristi e preoccupanti. La cantante ha dichiarato di essersi sentita onorata dall'interesse dimostrato da Jackson e che il cantante si \u00e8 dimostrato di grande aiuto, grazie anche alla confidenza acquisita con Darkchild in passato (il produttore aveva lavorato a tutto l'album di Jackson del 2001, Invincible). Alla fine della canzone \u00e8 possibile sentire l'uso che \u00e8 stato fatto della voce originale di Jackson, campionata e modificata.\nLa canzone fa riferimento anche ad un'altra leggenda della musica, ovvero a Tupac Shakur e alla sua canzone del 1996 intitolata come questa \"All Eyez on Me\"; il brano del rapper scomparso \u00e8 stata fonte d'ispirazione per Monica, per la sua idea di avere tutti gli occhi addosso, anche se non vengono riprese le dure tematiche affrontate da Tupac e il suo linguaggio crudo (in una strofa il rapper dice di voler mandare tutti i vigliacchi all'inferno).\nMonica chiarisce anche che il titolo potrebbe trarre in inganno, e che dunque non si tratta di una canzone vanesia ed egocentrica, di una star che vuole l'attenzione tutta su di s\u00e9, ma che il fatto di voler attirare l'attenzione degli altri sarebbe un espediente per contagiarli di energia positiva per passare del bel tempo insieme.\nVideo.\nIl video della canzone \u00e8 stato diretto da Chris Robinson e girato a Hollywood tra il 14 e il 15 luglio 2002; vede inizialmente la cantante uscire in pieno giorno di casa e incontrare un ragazzo particolarmente attraente prima in un negozio di abbigliamento e poi alla pompa di benzina. Successivamente la scena si sposta in un locale di sera, dove la cantante fa la conoscenza di un altro uomo e dove esegue con dei ballerini una coreografia che comprende anche l'utilizzo di una cassa di legno sulla quale appoggiarsi. La coreografia \u00e8 stata curata da Devyne Stephens. Nella scena girata al locale compaiono in ruoli cameo Missy Elliott, Jermaine Dupri, Trina e Ludacris.\nIl \"look\" di Monica appare molto sofisticato e curato nei particolari, con un abbigliamento molto glamour e sportivo al tempo stesso, e capelli biondo scuri in varie acconciature.\nIl video mantiene il leif motiv del brano, ovvero passare del bel tempo in maniera spensierata, come andare a fare shopping e usicre con gli amici in una giornata assolutamente normale.\nRicezione.\n\"All Eyez on Me\" \u00e8 il primo lead single di Monica ad essere stato un flop nelle classifiche. Uscito nel novembre del 2002, il singolo \u00e8 arrivato solo al numero 69 della Billboard Hot 100 e al 34 nella classifica R&amp;B. All'estero, la canzone \u00e8 entrata nelle top40 di Australia e Nuova Zelanda, arrivando rispettivamente alla posizione 39 e alla 29. In Europa ha visto particolare successo solo nelle classifiche belghe, arrivando nella top20 sia della classifica fiamminga che di quella vallone. L'insuccesso della canzone ha spinto la casa discografica ad annullare l'uscita dell'album (pubblicato solo in Giappone), e a far tornare Monica in studio per lavorare su altri pezzi che avrebbero garantito il successo del terzo album della cantante."}
{"id": "1611107", "revid": "244212", "url": "https://it.wikipedia.org/wiki?curid=1611107", "title": "Antonio Mosca", "text": "Artista completo, si ciment\u00f2 sia nell'affresco, come decoratore d'interni, sia nella pittura a olio, dove nei diversi generi del ritratto, del paesaggio e della natura morta, consegu\u00ec ottimi risultati molto apprezzati sia in ambito regionale che nazionale.\nBiografia.\nFamiglia.\nNato a Pieve di Cento, in provincia di Bologna, da Giovanni Battista e da Maria Luigia Parmeggiani, entrambi di umili origini.\nEra gemello di Pietro (27 maggio 1870 - 22 gennaio 1952) che divenne poi un apprezzato imprenditore costruttore di botti per gli stabilimenti enologici.\nAveva una sorella maggiore, Ernesta (7 febbraio 1867 - 20 novembre 1942), sposata dal 1891 con Luigi Zamboni, e un fratello minore, Gaetano Evaristo, che mor\u00ec all'et\u00e0 di tre anni (26 aprile 1876 - 11 febbraio 1880).\nLa zia paterna Carolina Mosca (1848-1931) fu a servizio per 48 anni in casa Donzelli di Bologna.\nIl 10 luglio 1901 spos\u00f2 Amedea Amalia Maria Stanzani (1878-1957), maestra elementare, figlia di Raffaele (1846-1901) e di Leonilde Pavignani (1845-1912), da cui ebbe tre figli: Arrigo (1903-1994), Ornella (1909-1988) e Alberto (1918-1998). Amedea prima del matrimonio abitava insieme alla madre Leonilde presso Villa Bonci fuori Porta Sant'Isaia al numero 42 dove la madre probabilmente prestava servizio. Dopo il matrimonio la coppia and\u00f2 ad abitare al numero 241 sempre fuori Porta Sant'Isaia a Bologna per spostarsi dopo circa due anni fuori Porta Aurelio Saffi al numero 641 quinto.\nStudi.\nAntonio frequent\u00f2 la scuola dell'obbligo e le Scuole Industriali di Cento.\nStudi\u00f2 alla Scuola di Disegno e Ornato di Cento sotto la guida di Marcello Basilio Mallarini formandosi sui testi del francese Jean-Pierre Th\u00e9not come da lui stesso affermato nella sua lettera di presentazione a Parigi del 1913 del Trattato di prospettiva teorico pratico da lui scritto. Fra i testi che contribuirono alla sua formazione si trova il \"Cours de Mathematiques a l'usage de l'Ingenieur Civil par J. Adh\u00e9mar - applications de Geometrie descriptive - Ombres - Paris 1838\".\nIl 5 maggio 1890, Antonio Mosca, gi\u00e0 qualificato come \"pittore\", fu arruolato nell'82\u00ba Reggimento fanteria \"Torino\" .dove ademp\u00ec gli obblighi di Leva essendo congedato il 14 ottobre 1893.\nUna volta congedato usufru\u00ec per circa un anno e mezzo di un sussidio del Consiglio Comunale di Pieve di Cento, proveniente dal Pio Legato Melloni, gi\u00e0 destinato a Giuseppe Zacchini (1872-1944), di cui era in relazione di amicizia - che in quel periodo si trovava sotto le armi - questo gli permise di frequentare l'Accademia di Belle Arti di Bologna negli anni 1894-1896.\nLa breve esperienza accademica gli serv\u00ec per affinare l'arte del ritratto che gi\u00e0 padroneggiava. Per l'alto profitto del primo anno accademico (1894-1895) gli fu conferita la \"Medaglia nella figura\". In questi anni e fino alla data del suo matrimonio visse in una camera in affitto a Bologna.\nAttivit\u00e0.\nIl 23 aprile 1899 gli viene rilasciato il lasciapassare per la Romania. Resta ignoto il motivo di quel viaggio e anche resta il dubbio che sia stato mai fatto.\nA questa data Antonio risulta gi\u00e0 residente a Bologna, in camera d'affitto, dove il 10 luglio 1901 sposa Amedea Amalia Maria Stanzani (1878-1957), maestra elementare, figlia di Raffaele, deceduto il 9 gennaio dello stesso anno, e di Leonilde Pavignani.\nUno dei due testimoni di nozze fu Francesco Fabbri, decoratore, suo collaboratore nella coeva decorazione del catino della cupola della Chiesa di San Pietro di Castello d'Argile, paese natale della suocera Leonilde Maria Pavignani, insieme al pi\u00f9 anziano e gi\u00e0 affermato Cesare Mauro Trebbi (1847-1931).\nA Bologna, per sua stessa ammissione in una nota autografa, \"fu assunto per pratica in decorazione dal celebre decoratore Leonardo Luigi Banzi con cui divise per due anni circa le peripezie, premesso il carattere strano del Banzi\".\nNel 1900 stringe un sodalizio di lavoro con Francesco Fabbri e Francesco Querzoli di cui si ha notizia da una annotazione su un taccuino per \"spese per cartoline reclame Fabbri, Querzoli e Mosca\".\nNel 1905 dipinge il catino della cupola e l'abside della chiesa di Santa Maria Maddalena in via Zamboni, 49 a Bologna in collaborazione con il figurista Domenico Ferri (1857-1940).\nA proposito di questa sua opera ebbe a lamentarsi con l'autore della Guida di Bologna, Corrado Ricci, che nella sua 5\u00aa edizione - editore Nicola Zanichelli Bologna - a pagina 116 riportava come artefice tale Romano Alberghini, decoratore. In data 12 luglio 1921 Corrado Ricci rispose al pittore Antonio Mosca prendendo atto dell'errore, scusandosi e promettendo di correggerlo nella futura edizione e invitandolo a rivolgersi all'ing. Guido Zucchini che si occupava a Bologna di tali questioni per conto suo. In data 5.10.1928 sul \"Resto del Carlino\" il Consiglio Provinciale fa pubblicare l'ammenda a favore del pittore Antonio Mosca per i lavori di decorazione, da lui eseguiti, del presbiterio della chiesa di Santa Maria Maddalena in via Zamboni, 49 a Bologna.\n Nella VI edizione della Guida Bologna a cura di Corrado Ricci e Guido Zucchini edita nel 1930 da Nicola Zanichelli, a pag.282 viene indicato correttamente Antonio Mosca come autore delle decorazioni della cupola e del presbiterio di questa chiesa. \nLa sua attivit\u00e0 si esplet\u00f2 anche in diverse chiese dell'Emilia-Romagna, Umbria, Marche e Trentino-Alto Adige (parrocchiale di Tuenno, parrocchia di Novaledo il cui parroco Don Antonio Molinari rimase entusiasta dei lavori eseguiti).\nIl critico d'arte professor Vittorio Fabris segnala lavori di decorazione del pittore Antonio Mosca a Borgo Valsugana, Trento, nella cappella della Immacolata ivi esistente, riferibili all'anno 1905. Sempre in Borgo Valsugana l'architetto Michele Anderle, incaricato del restauro interno della chiesa arcipretale, segnala la collaborazione di Antonio Mosca con il pittore Sigismondo Nardi. Antonio Mosca effettuer\u00e0 il restauro dei dipinti del Nardi nel 1922-1924 in parte anche rifacendoli ex novo. I rapporti intercorsi col Nardi trovano conferma in una lettera e quattro cartoline postali datate 1923 inviate a Antonio Mosca dal Nardi stesso. Non solo ma una cartolina postale inviata dal Nardi al Mosca documenta i rapporti di collaborazione nella decorazione della parrocchiale di Tuenno nel 1914 cos\u00ec come una nota scritta di pugno di Antonio Mosca su una fotografia del monumento al Redentore di Montagnaga di Pin\u00e8 ci informa della collaborazione dei due pittori nella decorazione interna della Scala Santa di quell'insigne monumento progettato dall'Ing. Panz. \nFu autore di un \"Trattato di prospettiva teorico-pratico-dimostrativo\" premiato alla Esposizione di Milano del 1912 che a Parigi nel 1913 vinse anche il Gran Prix e ottenne la Medaglia d'oro come ci informa \"L'Illustrazione\" di Bologna del 30 giugno del 1913 e come amava fregiarsi nell'intestazione della sua corrispondenza.\nNel 1912-1913 dipinse il ritratto di re Nicola I del Montenegro per il Comitato pro-feriti montenegrini delle Guerre balcaniche.\nRitratto recensito sempre da \"L'Illustrazione\" di Bologna del 30 giugno 1913 e definito \"bellissimo\" ma di cui si sono perse le tracce.\nNel 1914 \u00e8 chiamato a Tuenno, nell'allora Tirolo austriaco, da Sigismondo Nardi, per eseguire lavori di decorazione della locale Parrocchia di Sant'Orsola.\nIl 1919 lo vede impegnato nelle Marche intento alla decorazione dell'interno del Teatro di Grottazzolina in provincia di Fermo.\nNel 1922 viene colpito da una forma di poliartrite reumatica cronica che nel 1928 lo induce a sottoscrivere una polizza assicurativa da cui risulta lo stile di vita del pittore.\nIl Comune di Pieve di Cento nel 1924 lo incarica della decorazione dell'Orologio Pubblico posto sulla fronte del Palazzo Comunale.\nNel 1928 esegu\u00ec dei lavori non meglio specificati a Villa Altura di Bologna per la contessa Clara Cavalieri Archivolti, personaggio di spicco nella Bologna dell'epoca, con cui intratteneva buoni rapporti epistolari.\nNel 1933 esegue dei lavori di decorazione a Villa Gandino che Adolfo Gandino aveva ereditato dal padre a Ozzano dell'Emilia.\nIl Comune di Bologna negli anni 1936-1937 gli affida i lavori di restauro e decorazione del salone del Teatro Comunale e della Sala degli stemmi nel Palazzo Comunale.\nEsegue lavori di restauro e decorazione del cinema-teatro Regina in via Mascarella n.1 a Bologna.\nDopo la seconda guerra mondiale abit\u00f2 fino alla morte in via Savenella al n. 21.\nEra collezionista, amante della pittura del Seicento, in relazione con Giovanni Piancastelli (1845-1926).\nMorte.\nMor\u00ec nella sua casa di Bologna il 29 maggio 1951 all'et\u00e0 di 81 anni dopo una vita operosa.\nIl suo epitaffio fu: \"Dedic\u00f2 interamente la vita all'Arte e al Bello\".\nI suoi funerali si svolsero nella Basilica di San Domenico a Bologna.\nFu seppellito nel cimitero della Certosa di Bologna."}
{"id": "1611112", "revid": "767487", "url": "https://it.wikipedia.org/wiki?curid=1611112", "title": "Fabio Di Venanzio", "text": "Carriera.\nGiocatore.\nCresciuto nella squadra della sua citt\u00e0, L'Aquila Calcio, con la cui maglia si mette in luce in serie C2, passa poi alla con cui disputa 5 campionati non consecutivi. Nel mezzo un'esperienza alla e due anni a . Nel 1998-1999 con la Fermana ottiene una promozione in serie B, la prima nella storia dei marchigiani. Rimane con la squadra canarina per altri due anni fino alla retrocessione in Serie C1.\nNel 2001-2002 rimane in Serie C1 e si accasa all' dove vince il campionato che segna lo storico ritorno della formazione marchigiana in Serie B dopo 7 anni. Il gruppo artefice dell'eroica promozione viene ricordato dai tifosi bianconeri col nome \"Diabolici\".\nDopo due anni di cadetteria cambia squadra ma rimane nella categoria e veste le maglie di , , e Frosinone.\nNel 2007 torna in Serie C1, acquistato dal Padova. Il 21 giugno 2009 nel ritorno della finale play-off della Lega Pro Prima Divisione 2008-2009 Pro Patria-Padova, si fa espellere per doppia ammonizione al 40' del primo tempo sullo 0-0 non compromettendo tuttavia l'andamento dell'incontro che finir\u00e0 1-2 e promuover\u00e0 in Serie B il Padova.\nNel 2009 dopo essersi svincolato dal Padova passa al Centobuchi in Serie D, smette quindi di giocare tra i professionisti e rimane a giocare tra i dilettanti marchigiani. Nel maggio 2010 lascia la societ\u00e0 dopo essere stato messo da parte dal tecnico Attilio Piccioni.\nIl 2 settembre 2010 firma per la squadra dell'Arquata che milita nel campionato di Promozione delle Marche. Dopo un girone d'andata fantastico con l'Arquata prima in classifica, per via di problemi societari che logorano l'ambiente lascia la squadra insieme ad altri giocatori.\nA luglio 2011 si accasa all'Atletico Azzurra Colli, formazione che milita in seconda categoria marchigiana, dove ritrova Mario Bonfiglio, suo amico e ex compagno di squadra ai tempi dell'. Insieme guidano la squadra di Colli del Tronto alla vittoria del campionato, per lui 10 reti e record personale di gol segnati.\nL'anno seguente rimane con l\"'Atletico Azzurra Colli\".\nNella stagione 2012-2013 lascia il calcio.\nAllenatore.\nAd Ascoli Piceno, citt\u00e0 dove attualmente risiede, ha aperto la scuola calcio \"Piccoli Diabolici\" insieme con il collega ed ex compagno nell' e nell'Atletico Azzurra Colli, Mario Bonfiglio."}
{"id": "1611114", "revid": "1543377", "url": "https://it.wikipedia.org/wiki?curid=1611114", "title": "Angels with Dirty Faces (singolo Sugababes)", "text": "Angels with Dirty Faces \u00e8 un singolo del gruppo musicale pop britannico Sugababes, pubblicato come doppia a-side con \"Stronger\" l'11 novembre 2002 per l'etichetta discografica Island.\nLa canzone \u00e8 stata estratta dal secondo album del gruppo, \"Angels with Dirty Faces\"."}
{"id": "1611127", "revid": "277947", "url": "https://it.wikipedia.org/wiki?curid=1611127", "title": "Argenteria", "text": "L'argenteria \u00e8 un'arte applicata relativa alla lavorazione dell'argento. Il termine indica anche l'insieme degli oggetti in argento, sia quelli destinati al servizio in tavola come posate, ciotole, vassoi, teiere, zuccheriere, caffettiere, coppe, alzate, piatti, che quelli destinati all'arredamento come cornici, portafoto, ninnoli, vasi.\nL'argentiere utilizza numerose tecniche di lavorazione: martellatura, cesello, incisione, sbalzo, tornitura, saldatura, stampaggio, tranciatura, traforatura, fusione, fresatura, galvanotecnica, pulitura, ravvivatura. Le suppellettili si lavorano, tradizionalmente, per colata in stampo, o in tempi pi\u00f9 recenti per stampaggio a forte pressione, mentre il vasellame richiede pi\u00f9 fasi: si parte dalla lastra d'argento, che viene inizialmente tagliata, deformata e saldata, e quindi martellata nella faccia che dovr\u00e0 rimanere interna; successivamente si opera con il cesello, grazie a scalpelli e bulini. A causa della sua malleabilit\u00e0 l'argento non viene mai lavorato puro ma \u00e8 necessaria l'aggiunta di un altro metallo, generalmente il rame.\nStoria.\nL'estrazione dell'argento, presente nella maggior parte delle rocce aurifere e cuprifere e nei giacimenti di piombo, \u00e8 iniziata nella tarda et\u00e0 del bronzo, mentre l'argento \u00e8 stato isolato solo in una fase tarda della lavorazione dei metalli.\nLa storia della lavorazione dell'argento \u00e8 antichissima, basti pensare alla oggettistica rinvenuta da Heinrich Schliemann, risalenti al XVI secolo a.C. nell'Asia Minore e a quella contemporanea dell'area cretese-micenea.\nProbabilmente furono i Fenici ad egemonizzare il commercio dell'argento, diffondendolo anche in Etruria.\nNell'antica Grecia, la lavorazione dell'argento si svilupp\u00f2 intorno al V secolo a.C., grazie alla scoperta dei giacimenti dell'Aurion, i cui estratti furono sfruttati anche in un settore innovativo, come quello per le monete.\nPresso gli antichi romani, l'argenteria assunse un ulteriore valore aggiunto, ossia quello artistico e tra gli esempi pi\u00f9 mirabili vi furono il \"tesoro di Boscoreale\", oggi al Louvre, il \"tesoro di Hildesheim\", un servizio da tavola di et\u00e0 augustea e i vasi votivi denominati \"Aquae Apollinares\". L'argenteria a Roma si diffuse soprattutto tra i ricchi e nei luoghi di culto, e le stesse tendenze si conservarono nei primi secoli dell'era cristiana.\nL'argenteria mantenne una notevole diffusione presso Bisanzio, almeno fino all'VIII secolo d.C. e in Occidente i Franchi, a cominciare da Carlo Magno, si mostrarono appassionati produttori di oggetti. Il gusto bizantino si espanse a Venezia, che come punto di incontro di varie culture, ricevette l'influenza anche dell'arte islamica.\nTra il XII e il XIII secolo, nell'Europa centrale rifior\u00ec l'arte dell'argento massiccio, producendo opere monumentali come ad esempio \"l'arca dei Re Magi\" conservata presso il duomo di Colonia, dal tipico gusto gotico che anticip\u00f2 l'insorgere dello stile rinascimentale. L'ampia diffusione, in questo periodo, di manufatti d'argento, spinse le autorit\u00e0 a regolamentarne il travaso dalla produzione per le monete, come era accaduto qualche secolo prima presso i bizantini, e di conseguenza in ogni paese si introdussero punzoni per identificare a seconda dei casi il produttore, l'anno di lavorazione, il titolo dell'argento. Oggi in Italia i titoli pi\u00f9 usati sono argento 800 o 925.\nDopo la scoperta dell'America, l'utilizzo dell'argenteria venne ulteriormente rilanciato, agevolato dalle enormi quantit\u00e0 rintracciate nel Nuovo Mondo. La Colombia e il Per\u00f9 settentrionale furono le regioni maggiormente sviluppate nei vasellami e nelle statue in argento.\nIn Europa si distinsero ancora due correnti artistiche e produttive: la prima si consolid\u00f2 in Inghilterra e fu rafforzata dall'arrivo di molti artigiani francesi, scappati dal loro paese per la persecuzione contro gli Ugonotti; la seconda corrente si diffuse intorno alla met\u00e0 del XVIII secolo, per opera dei fratelli Adam, e della loro passione per gli ornamenti greco-romani, tramutata in un vero e proprio \"Adam style\", capace di invadere anche il mercato americano e gettare le basi per l'argenteria \"coloniale\" di Paul Revere e di Pygan Adams, considerate tra le pi\u00f9 eleganti ed espressive. Nello stesso periodo si distinsero in Inghilterra John Chartier e Nicholas Clausen, in Francia Pierre-Edme Balzac, Louis Jean-Baptiste Ch\u00e9ret e Simon Bourguet, caratterizzandosi per la miscela di elementi rococ\u00f2 con altri di tendenza gi\u00e0 classicheggiante. e successivamente Jean-Nicolas Boulanger.\nAll'eclettismo subentr\u00f2 nel XIX la produzione in serie, della quale va ricordato il periodo \"floreale\".\nCollezioni.\nL'argenteria \u00e8 oggetto di raccolte sia da parte di pubbliche istituzioni che di privati. La pi\u00f9 antica raccolta di argenteria d'Europa nel periodo successivo a quello dei romani \u00e8 stata realizzata dall'orafo David Altenstetter nel suo laboratorio nel 1615. Essa si trasmise per via ereditaria per numerose generazioni in una famiglia di banchieri e nel 2005 fu acquistata all'incanto da un collezionista statunitense.\nEcco alcuni casi rilevanti di raccolte:"}
{"id": "1611130", "revid": "599013", "url": "https://it.wikipedia.org/wiki?curid=1611130", "title": "Pensione di reversibilit\u00e0", "text": "La pensione di reversibilit\u00e0, in Italia, \u00e8 la quota parte della pensione complessiva che spetta ad uno dei due coniugi al sopraggiungere della morte dell'altro.\nStoria.\nVenne introdotta col regio decreto legge 14 aprile 1939-XVII, n. 636 - convertito in legge 6 luglio 1939, n. 1272 - come misura di tutela delle donne che non avessero una pensione propria e che, alla morte del coniuge, restavano prive di un reddito minimo. Nel secondo dopoguerra varie sentenze della Corte costituzionale della Repubblica Italiana hanno annullato leggi che negavano la reversibilit\u00e0 in base alla differenza di et\u00e0 tra i coniugi e alla durata del matrimonio (n. 587/1988, 123/1990, 189/1991, 450/1991). Altrove si \u00e8 stabilito che \u00e8 lecita una riduzione progressiva e proporzionale del \"quantum\" (n. 211/1997 e n. 416/1999), ma non negare l\"'an\" dello stesso trattamento previdenziale, aspetti nettamente distinti dal punto di vista giuridico (non da quello economico), come per le norme annullate in precedenza, che precludevano in determinati casi l'accesso al trattamento pensionistico \"tout court\". Intendendo nel merito la mancata rivalutazione della disoccupazione involontaria; ovvero pongono in essere requisiti eccessivamente gravosi che privano in sostanza di ogni tutela previdenziale il lavoratore (n. 436/1988). Con sent. 822/1988, ha stabilito che: \nNel caso specifico, veniva ridotta di 2/3 la pensione precedente spettante. Con sent. 345/1988, viene affermato \u00abche il principio della proporzionalit\u00e0 ed adeguatezza della pensione, enunciato dai suindicati parametri costituzionali (art. 36 e 38), non comporta che \"il livello della pensione... debba poter attingere il traguardo della integrale coincidenza con la retribuzione goduta all'atto della cessazione del servizio (sentt. n. 26/1980; n. 349/1985; n. 173/1986; ord. n. 44/1985)\u00bb. \u00abIl principio della valutazione discrezionale del legislatore (Sent. n. 62 del 1980) in ordine ai livelli pensionistici\", che intende lasciare al legislatore ordinario la libert\u00e0 di fissare il rapporto tra retribuzione e pensione secondo criteri valutati, momento per momento, come pi\u00f9 opportuni, va comunque inteso nel senso che \"\u00e8 compito della legge ordinaria stabilire se \"il livello della pensione debba poter attingere il traguardo della integrale coincidenza con la retribuzione goduta all'atto della cessazione dal servizio\". Pertanto, il rapporto fra pensione e retribuzione (ed ora fra pensione e contributi versati) non \u00e8 predeterminato, ma la discrezione del legislatore nel fissare tale rapporto deve comunque tendere al 100%.\nL'art. 18, comma 5 del decreto legge 6 luglio 2011, n. 98, convertito in legge 15 luglio 2011, n. 111 aveva introdotto limitazioni alla quota percentuale della pensione spettante ai superstiti dell'assicurato o pensionato deceduto, per contrastare la pratica dei matrimoni cosiddetti \"di comodo\" (la riduzione, che operava nei casi in cui il matrimonio era stato contratto ad et\u00e0 del pensionato superiore a 70 anni e la differenza di et\u00e0 tra i coniugi era superiore a 20 anni, era pari al 10% per ogni anno di matrimonio mancante rispetto al numero di 10), ma la Corte costituzionale, con sentenza 15 giugno - 14 luglio 2016, n. 174, ha dichiarato l\u2019illegittimit\u00e0 costituzionale della presente norma. Il decreto del 2011 non prevede un minimo del trattamento pensionistico da corrispondere comunque, anche ai coniugi con differenza di et\u00e0 pari a 20 e sposati da meno di un anno, perch\u00e9 non si verifichi la negazione dell'\"an\" del trattamento.\nCaratteristiche.\nLa reversibilit\u00e0 \u00e8 una prestazione di natura previdenziale (retributiva o contributiva, comunque pagata dal lavoratore), non di natura assistenziale in cui entrano in campo logiche equitative.\nAventi diritto.\nHanno diritto alla pensione:\nIn mancanza del coniuge, dei figli e dei nipoti la pensione pu\u00f2 essere erogata:\nIn mancanza del coniuge, dei figli, dei nipoti e dei genitori la pensione pu\u00f2 essere erogata:\nRiguardo ai criteri di valutazione per ripartizione quote di reversibilit\u00e0 fra vedova ed ex moglie (in caso di divorzio), come ribadito nella sentenza della Corte di Cassazione, sez. I Civile, sentenza 2 dicembre 2013 \u2013 14 marzo 2014, n. 6019\nRequisiti.\nIl lavoratore deceduto, non pensionato, deve aver maturato, in alternativa:\nIndennit\u00e0 per morte.\nIl superstite del lavoratore assicurato al 31.12.1995 e deceduto senza aver perfezionato i requisiti amministrativi richiesti, pu\u00f2 richiedere l'indennit\u00e0 per morte, se:\nLa domanda per ottenere l'indennit\u00e0 in parola deve essere presentata, a pena di decadenza, entro un anno dalla data del decesso del lavoratore assicurato.\nIndennit\u00e0 \"una-tantum\".\nIl superstite di lavoratore assicurato dopo il 31.12.1995 e deceduto senza aver perfezionato i requisiti amministrativi richiesti, pu\u00f2 richiedere l'indennit\u00e0 una-tantum, se:\nIl diritto all'importo in questione \u00e8 soggetto alla prescrizione decennale.\nPresentazione delle domande.\nLa domanda pu\u00f2 essere inoltrata esclusivamente in via telematica attraverso uno dei seguenti canali:\nLa domanda vale anche come richiesta dei ratei di pensione maturati e non riscossi dal deceduto.\nLa pensione ai superstiti decorre dal 1\u00ba giorno del mese successivo a quello del decesso del lavoratore ovvero del pensionato, indipendentemente dalla data di presentazione della domanda.\nImporto spettante.\nL'importo spettante ai superstiti \u00e8 calcolato sulla base della pensione dovuta al lavoratore deceduto ovvero della pensione in pagamento al pensionato deceduto applicando le percentuali previste dalla legge 8 agosto 1995, n. 335:\nNel primo caso pensione ai superstiti liquidata a decorrere dal 1.9.1995 viene ridotta se il titolare possiede altri redditi. Le pensioni ai coniugi superstiti aventi decorrenza dal 1\u00ba gennaio 2012 nei casi in cui il deceduto abbia contratto matrimonio ad un'et\u00e0 superiore a 70 anni; la differenza di et\u00e0 tra i coniugi sia superiore a 20 anni o il matrimonio sia stato contratto per un periodo di tempo inferiore ai dieci anni non sono pi\u00f9 soggette ad una riduzione dell'aliquota percentuale per un criterio sancito dalla Corte Costituzionale con sentenza 15 giugno - 14 luglio 2016, n. 174. La decurtazione della pensione ai superstiti non opera comunque qualora vi siano figli minori, studenti o inabili.\nCause di cessazione.\nIl diritto alla pensione ai superstiti cessa nei seguenti casi:\nLa cessazione della contitolarit\u00e0 di uno o pi\u00f9 soggetti determina la riliquidazione della prestazione nei confronti dei restanti beneficiari, calcolando la pensione dalla decorrenza originaria con gli incrementi perequativi e di legge intervenuti nel tempo, in base alle aliquote di pertinenza dei restanti contitolari.\nAspetti legali di equit\u00e0 sociale.\nNonostante le pensioni di vecchiaia e relativi trattamenti di reversibilit\u00e0 siano calcolati da anni col metodo contributivo, la legislazione non tiene conto degli anni di effettivo godimento della pensione di vecchiaia da parte del lavoratore, prima del decesso: a parit\u00e0 di contributi versati, la pensione in altre parole \u00e8 ridotta al 60% sia che il lavoratore sia deceduto dopo avere riscosso per 20 annui la pensione \"piena\", che per il lavoratore che muoia dopo un anno dall'inizio della pensione. Una ripartizione pi\u00f9 \"equa\" dovrebbe prevedere un periodo minimo di anni cumulato fra lavoratore e coniuge superstite, in cui la pensione comunque spetta al 100% del trattamento iniziale e non subisce decurtazioni nel caso di morte prematura del lavoratore. In maniera simile, non sono previsti coefficienti di adeguamento per le cosiddette \"Baby pensioni\".\nLa pensione di reversibilit\u00e0 di vedova si pu\u00f2 cumulare con una (o pi\u00f9) pensioni di reversibilit\u00e0 di un ex coniuge divorziato. L'incumulabilit\u00e0 non si applica in presenza di contitolari appartenenti al medesimo nucleo familiare. Quando il titolare di un assegno sociale o pensione sociale diventa titolare di pensione ai superstiti, perde contestualmente il diritto a dette prestazioni di natura assistenziale, che pertanto vengono revocate dalla data di decorrenza della nuova pensione, anche se a carico di Ente diverso dall'INPS Vanno, invece, solo ricostituite se derivano da invalidit\u00e0 civile, essendo il reddito dell'anno precedente, in base alla normativa di riferimento, il requisito per la loro concessione o revoca."}
{"id": "1611138", "revid": "228587", "url": "https://it.wikipedia.org/wiki?curid=1611138", "title": "Banda di conduzione", "text": "Si definisce banda di conduzione la banda elettronica a pi\u00f9 bassa energia tra quelle non completamente occupate. Dal punto di vista della teoria degli orbitali molecolari, si pu\u00f2 dire che la banda di conduzione \u00e8 il LUMO (\"Lowest Unoccupied Molecular Orbital\", orbitale molecolare non occupato a pi\u00f9 bassa energia).\nPer un conduttore, la banda di valenza (cio\u00e8 quella totalmente occupata) e quella di conduzione si sovrappongono. Nel caso di semiconduttori, il \"gap\" energetico \u00e8 basso e pertanto la conduzione pu\u00f2 avvenire una volta fornito un certo potenziale. Negli isolanti, la differenza di potenziale \u00e8 troppo alta (il valore limite viene di solito posto a E &gt; 1,6 eV).\nAllo stato fondamentale di un sistema a molti elettroni indipendenti, un potenziale \u00e8 ottenuto riempiendo gli stati di banda di singolo elettrone fino all\u2019energia di Fermi. L\u2019energia di Fermi separa i livelli riempiti (sotto) dai livelli vuoti (sopra). A seconda del numero totale di elettroni nel solido, il livello corrispondente all\u2019energia di Fermi pu\u00f2 finire sia all\u2019interno di una (o alcune) bande di energia, sia all\u2019interno di un salto di banda. Nel primo caso gli elettroni che stanno nelle bande parzialmente riempite vicino all\u2019energia di Fermi sono pronti a ricevere energia di eccitazione (fornita ad esempio da un campo elettromagnetico esterno). In particolare, l'applicazione di un campo elettrico pu\u00f2 accelerare gli elettroni, che possono dunque condurre corrente elettrica: il solido con questa caratteristica \u00e8 un metallo. Al contrario, tutti gli elettroni nelle bande complete devono ubbidire al principio di esclusione di Pauli; un solido dove le bande sono o tutte piene o tutte vuote, con l\u2019energia di Fermi in una zona proibita, \u00e8 chiamato isolante. Nei solidi, la banda pi\u00f9 energetica completamente riempita \u00e8 detta banda di valenza, mentre la prima banda di energia vuota o parzialmente vuota \u00e8 detta banda di conduzione.\nNei conduttori estrinseci, il gap energetico viene abbassato artificialmente attraverso il drogaggio, che genera bande di valenza supplementari a pi\u00f9 alta energia (drogaggio n) o bande di conduzione a pi\u00f9 bassa energia (drogaggio p)."}
{"id": "1611140", "revid": "1305772", "url": "https://it.wikipedia.org/wiki?curid=1611140", "title": "Hey There Delilah", "text": "Hey There Delilah \u00e8 un singolo del gruppo musicale statunitense Plain White T's, pubblicato l'8 maggio 2006 come estratto dagli album \"All That We Needed\" e \"Every Second Counts\", rispettivamente terzo e quarto in studio.\nIl brano nel giugno 2007, \u00e8 diventato il primo successo del gruppo negli Stati Uniti, raggiungendo anche la vetta della classifica Billboard Hot 100. La canzone ha avuto un enorme successo in quasi tutti i paesi in cui \u00e8 stata pubblicata e ha ricevuto una nomination come \"migliore performance pop di un gruppo\" alla cinquantesima edizione dei Grammy Awards.\nDescrizione.\nIl brano, scritto da Higgenson, \u00e8 ispirato alla ventiquattrenne speranza olimpica Delilah DiCrescenzo, che aveva rifiutato l'autore. Higgerson ha rivelato \"Penso che sia stata la ragazza pi\u00f9 bella che abbia mai incontrato. Le ho detto 'ho gi\u00e0 una canzone per te'. Ovviamente non c'era ancora una canzone, ma penso di essere stato furbo.\" Un anno dopo l'autore ha scritto \"Hey There Delilah\"."}
{"id": "1611143", "revid": "767487", "url": "https://it.wikipedia.org/wiki?curid=1611143", "title": "Baltic News Service", "text": "La Baltic News Service (BNS) \u00e8 la pi\u00f9 grande agenzia di stampa che operi nei paesi baltici.\nStoria.\n\u00c8 stata fondata nel mese di aprile del 1990 da un gruppo di studenti che cercavano di informare i corrispondenti stranieri a Mosca sugli sviluppi della situazione nei paesi baltici.\nNel giro di pochi mesi il Baltic News Service venne riconosciuto dalle principali media occidentali. BNS si \u00e8 in seguito trasformato in una holding che riunisce le organizzazioni separate che operano in Estonia, Lettonia e Lituania.\nBNS \u00e8 interamente di propriet\u00e0 di Alma Media, un gruppo mediatico finlandese.\nBNS diffonde notizie in cinque lingue via internet e con altri mezzi e collabora anche con l'Agence France-Presse, Reuters, e Interfax."}
{"id": "1611144", "revid": "198277", "url": "https://it.wikipedia.org/wiki?curid=1611144", "title": "Giuseppe Marchioro", "text": "Carriera.\nGiocatore.\nMilanese del quartiere di Affori e soprannominato \"Pippo\", gioc\u00f2 come attaccante e mezzala. Cresciuto nelle giovanili del , non esord\u00ec mai in prima squadra e gioc\u00f2 nelle serie minori, prevalentemente con varie squadre di Serie C.\nSuo fu il gol del (Serie B) nella finale di Coppa Italia 1965-1966.\nAllenatore.\nDal 1968 fu vice di Nils Liedholm e Luigi Radice sulla panchina del ; la sua esperienza di primo allenatore inizi\u00f2 al nel campionato 1970-1971, in Serie C, dove rest\u00f2 due anni ottenendo come miglior risultato un sesto posto, che rimarr\u00e0 il secondo miglior traguardo raggiunto dalla societ\u00e0 del Verbano in cinquant'anni. Con l' arriv\u00f2 terzo e vinse inoltre nel 1973 la prima edizione della Coppa Italia Semiprofessionisti. Al termine di quella stagione pass\u00f2 al , in Serie B, restandovi per un biennio. Dopo il quarto posto della prima stagione, nel 1974-1975 centr\u00f2 con i lariani la promozione in Serie A.\nNel 1975-1976, alla prima esperienza in massima categoria, ottenne con il una storica qualificazione in Coppa UEFA: questo traguardo gli consent\u00ec l'approdo a una grande squadra, il . L'esperienza alla guida dei rossoneri, nelcampionato 1976-1977, dur\u00f2 fino alla fine del girone di andata in quanto venne esonerato. Scese dunque in B, tornando a Cesena: Nell'annata 1979-1980 ottenne la promozione in A con il , con cui rimase fino alla quindicesima giornata della stagione 1981-1982 quando venne sostituito da Gianni Seghedoni.\nAd agosto del 1982 venne chiamato alla guida dell', in A. Per lui fu la prima esperienza da allenatore al Sud, ma viene esonerato dopo 5 giornate in cui raccolse una vittoria, un pareggio e tre sconfitte. Nella stagione 1986-1987 allen\u00f2 il , guidando la societ\u00e0 pugliese alla vittoria del campionato di Serie C1 e quindi alla disputa, l'anno successivo, del primo campionato di B della sua storia.\nNel campionato 1987-1988 guid\u00f2 un'altra squadra pugliese, il Foggia, in C1, con cui affront\u00f2 in un quadrangolare amichevole anche il : la partita termin\u00f2 3-1 per i \"Blancos\" ma il Foggia sal\u00ec alla ribalta nazionale, in Italia e Spagna, per il gioco espresso che mise in seria difficolt\u00e0 i blasonati madrileni. Nella stagione 1988-1989 fu chiamato alla guida della , in C1; condusse gli emiliani per sei stagioni, guidando la societ\u00e0 alla vittoria del campionato di B nell'edizione 1992-1993 e alla sua prima promozione in massima serie. Esonerato dal club granata nel 1994, dopo una serie di altre esperienze, tra cui la guida del nell'annata 1994-1995, si distacc\u00f2 dal mondo del calcio.\nStatistiche.\nStatistiche da allenatore.\n\"In grassetto le competizioni vinte.\""}
{"id": "1611145", "revid": "200568", "url": "https://it.wikipedia.org/wiki?curid=1611145", "title": "G\u0142ubczyce", "text": "G\u0142ubczyce (in tedesco: \"Leobsch\u00fctz\", in ceco: \"Hlub\u010dice\") \u00e8 una citt\u00e0 polacca, attraversata dal fiume Psina. \u00c8 situata vicino al confine con la Repubblica Ceca, a circa 62 chilometri da Opole e a nord ovest di Ostrava. Fa parte del voivodato di Opole ed \u00e8 sede del comune di G\u0142ubczyce.\nStoria.\nL'insediamento venne menzionato per la prima volta nel 1107, come piccolo villaggio nella regione della Moravia chiamato Glubcici, e dominato da un castello. Il villaggio era situato sulla riva destra del fiume Psina, che a partire dal 1137 rappresent\u00f2 il confine tra Moravia e Slesia. Le prime informazioni riguardo all'istituzione di una citt\u00e0 risalgono al 1224, quando venne descritto come insediamento fondato da Ottocaro I col nome di Lubschicz. La citt\u00e0 sub\u00ec una prima distruzione quasi completa a causa delle invasioni mongole; durante le opere di ricostruzione, venne colonizzata anche la riva sinistra del fiume Psina. Nel 1270 Ottocaro II ne riconobbe ufficialmente i diritti di citt\u00e0.\nIn questo periodo la citt\u00e0 era circondata da una cinta muraria completa di torre di guardia e di fossato. Al suo interno venne costruita una chiesa, assegnata da Ottocaro II all'ordine dei cavalieri ospitalieri. Nel 1298 Venceslao II estese i diritti della citt\u00e0 tanto che nel 1365 divenne sede di principato, e nel 1482 divenne sede della dinastia dei P\u0159emyslidi. Quando l'ultimo membro della famiglia divenne frate Francescano, il principato cess\u00f2 praticamente di esistere; nel 1503 la citt\u00e0 perse formalmente il suo stato di principato e divenne parte del principato di J\u00e4gerndorf (l'attuale citt\u00e0 di Krnov).\nNel 1558, sotto la spinta della riforma protestante, vennero costruite una chiesa e una scuola luterane. In seguito alla larga diffusione del protestantesimo nella citt\u00e0, vennero espulsi sia i frati francescani che gli ebrei. Durante la guerra dei trent'anni la citt\u00e0 sub\u00ec una seconda distruzione, in gran parte per opera degli svedesi nel 1645. Nel 1743 cadde sotto il controllo del regno di Prussia, e venne designata capoluogo della regione. Nel 1781 la citt\u00e0 contava solamente 2637 abitanti, ma sub\u00ec una forte espansione degli anni successivi al punto da portare all'abbattimento di parte dei muri di difesa. Nel 1845 la citt\u00e0 contava 4565 abitanti, che divennero 9546 nel 1870.\nDopo la salita al potere di Adolf Hitler, la citt\u00e0 ospit\u00f2 scuole di addestramento per le truppe tedesche: SS e le SA. La sinagoga venne bruciata nel 1938 (nello stesso periodo della notte dei cristalli). Il 18 marzo del 1945 le truppe sovietiche iniziarono l'assedio della citt\u00e0, che venne difesa dalla 18\u00aa divisione SS Panzergrenadier e dalla 371\u00aa divisione della Wehrmacht. L'assedio termin\u00f2 il 24 marzo con l'invasione della citt\u00e0 da parte dell'armata rossa. Durante l'assedio venne distrutto circa il 40% della citt\u00e0. Con l'occupazione sovietica, la citt\u00e0 cambi\u00f2 il nome in G\u0142ubczyce, nome attualmente in uso; divenne inoltre sede di distretto fino al 1975, quando perse questo privilegio, che riguadagn\u00f2 nel 1999."}
{"id": "1611148", "revid": "729019", "url": "https://it.wikipedia.org/wiki?curid=1611148", "title": "Anita Dark", "text": "Il cognome Dark (scura) deriva dal colore nero dei suoi capelli sulla scena, in realt\u00e0 naturalmente di colore biondo scuro. Tale appellativo \u00e8 sempre servito a distinguerla dalla collega e amica Anita Blond.\nBiografia.\nMiss Ungheria 1994, \u00e8 stata portata nella carriera dell'hard da Mario Salieri per il quale ha lavorato in diversi film. Ha lavorato diverse volte con Rocco Siffredi partecipando al film \"Rocco e le storie tese\".\nDal 1996 vive negli Stati Uniti.\nDal 2001 si \u00e8 stabilita a Orlando, in Florida, dove lavora come modella. Per quanto riguarda l'attivit\u00e0 hard, negli ultimi anni si \u00e8 specializzata essenzialmente nella categoria lesbo. Non fa pi\u00f9 film eterosessuali perch\u00e9 \u00e8 stata spaventata dal dilagare dell'AIDS nel porno. Nel suo sito ha detto che la miglior scena eterosessuale che ha girato \u00e8 stata con Sean Michaels nel film \"Sodomania 20\"."}
{"id": "1611151", "revid": "116895897", "url": "https://it.wikipedia.org/wiki?curid=1611151", "title": "Valvetronic", "text": "Il sistema Valvetronic \u00e8 una tecnologia sviluppata da BMW per il controllo dell'alzata delle valvole di aspirazione, capace di variare in modo continuo tali valori, passando da un'apertura della valvola di 0,25\u00a0mm ad un'apertura di 9,8\u00a0mm.\nDescrizione.\nBMW dichiara che tale sistema di controllo della fasatura delle valvole permette di ridurre notevolmente i consumi e di diminuire le emissioni inquinanti. Tale sistema, inoltre, ha la particolarit\u00e0 di non avere valvole a farfalla per regolare l'afflusso d'aria all'aspirazione, ma si affida completamente alla fine regolazione dell'alzata e della fasatura delle valvole di aspirazione per ottenere lo stesso risultato. L'assenza di corpi farfallati all'aspirazione riduce la perdita di carico fluidodinamica dell'aria aspirata dal motore, fatto positivo per i consumi di carburante.\nUtilizzo.\nLa sua prima introduzione \u00e8 stata sulla 316ti del 2001, poi aggiunto su molti altri motori, dato che rafforza ulteriormente sia la potenza che l'efficienza su tutta la gamma dei regimi motore.\nI sistemi \"Valvetronic\" non sono accoppiati all\"'High Precision Injection\" (benzina a iniezione diretta) solo sui motori N53 a 6 cilindri, per via della mancanza di spazio nella testata dei cilindri, o al N54B30 bi-turbo, mentre i sistemi Valvetronic sono accoppiati all'High Precision Injection sul motore N43.\nLe testate con Valvetronic utilizzano un set di alberi a camme e bilancieri, chiamati \"intermedi\" (variatori d'apertura), che vengono posizionati tra la valvola e gli alberi a camme, questi alberi a camme sono azionati elettronicamente e modificano il comportamento del bilanciere, dato che modificandone il fulcro questi vengono pi\u00f9 o meno azionati dall'albero a camme, portando anche a non far azionare le valvole dall'albero a camme.\nIl sistema Valvetronic \u00e8 stato limitato alle BMW per il mercato di massa, senza essere applicato alla serie di autovetture M ad alte prestazioni."}
{"id": "1611153", "revid": "1305772", "url": "https://it.wikipedia.org/wiki?curid=1611153", "title": "Saepta Iulia", "text": "I Saepta Iulia (o \"Julia\"), noti in seguito come \"Septa\" e in greco come \u03c4\u1f70 \u03a3\u03ad\u03c0\u03c4\u03b1, erano un edificio costruito a Roma nel Campo Marzio. Sono citati nell'epigramma 21 di Marziale. Tutta la zona \u00e8 stata riedificata nei secoli successivi, ma gli studi di Guglielmo Gatti (1905-1981) hanno definitivamente fissato la posizione dei \"Saepta\" fra via del Seminario, via di S. Ignazio, via del Plebiscito, via dei Cestari e via della Minerva.\nStoria.\nGaio Giulio Cesare aveva intenzione di costruire i \"Saepta\" con la funzione di recinto elettorale al Campo Marzio, in sostituzione del pi\u00f9 antico \"Ovile\"; avrebbe dovuto essere in marmo e circondato da un portico lungo un miglio. Non \u00e8 noto se poi Cesare diede o meno inizio ai lavori: si sa che il triumviro Marco Emilio Lepido contribu\u00ec alla costruzione, ma che fu Marco Vipsanio Agrippa a completare e a dedicare i \"Saepta\" nel 26 a.C., con il denaro proveniente dalle campagne militari in Illirico. Dopo un incendio, Domiziano li restaur\u00f2 (80).\nAgrippa volle che il complesso prendesse il nome di \"Iulia\" in onore della \"gens Iulia\" cui appartenevano sia Cesare che Augusto; malgrado ci\u00f2, il complesso veniva comunemente chiamato \"Saepta\", anche se le denominazioni alternative di \"porticus saeptorum\" e \"saepta Agrippiniana\", sono attestate, come pure la conservazione dell'uso del nome di \"ovile\".\nStruttura e decorazione.\nI \"Saepta Iulia\" dividevano il complesso composto dal Pantheon, dalla basilica di Nettuno e dalle terme di Agrippa, dal tempio di Iside al Campo Marzio. Lungo il portico meridionale confinavano con il Diribitorium.\nSi trattava di un quadriportico: i due portici principali erano la \"porticus Argonautarum\" e la \"porticus Meleagri\".\nMarco Vipsanio Agrippa li fece decorare con lastre di pietra, dipinti e altre opere d'arte, che Plinio il Vecchio loda.\nUso.\nLa destinazione principale dell'edificio era quella di recinto per le votazioni, ma mano a mano che il ricorso al voto popolare perse di importanza, i \"Saepta\" iniziarono ad essere sempre pi\u00f9 usati per altri scopi, finch\u00e9, quando Tiberio sostitu\u00ec il voto del popolo con quello del Senato, l'edificio smise di svolgere funzioni politiche e divenne uno spazio culturale. Venivano utilizzati per il passeggio, ma vi si tenevano dei giochi ed altre attivit\u00e0. Nel 17 a.C. vi si tenne un'assemblea del Senato romano, mentre Tiberio, di ritorno dalla campagna illirica, parl\u00f2 al popolo da una tribuna eretta in questo luogo. Nel 7 a.C. Augusto finanzi\u00f2 alcuni combattimenti gladiatorii in commemorazione di Agrippa, mentre il 1\u00ba agosto 2 a.C. vi si tennero delle \"venationes\", cui parteciparono probabilmente anche rinoceronti ed ippopotami, per la dedica del tempio di Marte Ultore. Anche Caligola e Claudio vi organizzarono giochi gladiatorii, Augusto e Caligola li destinarono ad ospitare naumachie, mentre Nerone adib\u00ec la struttura alle esibizioni di ginnastica.\nDopo l'istituzione delle feste dette \"Sigillaria\", ad esempio, i \"Saepta\" erano anche sede di una sorta di mercato temporaneo dove si esponevano, in stand a forma di piccole capanne, doni da offrire in occasione delle feste:\nSe si pensa che ancor oggi il grande mercato temporaneo di Roma per le feste natalizie (che sono notoriamente la prosecuzione cristiana dei \"Saturnali\"), si svolge a Piazza Navona, che si trova a due passi, sembra di poter notare qui un altro dei numerosi fenomeni di persistenza nell'uso del territorio che caratterizzano la citt\u00e0: caserme al Castro Pretorio, strutture sanitarie all'Isola Tiberina, chiese cristiane sui templi romani, e cos\u00ec via."}
{"id": "1611163", "revid": "88740", "url": "https://it.wikipedia.org/wiki?curid=1611163", "title": "Lan Fan", "text": ""}
{"id": "1611164", "revid": "76963", "url": "https://it.wikipedia.org/wiki?curid=1611164", "title": "Johann Jakob Reiske", "text": "Nato in Sassonia, studi\u00f2 a Lipsia, e and\u00f2 a Leida per studiare l'arabo. In seguito studi\u00f2 medicina, e ottenne un dottorato nel 1746. Divent\u00f2 professore di filosofia a Lipsia nel 1747, d'arabo nel 1748, e rettore del collegio di San Nicolao nel 1758.\nHa scritto molto sulla letteratura e la storia orientale, di cui venne pubblicato:\n\u00c8 conosciuto soprattutto per le considerevoli edizioni di opere latine e greche. Ha pubblicato:\nSua moglie, Ernestine-Christine Muller, sapeva il latino e il greco e lo aiutava nel suo lavoro: fu lei a completare dopo la sua morte molte opere lasciate incompiute, tra cui l'edizione di Libanio, 1787, e continu\u00f2 le \"Memorie\" che lui aveva scritto sulla propria vita."}
{"id": "1611167", "revid": "1318658", "url": "https://it.wikipedia.org/wiki?curid=1611167", "title": "Leonardo II de Tassis", "text": "Il 29 giugno 1616 spos\u00f2 la Contessa Alessandrina de Rye, Contessa di Varax. Nel 1624 ottenne dal padre, Lamoral de Tassis la Signoria di Tassis.\nBiografia.\nLeonardo era figlio di Lamoral de Tassis, il quale era figlio a sua volta di Leonardo I, Maestro di Posta dei Paesi Bassi spagnoli che dal 1597 fu al servizio dell'Imperatore.\nIl 28 agosto 1603 l'Imperatore Rodolfo II aveva concesso a Leonardo I l'incarico di Maestro Generale delle Poste imperiali. L'attivit\u00e0 postale della famiglia, in quegli anni era particolarmente florida e nello specifico Lamoral si era avvalso di Jacob Henot a Colonia. A Francoforte sul Meno, la stazione era gestita localmente da Johann von den Birghden.\nIl primo incarico ufficiale di Leonardo II fu quello di occuparsi, dal 1622 della posta imperiale da Vienna. Nel gennaio 1623 incontr\u00f2 Johann von den Birghden ad Aschaffenburg, residenza di Johann Schweikhard von Kronberg, Principe-Vescovo di Magonza per ufficializzare questo incarico. Questa situazione per\u00f2 diede inizio ad una cospirazione da parte di Federico V del Palatinato, il quale ricopriva sino a quel momento questo incarico.\nL'imperatore ad ogni modo accett\u00f2 la nomina di Leonardo II e l'8 giugno 1624 Ferdinando II concesse a Lamoral e Leonardo de Tassis il titolo di conti del Sacro Romano Impero.\nAlla morte di Lamoral, il 7 luglio 1624 a Bruxelles, Leonardo II ottenne il titolo di Maestro di Posta formalmente, atto che venne ufficializzato il 17 agosto dello stesso anno.\nAlla morte di Jacob Henot, Maestro di Posta a Colonia per conto dei Taxis, il 17 novembre 1625, Leonardo II pose come suo successore Hartger Henot e sua moglie Katharina. Il 23 febbraio 1626 a loro succedette Johann von Coesfeld.\nLeonardo II mor\u00ec il 23 maggio 1628 alla corte imperiale di Praga. e venne succeduto dalla moglie Alessandrina, che rimase in carica in reggenza del figlio sino al 1646 quando il titolo e i poteri paterni passarono a Lamoral Claudio Francesco."}
{"id": "1611168", "revid": "244750", "url": "https://it.wikipedia.org/wiki?curid=1611168", "title": "Saepta Julia", "text": ""}
{"id": "1611171", "revid": "1926649", "url": "https://it.wikipedia.org/wiki?curid=1611171", "title": "Luigi Mascalaito", "text": "Carriera.\nGiocatore.\nInizi\u00f2 come centravanti o mezzapunta con l'Azzurra, compagine dilettantistica di Verona, per poi passare all', tra il 1958 e il 1961, con cui disput\u00f2 solo 3 gare in tre stagioni, esordendo in Serie A il 15 marzo 1959 in -Inter (2-2). Scese di categoria per la stagione 1961-1962 che gioc\u00f2 in Serie B con il , e di nuovo nel 1962-1963, che lo vide in Serie C con il .\nRimase in C anche la stagione successiva, vestendo la maglia del , con cui guadagn\u00f2 subito la promozione in serie cadetta. Solo nel 1968 torn\u00f2 in massima categoria con il . L'anno successivo si trasfer\u00ec al : qui l'allenatore Renato Lucchi lo trasform\u00f2 per necessit\u00e0 da mezzapunta in libero, ruolo che ricopr\u00ec fino al termine della carriera da giocatore nel 1973-1974 con la retrocessione, nonostante sul campo raggiunse la salvezza (13\u00ba posto), a causa del reclamo della per via del cosiddetto scandalo della telefonata.\nTra il 1972 ed il 1973 gioc\u00f2 anche con i , franchigia della North American Soccer League. Con la squadra canadese non riusc\u00ec mai a superare la fase a gironi del torneo, non potendo cos\u00ec competere per l'assegnazione del torneo.\nAllenatore.\nLa sua carriera cominci\u00f2 nel 1974-1975 con il Verona, subentrando all'esonerato Giancarlo Cad\u00e8, con il quale conquist\u00f2 subito la promozione dalla Serie B alla A, dopo lo spareggio di Terni con il Catanzaro vinto 1-0 grazie al gol di Roberto Mazzanti. Nonostante la promozione gli scaligeri ingaggiarono come allenatore l'ex commissario tecnico della Nazionale Ferruccio Valcareggi, sicch\u00e9 Mascalaito rimase in giallobl\u00f9 come tecnico in seconda, ruolo che ricopr\u00ec fino al 1977-1978; la stagione successiva, 1978-1979, fu promosso nuovamente allenatore in prima dal presidente Garonzi, ma essendo senza patentino di 1\u00aa categoria dovette essere accompagnato in panchina da Guido Tavellin; fu esonerato dopo poche partite per far posto a Beppe Chiappella, che non riusc\u00ec a evitare all'Hellas l'ultimo posto e la retrocessione.\nNel 1979 si rimise in discussione accettando l'offerta del , in Serie C1. Qui in due stagioni ottenne prima un quinto e poi un terzo posto, risultati stavolta al di l\u00e0 di ogni pi\u00f9 rosea previsione. Nel 1981-1982 scese in Serie C2 per allenare l', ottenendo la promozione in C1. Con la promozione arriv\u00f2 anche la nuova denominazione della societ\u00e0 marchigiana che pass\u00f2 dall'allora Anconitana all'Ancona, con cui disput\u00f2 due discreti campionati nella terza divisione del calcio italiano che portarono a un dodicesimo e ad un ottavo posto.\nNel 1984-1985 allen\u00f2 il , sempre in C1, una squadra che aveva in Stefano Cuoghi e in Ivo Pulga i propri punti di forza. Nel 1985-86 conquist\u00f2 con i \"canarini\" la promozione in Serie B in tandem con il di Arrigo Sacchi. L'anno successivo, 1986-87, sempre alla guida del Modena raggiunse la salvezza all'ultima giornata, battendo in casa il con rete di Sauro Frutti. Sempre alla guida dei \"canarini\" nella stagione 1987-1988, stavolta fra i cadetti, non riusc\u00ec a evitare la retrocessione, causata dalla sconfitta, all'ultima giornata, nello scontro diretto casalingo contro il .\nDopo le esperienze non positive in Serie C2 tra il 1989 e il 1992 con (esonerato) e due stagioni al , torn\u00f2 al Modena richiamato dal presidente Farina per allenare le giovanili dei \"canarini\". Nella stagione 1994-1995 subentr\u00f2 a Tomeazzi ad allenare la prima squadra col compito di salvarla dalla retrocessione in Serie C2 non riuscendoci sul campo avendo perso i play-out con la Massese, ma venendo comunque ripescata in estate. In questa sua ultima stagione fece esordire il futuro campione del mondo Luca Toni nel calcio professionistico tra le file giallobl\u00f9 dopo averlo cresciuto nelle giovanili.\nChiuse la sua carriera da allenatore nelle giovanili del Modena nel 1997."}
{"id": "1611174", "revid": "101768", "url": "https://it.wikipedia.org/wiki?curid=1611174", "title": "Campo di internamento di Katzenau", "text": "Katzenau \u00e8 una localit\u00e0 alla periferia di Linz, in Austria, dove ebbe sede durante la prima guerra mondiale un campo di internamento (\"Interniertenlager\") destinato principalmente a rinchiudere persone \"politicamente inaffidabili\", ossia cittadini austro-ungarici sospettati di sentimenti ostili alla monarchia e in particolare sospettati di irredentismo filo-italiano. Come Katzenau vi furono molte altre cosiddette \"Citt\u00e0 baracche\" nell'Impero austro-ungarico durante la Grande Guerra.\nCaratteristiche.\nLa maggioranza degli internati era costituita da persone di lingua italiana provenienti da territori dell'Impero (Trentino, Alto Adige, Ampezzano, Venezia Giulia, Fiume, Dalmazia), sebbene non siano mancati \"regnicoli\" (cio\u00e8 cittadini del Regno d'Italia) e persone di altra nazionalit\u00e0, ad esempio romeni.\nIl campo giunse ad ospitare fino a 3.500 persone, tra cui vecchi e bambini, in condizioni talvolta assai precarie. A partire dal maggio 1915, vi furono rinchiusi, tra gli altri, oltre 1.700 trentini, circa 40 residenti a Bolzano e il fratello di James Joyce, Stanislaus, arrestato a Trieste con l'accusa di irredentismo.\nIl campo fu chiuso definitivamente nel 1918. Coloro che morirono durante la prigionia furono oltre il 20% del totale degli internati, in maggioranza bambini e vecchi. Essi sono ricordati dal 2001, per iniziativa di Mario Eichta, trentino e figlio di un internato a Katzenau, da una targa bilingue posta nel cimitero di Linz dove sono sepolti.\nComplessivamente durante la Grande Guerra furono evacuati verso le province continentali dell'Impero austro-ungarico quasi 230.000 profughi civili provenienti dalle zone a ridosso del fronte. Circa 70.000 erano trentini, 90.000 erano dell'Isontino e dell'Istria, 60.000 erano sloveni dell'Isontino e del Carso, e 10.000 erano croati dell'Istria. Diverse decine di migliaia di questi furono collocate - per periodi di tempo che potevano andare da pochi mesi fino all'intera durata della guerra - in campi come quello di Wagna, di Pottendorf, Steinklamm, Bruck an der Mur, Leitha ecc., dove molti di loro, soprattutto vecchi e bambini, trovarono la morte a causa delle proibitive condizioni di vita."}
{"id": "1611175", "revid": "729019", "url": "https://it.wikipedia.org/wiki?curid=1611175", "title": "Krasnopresnenskaja", "text": "Krasnopresnenskaya () \u00e8 una stazione della Linea Kol'cevaja, la linea circolare della Metropolitana di Mosca. \u00c8 stata progettata da V.S. Yegerev, M.P. Konstantinov, Felix A. Novikov, e I.A. Pokrovsky ed \u00e8 entrata in servizio il 14 marzo 1954.\nLa stazione presenta piloni in granito russo con cornici in marmo bianco e 14 bassorilievi di N.A. Shcherbakov, Yu.P. Pommer, Yu.G. Ushakov, V.A. Fedorov, e G.N. Kolesnikov. Otto di questi ritraggono gli eventi della rivoluzione russa del 1905, mentre gli altri sei rappresentano scene della rivoluzione russa del 1917. Le statue di Lenin e Stalin che stavano alla fine della banchina, sono state rimosse negli anni sessanta, per fare spazio al passaggio verso Barrikadnaja.\nL'ingresso circolare della stazione si trova sul lato sud di Krasnaya Presnya Ulitsa, tra Druzhinnikovskaya Ulitsa e Konyushkovskaya Ulitsa. Di fronte all'entrata, si trova una scultura di A.E. Zelinsky intitolata \"Combattente\".\nInterscambi.\nDa questa stazione \u00e8 possibile effettuare il trasbordo alla stazione Barrikadnaja della Linea Tagansko-Krasnopresnenskaja."}
{"id": "1611182", "revid": "121664312", "url": "https://it.wikipedia.org/wiki?curid=1611182", "title": "Fabrizio Romondini", "text": "Carriera.\nDopo aver debuttato giovanissimo in serie A con la nella stagione 1996-1997 giocando pochi minuti da subentrato contro il Napoli e il Perugia,collezionando anche qualche presenza nelle competizioni europee, \u00e8 stato mandato poi in prestito all'Albacete per una stagione e alla Pistoiese.\nHa poi militato nelle serie minori con varie casacche (tra cui Padova, , ) dal 2000 al 2009.\nDopo aver giocato in serie B greca con la maglia dell'Olympiakos Volos, squadra allenata da Giuseppe Materazzi, \u00e8 approdato alla Cisco Roma, squadra della Seconda Divisione. La stagione successiva rimane nella stessa compagine, che cambia nome in Atletico Roma e milita in Prima Divisione.\nNell'agosto del 2011 passa al Pergocrema, ma nel mercato invernale firma per il . Il 30 luglio 2012 sottoscrive un contratto annuale con l'opzione per il secondo, con la neopromossa , squadra militante in Lega Pro Prima Divisione.\nNell'agosto 2013 approda alla Viterbese Castrense, squadra di Eccellenza Laziale posseduta da Piero Camilli,per poi passare al Giada Maccarese societ\u00e0 di Serie D,siglando subito due reti all'esordio.\nNel settembre 2014 passa al Pomezia, e dopo una stagione passa al Colleferro,dopo 4 mesi si trasferisce al San Cesareo . Nell'estate del 2016, passa al \"Real Monterotondo Scalo\" in Eccellenza.\nAd ottobre 2017 viene ingaggiato dalla Vigor Acquapendente, in Promozione laziale.\nPer la stagione 2018-2019, si accasa al Montespaccato, in Eccellenza Laziale, sulla base di un progetto promosso dalla Regione Lazio, Tribunale di Roma e IPAB Asilo Savoia chiamato \"Talento &amp; Tenacia - Crescere nella Legalit\u00e0\" volto a dare continuit\u00e0 all\u2019attivit\u00e0 calcistica di oltre 600 ragazzi poich\u00e9 la societ\u00e0 romana \u00e8 stata sequestrata alla criminalit\u00e0 organizzata nel giugno 2018. Per il Montespaccato si \u00e8 occupato anche di supervisionare le squadre giovanili.\nL\u2018anno seguente \u00e8 tesserato dall\u2019Unipomezia, in Eccellenza Laziale.\nAllenatore\nNell'estate 2020 , viene ingaggiato dall'Atletico Terme Fiuggi, come vice di Beppe Incocciati. A fine stagione , dopo la mancata conferma di Incocciati, viene promosso alla guida della squadra per l'annata 2021-22.\ufffc\ufffc"}
{"id": "1611184", "revid": "125855606", "url": "https://it.wikipedia.org/wiki?curid=1611184", "title": "Storia del Giappone", "text": "La storia del Giappone inizia con un primo spostamento umano in un gruppo di isole nella parte sud-orientale della penisola coreana, intorno al 130\n.000 a.C. Le prime tracce di industria litica e utensili primordiali risalgono a 32.000 anni fa. Alcune delle ceramiche pi\u00f9 antiche mai scoperete furono prodotte proprio qui intorno al 13.000 a.C. durante il periodo J\u014dmon rappresentando una delle prime forme di lavoro artistico della storia dell'umanit\u00e0: le figurine \"dog\u016b\" risalenti al 4000 a.C. durante il periodo Yayoi, furono realizzate grazie a tecnologie importate dalla Cina e dalla Corea, come la coltivazione del riso e l'estrazione del bronzo e ferro.\nDurante il periodo Yamato, che va dal 250 al 710, si vide emergere la prima forma di uno stato strutturato. Nei primi secoli vennero costruiti grandi tumuli funerari, chiamati \"kofun\" mentre la regione del Kansai inizi\u00f2 ad imporsi come centro politico. Nel VI secolo, il Buddismo, giunto in Giappone attraverso la Cina e la Corea, cambi\u00f2 profondamente la vita politica del Paese; una costituzione di 17 articoli di ispirazione buddista venne scritta nel 604 per vigilare sul funzionamento dello Stato. Molti immigrati provenienti dai regni coreani plasmarono la vita politica e le arti dell'arcipelago giapponese. Tra l'VIII e il XII secolo and\u00f2 ad affermarsi una cultura classica che poteva godere del sostegno della corte imperiale. Fortemente influenzata da modelli continentali da cui si emancip\u00f2 durante il X secolo, fu all'origine di opere come \"T\u014ddai-ji\" o il romanzo \"Genji monogatari\". In questo periodo la scena politica era divisa tra il potere imperiale e il potere dei capi clan. I Fujiwara, Taira e Minamoto, a loro volta, monopolizzarono la maggior parte degli uffici dell'amministrazione. Con le carestie che regolarmente imperversano nel paese e l'insicurezza che ne derivava, si instaur\u00f2 nel paese una classe sociale di combattenti, detti \"bushi\" antesignani dei Samurai.\nIl medioevo giapponese si estende dal XII secolo alla fine del XVI secolo. Dopo la guerra di Genpei, conclusasi nel 1185, il paese fu governato per la prima volta da un governo esterno alla corte imperiale: il \"bakufu\", con sede nella regione del Kant\u014d. Tale governo bellicoso, guidato dal clan H\u014dj\u014d, segn\u00f2 l'era Kamakura (\u938c\u5009 \u6642\u4ee3, \"Kamakura jidai\"), una delle 14 tradizionali suddivisioni della storia giapponese. In questo periodo, che inizi\u00f2 nel 1185 per terminare nel 1333, il Giappone fu posto sotto l'autorit\u00e0 politica dello shogunato Kamakura, Successivamente il potere venne conquistato dagli Ashikaga che, a partire dal 1336, intrapresero una intensa politica di ristrutturazione del paese. Con il periodo Sengoku, o era degli stati belligeranti, il medioevo giapponese and\u00f2 verso il tramonto; questi furono anni segnati da grandi turbolenze sociali e politiche e dalla frammentazione del paese in diverse province e potentati. La riunificazione politica del paese fu comunque realizzata successivamente grazie all'impulso dato dai capi militari Oda Nobunaga, Toyotomi Hideyoshi e, poi, Tokugawa Ieyasu. Lo shogunato Tokugawa, iniziato nel 1603 e terminato nel 1868, corrisponde al periodo Edo, contraddistinto dapprima da una politica commerciale rivolta verso l'estero ma poi virta verso un isolamento a seguito dell'editto Sakoku del 1635. Il paese visse una fase di crescita demografica ed economica che si protrasse dal XVI al XVIII secolo. Il neoconfucianesimo, importato dalla Cina fu la base dell'organizzazione della societ\u00e0 e stabil\u00ec una divisione sociale in pi\u00f9 classi. Nella campo della cultura, si affermarono i generi \"Haiku\", \"Kabuki\" si akabuki o haiku, mentre in campo scientifico gli studi \"rangaku\" permisero la diffusioni della scienza e della tecnica occidentale nell'arcipelago.\nNel 1868, con il ritorno del potere dell'imperatore al centro del sistema politico nacque l'Impero del Giappone. In concorrenza con il colonialismo occidentale nel continente asiatico, il Giappone intraprese una politica di espansione territoriale, culminata nel 1910 con l'annessione della Corea, l'invasione della Manciuria nel 1931 e con l'occupazione di parte della Cina nel 1937. All'inizio degli anni 1940, il paese intraprese una guerra contro una coalizione internazionale che si concluse dopo i bombardamenti atomici di Hiroshima e Nagasaki avvenuti nell'agosto del 1945 che costrinsero l'impero giapponese ad arrendersi. Dal 1945 al 1952, l'occupazione statunitense impose la democratizzazione del paese e l'adozione di una nuova costituzione. Dopo il 1955, il Giappone benefici\u00f2 di una crescita economica molto elevata diventando una potenza economica mondiale pur registrando una battuta d'arresto negli anni 1990. L'11 marzo 2011, il Giappone ha subito un terremoto e maremoto di magnitudo 9.0, uno dei terremoti pi\u00f9 potenti mai registrati, che ha ucciso quasi e causato il grave disastro nucleare di Fukushima Dai-ichi.\nPeriodizzazione.\nLa storia del Giappone si divide in grandi intervalli di tempo (comunemente chiamate \"et\u00e0\") che a loro volta vengono suddivise in intervalli di durata minore chiamati \"periodi\" o \"epoche\". Questi ultimi si differenziano tra loro in base ai cambiamenti nella produzione artistica e a seconda dell'evoluzione della struttura politica del Paese: la loro classificazione \u00e8 pertanto suscettibile a cambiamenti secondo la discrezione personale dei vari autori e per questo motivo vi sono divergenze sulla datazione dell'inizio e della fine di alcuni di questi periodi. La tabella sotto riporta la classificazione a opera dell'archeologo Charles T. Keally.\nEre giapponesi.\nLe o \"ere\" forniscono un altro tipo di classificazione della storia del Giappone, che viene suddivisa in base all'imperatore regnante. Tale sistema prevede che il nome dell'imperatore in quel momento al comando sia seguito dall'anno corrispondente al suo mandato; per esempio, il 1948 corrisponde al ventitreesimo anno del periodo Sh\u014dwa. In Giappone si usa sia il calendario gregoriano sia il sistema delle \"neng\u014d\", bench\u00e9 quest'ultimo sia raramente utilizzato nella bibliografia occidentale.\nGiappone preistorico.\nEt\u00e0 della pietra.\nPaleolitico.\nI primi insediamenti umani in Giappone avvenirono probabilmente all'inizio dell'ultima glaciazione, almeno anni fa, quando l'arcipelago era in contatto con il resto del continente, tuttavia la natura acida del suolo non ha reso possibile la conservazione e, dunque, il ritrovamento di scheletri che possano fornire una datazione pi\u00f9 precisa. Al culmine del periodo paleolitico del Giappone, dunque intorno ai anni fa, il livello del mare era da 130 a 140 metri al di sotto di quello attuale e vi era un collegamento terrestre tra Ky\u016bsh\u016b e la Corea, nonch\u00e9 tra Hokkaid\u014d, Sakhalin e la Siberia. Il primo \"homo sapiens\" qui stabilitosi condivideva il territorio con i grandi animali, tra cui il mammut; la parte pi\u00f9 settentrionale dell'attuale Giappone era occupata dalla tundra e dalle foreste, mentre un'area che comprende T\u014dhoku e Kant\u014d era ricoperta di conifere. Pi\u00f9 a sud, le conifere lasciavano gradualmente il posto alle latifoglie.\nI primi resti dell'industria litica, risalgono a circa anni fa, rappresentando le pi\u00f9 importanti tracce del primo periodo post-paleolitico in Giappone che si estende fino a anni prima della nostra era. Originariamente scoperti a Iwajuku, ma poi ritrovati in tutto il Giappone, questi manufatti sono asce, punte di lancia e coltelli. Si stima che anni fa, la popolazione ammontasse a circa individui che vivevano prevalentemente di caccia. Il periodo successivo che va da a anni da e si distinse per la comparsa di lame di pietra pi\u00f9 sottili. Nel nord-est di Honsh\u016b e nell'Hokkaido, sono state rinvenute a forme di cuneo simili a quelle che si trovarono intorno al lago Baikal, mentre ad ovest le loro forme arrotondate erano simili a quelle che trovate nella Cina meridionale. Il cambiamento climatico e la scomparsa di alcuni esemplari di selvaggina hanno determinato una modificazione della dieta di questi primi abitanti verso un'alimentazione pi\u00f9 ricca di vegetali.\nPeriodo J\u014dmon (10000 a.C.-300 a.C.).\nNel periodo da circa il 10.000 a.C. fino al 300 a.C. si svilupp\u00f2 la cultura J\u014dmon, che prende i nomi dalle tipiche decorazioni del vasellame dell'epoca. \u00c8 una societ\u00e0 che si basa principalmente sulla raccolta, caccia e pesca, ma pone le basi per lo sviluppo agricolo che sarebbe avvenuto nel periodo successivo. Le prime tracce di ceramica giapponese, tra le pi\u00f9 antiche della storia umana, risalgono a circa il 14.500-13.000 a.C. e vennero trovate nell'area del sito \u014cdai Yamamoto I nella prefettura di Aomori. In questo periodo di osserva l'accentuarsi delle distinzioni tra regioni gi\u00e0 apparse nel Paleolitico tra il Giappone occidentale e quello orientale. Verso la fine dell'et\u00e0 J\u014dmon, intorno al 300 a.C., si formarono tra le sette e le otto aree culturali distinte. Lo sviluppo della ceramica consent\u00ec una pi\u00f9 efficiente conservazione degli alimenti, ma anche la cottura, e quindi il consumo, di nuovi alimenti come ghiande e castagne. Inoltre, iniziarono a comparire oggetti in lacca come pettini o scodelle, nonch\u00e9 tessuti in fibre vegetali.\nAppare, anche, in aumento un processo di sedentarizzazione in villaggi, gi\u00e0 osservabile nel periodo precedente. Le abitazioni avevano un diametro variabile da circa quattro a cinque metri e le pi\u00f9 alte arrivavano fino a fino a 30 metri di altezza, soprattutto nelle regioni in cui si verificavano nevicate. Alcuni oggetti ritrovati, come \"dog\u016b\" e ornamenti decorativi, svelano elaborate pratiche funerarie sostanzialmente uguali per le differenti classi sociali. L'alimentazione continua a essere prevalentemente il frutto della caccia, a per\u00f2 si aggiungono progressivamente vegetali, mentre verso la fine dell'epoca inizi\u00f2 a diffondersi l'agricoltura; una silvicoltura di castagno appare dal IV a III millennio a.C. Lungo la costa si diffuse la pesca e la raccolta dei crostacei, altrove si inizia ad addomesticare il cane. Le reti di scambio commerciale si ramificavano in tutto l'arcipelago arrivando, talvolta, ad attraversare il mare. L'abbondanza di risorse facilmente reperibili in natura spiega senza dubbio il debole sviluppo dell'agricoltura durante il periodo J\u014dmon, costituendo una variante originale della neolitizzazione: stile di vita sedentario, prime ceramiche, processo di coltivazione dei vegetali e addomesticamento degli animali quasi inesistente..\nLa fine del periodo fu per\u00f2 segnata dal crollo del modello di cacciatore-raccoglitore sedentario e si assistette alla scomparsa dei villaggi e al ritorno al nomadismo. Le stime pi\u00f9 generose indicano che al culmine dell'era J\u014dmon il numero degli abitanti del Giappone potesse toccare i individui, il 90% dei quali localizzati nella pianura del Kant\u014d.\nDiversi studi paleogenetici hanno analizzato il genoma degli uomini che hanno vissuto nel periodo J\u014dmon e i risultati hanno permesso di confermare le prove archeologiche basate sull'industria litica che dimostravano di come fossero i discendenti diretti del popolo del paleolitico superiore che inizi\u00f2 a vivere nell'arcipelago giapponese 38.000 anni fa. Gli esemplari studiati mostrano anche una forte affinit\u00e0 genetica con gli aborigeni di Taiwan, suggerendo una rotta migratoria costiera da loro percorsa. Tali risultati dimostrano che queste popolazioni sono geneticamente distinte da quelle che vivono oggi nell'Eurasia orientale o addirittura in Giappone, con l'eccezione degli Ainu dell'Hokkaido in ossequio con l'ipotesi che gli Ainu e gli J\u014dmon condividano un'ascendenza comune. Un ulteriore studio suggerisce che gli Ainu di Hokkaido \"sono probabilmente discendenti diretti del popolo J\u014dmon\". Infine, i ricercatori hanno osservato una mutazione patogena del gene CPT1A in questi individui; tale mutazione fornisce benefici metabolici in una alimentazione ricca di grassi e la sua frequenza allelica \u00e8 superiore al 70% nelle popolazioni artiche, ma \u00e8 assente altrove. Questa variazione potrebbe essere correlata, secondo gli autori, allo stile di vita del popolo J\u014dmon di Funadomari,che pescava e cacciava animali terrestri e marini.\nProtostoria.\nPeriodo Yayoi (300 a.C.-250 d.C.).\nIl periodo \u00e8 un'era nella storia del Giappone che va dal 300 a.C. al 250 d.C. Il suo nome deriva dal distretto di Tokyo dove furono per la prima volta ritrovati resti archeologici di quell'era. A seconda della fonte che si prende in considerazione il periodo Yayoi viene fatto cominciare con l'inizio della coltivazione del riso nelle risaie oppure con nuovi tipi di terraglie. La cultura Yayoi fior\u00ec prevalentemente nella zona meridionale di Ky\u016bsh\u016b e nella zona dell'Honsh\u016b settentrionale.\nRecenti scoperte fanno tuttavia pensare che il periodo Yayoi sia iniziato verso il 400 a.C.\nIl periodo Kofun (300-538).\nIl periodo Kofun, conosciuto anche come \"cultura delle tombe\", fior\u00ec in seguito al periodo Yayoi, a partire dal primo-secondo secolo d.C., e si estese fino all'inizio del periodo Nara, durante il quale le testimonianze si fanno pi\u00f9 ricche e attendibili.\nIn questa fase storica il Paese, diviso in diverse comunit\u00e0 tribali (\"uji\") vide il crescere della potenza del clan di Yamato, che gradualmente afferm\u00f2 la propria supremazia sulle isole di Honshu, Ky\u016bsh\u016b e Shikoku. Opere storiche giapponesi come il \"Kojiki\" e il \"Nihonshoki\" e documenti cinesi come il \"Wei chih\" ci aiutano nel dare un quadro pi\u00f9 definito del periodo, anche se le informazioni in nostro possesso non sono complete.\nLentamente lo Stato di Yamato costitu\u00ec un governo centralizzato sul modello dell'impero cinese Tang: questo avvenne soprattutto nel periodo di supremazia del principe Shotoku e del regno dell'imperatore Tenchi, che nel 645 diede vita alle riforme del Taika (\"grande mutamento\"), che diedero al Paese un governo unificato con leggi simili ai modelli cinesi.\nGiappone classico/antico.\nIl periodo Nara (710-794).\nL'influenza politica del clan Fujiwara cominci\u00f2 durante il periodo Asuka. Nakatomi no Kamatari, appartenente al clan Nakatomi, condusse un colpo di Stato contro il clan Soga nel 645 e diede inizio insieme all'imperatore K\u014dtoku a una serie di riforme di governo note come \"editti di riforma di Taika\". Nel 668 l'imperatore Tenji, salito al trono in quell'anno, concesse a Kamatari il \"kabane\" Fujiwara no Ason; il nuovo cognome fu ereditato dall'erede di Kamatari, il suo secondo figlio Fujiwara no Fuhito (659 \u2013 720), influente presso la corte di diversi imperatori e imperatrici all'inizio del periodo Nara. La figlia di questi, Miyako, divenne una concubina dell'imperatore marco e il figlio dei due, il principe Obito, divenne l'imperatore Sh\u014dmu. Un'altra figlia di Fuhito, K\u014dmy\u014dshi, divenne l'imperatrice consorte di Sh\u014dmu, la prima nella storia del Giappone a non essere figlia della famiglia imperiale. I quattro figli maschi di Fuhito fondarono invece quattro rami della famiglia e tra di essi la famiglia del nord, gli Hokke, vennero considerati capi del clan.\nNara fu la capitale del Giappone dal 710 al 794 e nel periodo Nara il Giappone speriment\u00f2 il massimo sviluppo dell'amministrazione modellata sull'esempio cinese.\nIl periodo Heian (794-1185).\nIl periodo Heian viene solitamente datato dal 794 al 1185 d.C. perch\u00e9 per un breve decennio (784-794) la capitale fu spostata dopo Nara a Nagaoka, poi nel 794 a Ky\u014dto (dove sarebbe rimasta fino al 1868). Quest'ultima prese il nome di Heian-Ky\u014d (\"capitale della pace e della tranquillit\u00e0\"), di qui il nome dell'epoca. Nel periodo Heian l'autorit\u00e0 centrale si indebol\u00ec a vantaggio delle grandi famiglie proprietarie di ampi possedimenti nelle zone periferiche, che godettero invece di crescente autonomia.\nLa corte fu dominata dalla potente famiglia Fujiwara, che riusc\u00ec ad accentrare il potere nelle sue mani fino alla questione di successione tra Sutoku, l'ex imperatore, e Go Shirakawa, l'imperatore in carica. Entrambi chiamarono a sostenerli i clan militari fedeli e Go Shirakawa vinse il contrasto. I Taira, uno dei clan militari che l'avevano appoggiato, facendo forza sulla propria disponibilit\u00e0 di armi si arrog\u00f2 diritti e privilegi finch\u00e9 Taira no Kiyomori detenne il vero controllo del Paese. Egli fece un uso violento della sua autorit\u00e0 e fin\u00ec per essere odiato dal popolo. Tra gli altri, uccise Minamoto no Yoshitomo che, prevedendo l'atto brutale, affid\u00f2 i suoi due (di nove) figli a persone fidate. Yoshitsune e Yoritomo, divenuti grandi, fecero leva sullo scontento popolare per acquisire l'appoggio di molte persone e vendicare il padre. Lo scontro si risolse con la battaglia navale di Dan no Ura del 25 aprile 1185 con il trionfo dei fratelli Minamoto. Yoritomo, invidioso del fratello Yoshitsune, lo costrinse al suicidio, dopo averlo inseguito fino alla zona nord del Paese, dopodich\u00e9 assunse il titolo di \"sh\u014dgun\" (\"generalissimo\") instaurando a Kamakura una dittatura militare nota con il nome di \"bakufu\" (\"governo della tenda\").\nGiappone medievale.\nIl periodo Kamakura (1185-1333).\nDal 1185 al 1333 la famiglia Minamoto e la famiglia della moglie di Yoritomo, gli Hojo, mantennero il controllo del Paese attraverso la figura dello shogun e del reggente shogunale, lo Shikken. Gradualmente i signori locali (i futuri \"daimy\u014d\") acquistarono autonomia e il potere del governo di Kamakura si ridusse. Nel 1274 e nel 1281 gli Hojo dovettero fronteggiare l'invasione mongola nella baia di Hakata, che riuscirono a respingere anche grazie al provvidenziale intervento di tempeste marine note come . La guerra, anche se vittoriosa, cre\u00f2 un diffuso malcontento perch\u00e9 i vassalli dello shogun non furono adeguatamente ricompensati.\nL'imperatore Go Daigo cerc\u00f2 a questo punto di riprendere il potere appoggiandosi ai clan militari fedeli alla sua causa. Vinse, ma Ashikaga Takauji, uno tra quelli che l'avevano appoggiato, si ribell\u00f2. Ne consegu\u00ec una lotta civile che port\u00f2 a uno scisma dinastico. Risultarono cos\u00ec due imperatori: uno legittimo ed esule a Yoshino, sui monti del Giappone centrale, e Takauji, illegittimo a Kyoto, dove istitu\u00ec un governo proprio dalla residenza della famiglia nel quartiere Muromachi.\nIl periodo Muromachi (1333-1573).\nNonostante Ashikaga Yoshimitsu facesse cessare lo scisma nel 1393 proclamandosi shogun e dando al Paese un periodo di pace, il secondo shogunato giapponese non mantenne mai l'effettivo governo sul Paese e sub\u00ec un lento declino, segnato dal crescente potere dei daimyo, i signori locali. Dal 1467 al 1568 il caos politico del Paese diede vita a infinite battaglie, che costituiscono l'era Sengoku (\"Stati combattenti\"). Nel 1573 l'ultimo shogun Ashikaga fu deposto da Oda Nobunaga.\nL'arrivo degli europei.\nLa scoperta del Giappone si deve ad alcuni portoghesi che attorno al 1542 e 1543 giunsero sulle sue coste a bordo di un bastimento cinese, spinto verso l'isola di Kyushu a causa di una tempesta. La scoperta fu puramente casuale, anche se di scoperta propriamente non si deve parlare, dato che i giapponesi avevano gi\u00e0 un qualche tipo di rapporto con la Cina e la Corea da svariati secoli.\nI portoghesi vi introdussero la prima arma da fuoco, l'archibugio che venne venduto a circa 1000 tael d'argento, approssimativamente 40\u00a0kg del prezioso metallo. L'introduzione delle armi da fuoco da parte degli europei piuttosto che dai cinesi pu\u00f2 sembrare strana, ma del resto i rapporti con la Cina non andavano oltre il commercio. Si tratt\u00f2 naturalmente di una rivoluzione che cambi\u00f2 la concezione militare fino a quel tempo in vigore in Giappone, nonostante i primi pezzi prodotti nel Paese negli anni a venire fossero perlopi\u00f9 copie imperfette e difettose rispetto alle loro controparti europee, nel giro di poco tempo la qualit\u00e0 delle armi miglior\u00f2 mutando anche i rapporti all'interno della stessa societ\u00e0 giapponese: ora anche un contadino poteva dotarsi di un'arma che potesse uccidere un samurai, senza sottoporsi all'addestramento necessario per maneggiare un arco.\nLe impressioni tra giapponesi e portoghesi furono positive e questi ultimi, al loro ritorno in India, spinsero i compatrioti verso l'apertura di nuovi mercati commerciali, ai quali naturalmente seguirono i missionari cristiani. I gesuiti disponevano di un certo vantaggio al fare proselitismo, contribuendo con le nozioni nel campo della medicina e dell'astronomia, di molto superiori a quelle cinesi e giapponesi e naturalmente con i remunerativi commerci tra il Paese e le altre colonie portoghesi, quali Macao, Malacca, Ternate e Goa.\nNel 1571 venne fondata la prima stazione commerciale a Nagasaki e grazie alle lettere dei gesuiti e i rapporti dei mercanti portoghesi, erano nel frattempo aumentate considerevolmente le conoscenze occidentali relative al Giappone.\nGiappone premoderno.\nIl periodo Azuchi-Momoyama (1573-1600).\nLa riunificazione politica del Giappone fu dovuta a tre grandi personalit\u00e0: Oda Nobunaga, Toyotomi Hideyoshi e Tokugawa Ieyasu. Il terzo fu il fondatore dello shogunato Tokugawa, dopo la battaglia di Sekigahara del 1600. Oda Nobunaga e il suo successore Hideyoshi ridussero all'obbedienza i vari daimyo. Nei primi anni del XVI secolo era giunto in Giappone il cristianesimo, al seguito dei portoghesi, ma alla fine del secolo il \"kanpaku\" regnante Hideyoshi Toyotomi si preoccup\u00f2 della crescente popolarit\u00e0 della nuova religione e scacci\u00f2 i missionari, uccidendo ventisei cristiani come monito.\nHideyoshi mor\u00ec nel 1598 lasciando come erede il piccolo Ideyori, ma le rivalit\u00e0 fra i grandi daimyo sfociarono subito in una guerra civile che vide la vittoria finale di Ieyasu.\nIl periodo Edo (1600-1868).\nIl periodo Edo o Tokugawa vide un periodo di centralizzazione del potere nelle mani di uno shogunato ereditario che prese il controllo della religione, releg\u00f2 l'imperatore a un ruolo meramente simbolico e privo di ogni potere effettivo, regol\u00f2 l'intera economia, subordin\u00f2 la nobilt\u00e0 e instaur\u00f2 un sistema di tassazione, gestione della spesa del governo e una burocrazia. Evit\u00f2 coinvolgimenti internazionali, stabil\u00ec un sistema giudiziario nazionale e soppresse proteste e critiche. L'era Tokugawa port\u00f2 la pace e con questa la prosperit\u00e0 a una nazione di trentuno milioni di persone.\nEconomia.\nCirca l'80% della popolazione era composta da coltivatori di riso. La produzione di riso aument\u00f2 costantemente, ma la popolazione rimase costante, quindi aument\u00f2 la sua prosperit\u00e0. L'estensione delle coltivazioni di riso aumentarono da 1,6 milioni di ch\u014d nel 1600 a tre milioni per il 1720. I miglioramenti nella tecnologia aiutarono i contadini a controllare il flusso di irrigazione delle risaie. I daimyo controllavano diverse centinaia di citt\u00e0 castello che divennero centri di commercio domestico. A Edo e Osaka si svilupparono grandi mercati del riso. Nelle citt\u00e0 e nei paesi gilde di artigiani e mercanti soddisfacevano la crescente richiesta di beni e servizi. Nonostante il loro livello sociale basso i mercanti prosperarono, soprattutto quelli con un patrono ufficiale. I mercanti inventarono strumenti di credito per trasferire il denaro, la moneta divenne di uso corrente e il mercato rinforzato economicamente incoraggiava e la nascita di nuove imprese.\nI samurai, a cui era vietato entrare in affari o in agricoltura si indebitarono. Uno studioso osserv\u00f2 che l'intera classe militare viveva \"come in una locanda, cio\u00e8 consumando ora e pagando poi\". Il bakufu e i daimyo aumentarono le tasse sui contadini, ma non tassarono il commercio, cos\u00ec anch'essi si indebitarono. Per il 1750 il continuo aumento delle tasse foment\u00f2 proteste e anche rivolte tra i contadini. La nazione doveva in qualche modo risolvere il problema dell'indebitamento dei samurai e del deficit del tesoro. I problemi finanziari dei samurai faceva vacillare la loro fedelt\u00e0 al sistema e la diminuzione del tesoro minacciava tutto il sistema di governo. La risoluzione fu radicale e venne posto il divieto di spendere per beni di lusso. Altre soluzioni furono la modernizzazione, con l'obiettivo di aumentare la produttivit\u00e0 agraria. L'ottavo shogun Tokugawa, Tokugawa Yoshimune (in carica dal 1716 al 1745) ebbe un successo considerevole, sebbene molto del suo lavoro dovette essere ripetuto tra il 1787 e il 1793 dal consigliere capo dello shogun, Matsudaira Sadanobu (1759-1829). Altri shogun svalutarono la moneta per pagare i debiti, causando un aumento dell'inflazione.\nPer il 1800 il commercio era cresciuto rapidamente incorporando sempre di pi\u00f9 anche i villaggi pi\u00f9 remoti nell'economia nazionale. Alcuni coltivatori si arricchirono passando dalla coltivazione del riso a quella di raccolti di maggior profitto e vennero coinvolti nel prestito su base locale e in produzioni su piccola scala. Alcuni ricchi mercanti cercarono di elevare il proprio stato sociale usando il denaro per concludere matrimoni nella classe dei samurai. Alcuni domini, tra cui il Ch\u014dsh\u016b e di Satsuma, usarono invece metodi innovativi per restaurare le loro finanze, ma la maggior parte affondarono nei debiti. La crisi finanziaria provoc\u00f2 una soluzione reazionaria verso la fine delle \"riforme Tenp\u014d\" (1830-1843) promulgate dal consigliere capo Mizuno Tadakuni. Questi aument\u00f2 le tasse, denunci\u00f2 i lussi e tent\u00f2 di impedire la crescita del commercio. Il fallimento di queste riforme rese evidente a molti che la stabilit\u00e0 del sistema Tokugawa era in bilico.\nStruttura sociale.\nLa societ\u00e0 giapponese era organizzata in un'elaborata struttura sociale in cui ognuno conosceva il suo posto e il livello di prestigio. In cima c'erano l'imperatore e la nobilt\u00e0 di corte (\"kuge\", \u516c\u5bb6) insuperabile in prestigio, ma priva di poteri concreti. Quindi venivano i \"bushi\" dello shogun, daimyo e strati di signori feudali il cui rango era indicato dalla loro vicinanza ai Tokugawa. Questi detenevano il potere. I daimyo comprendevano circa duecentocinquanta signori locali di feudi (\"han\") con una produzione annuale di circa 10.000 o pi\u00f9 \"koku\" di riso (1.800 tonnellate). Lo strato superiore della societ\u00e0 era impegnato in rituali elaborati e costosi, tra cui opere di architettura, giardini, spettacoli teatrali (\"n\u014d\"), patronato delle arti e la cerimonia del t\u00e8 (\"cha no yu\").\nImmediatamente al di sotto nella struttura sociale c'erano circa 400.000 guerrieri, detti \"samurai\", divisi in numerosi ranghi. Alcuni di grado superiore erano eleggibili ad alti uffici, la maggior parte erano fanti (\"ashigaru\") con doveri minori. I samurai erano affiliati ai loro signori in una ben stabilita catena di comando. Lo shogun disponeva di 17.000 samurai, ogni daimyo ne aveva qualche migliaio. La maggior parte viveva in case modeste vicino al quartier generale del loro signore e si manteneva con rendite e stipendi ereditari. Insieme con i gruppi superiori della scala sociale costituivano circa il 6% del totale della popolazione.\nGli ordini sociali inferiori erano divisi in due segmenti principali: i contadini che costituivano circa l'80% della popolazione, il cui alto prestigio come produttori contrastava con il loro fardello di principali fonti delle tasse. Erano illetterati e vivevano in villaggi controllati da un ufficiale incaricato che manteneva la pace e raccoglieva le tasse. Erano spesso coinvolti in proteste illegali, specialmente dopo il 1780.\nVicino al fondo della scala sociale, ma molto pi\u00f9 in alto in termini di guadagni e stile di vita c'erano i mercanti e gli artigiani. Non possedevano potere politico e anche i pi\u00f9 ricchi mercanti trovavano difficile sollevarsi in una societ\u00e0 in cui il loro posto e valore sociale era fissato dalla nascita. Infine c'erano gli intrattenitori, prostitute, lavoratori e servi, ladri, mendicanti e fuoricasta. Questi erano strettamente controllati dagli ufficiali locali e non era permesso loro di mischiarsi a persone di ceto sociale superiore.\nIstruzione.\nLa capacit\u00e0 di leggere e scrivere era tenuta in alta considerazione, sebbene resa difficile dal sistema di scrittura. La stampa con blocchi di legno mobili era gi\u00e0 standard da secoli, dopo il 1500 gli stampatori giapponesi iniziarono a sperimentare l'uso dei caratteri mobili, ma ritornarono all'uso dei blocchi di legno. Per gli anni ottanta del XVIII secolo in Giappone venivano pubblicati tremila libri all'anno (per confronto in Russia ne venivano pubblicati quattrocento). Negli anni cinquanta del XIX secolo la nuova tendenza era la traduzione di testi geografici e scientifici occidentali, che raggiunsero un vasto pubblico, nel decennio successivo circa il tasso di alfabetizzazione nelle zone rurali era del 40% per gli uomini e il 10% per le donne, con un tasso ancora maggiore nelle citt\u00e0, come l'80% a Edo (Tokyo). L'istruzione universale obbligatoria venne istituita nel 1871.\nGoverno.\nNel periodo Edo, detto anche periodo Tokugawa, l'amministrazione del Paese venne condivisa da oltre duecento daimyo in una federazione governata dallo shogunato Tokugawa. Il clan Tokugawa, capo del vittorioso esercito orientale nella battaglia di Sekigahara, fu il pi\u00f9 potente di essi e per quindici generazioni monopolizz\u00f2 il titolo di \"Sei-i Taish\u014dgun\" (spesso abbreviato in \"sh\u014dgun\"). Dal loro quartier generale in Edo (la Tokyo odierna) i Tokugawa comandavano l'alleanza degli altri daimyo, che a loro volta governavano i loro domini con ampio margine di autonomia.\nLo shogunato Tokugawa implement\u00f2 molte politiche significative. Elevarono la classe dei samurai al di sopra dei comuni: contadini, artigiani e mercanti. Instaurarono leggi che controllavano le spese di lusso, limitando lo stile delle capigliature, gli abiti e gli accessori. Organizzarono i comuni in gruppi di cinque ritenendo ognuno responsabile per gli atti degli altri membri del gruppo.\nPer prevenire ribellioni da parte dei daimyo gli shogun imposero loro di mantenere residenze lussuose in Edo, di risiedere periodicamente in esse, eseguendo costose processioni da e verso i loro domini, di contribuire al mantenimento di santuari, templi e strade e di chiedere il permesso prima di riparare i loro castelli.\nQuesto periodo di 265 anni venne detto \"uno Stato pacifico\". Ci furono molti sviluppi culturali e artistici, tra i pi\u00f9 significativi gli \"ukiyo-e\", una forma di stampa con blocchi di legno e le forme di teatro del \"kabuki\" e del \"bunraku\". Inoltre molte delle composizioni pi\u00f9 famose per il \"koto\" e lo \"shakuhachi\" risalgono a questo periodo.\nIl regime feudale ripart\u00ec l'arcipelago in dieci regioni (\"do\"):\n\"Sakoku:\" l'isolamento dal mondo esterno.\nDopo aver eliminato i ribelli cristiani a Shimabara lo shogunato inizi\u00f2 a imporre restrizioni sempre pi\u00f9 drastiche a carico degli stranieri. Monopolizz\u00f2 la politica estera ed espulse commercianti, missionari e stranieri in generale, ad eccezione dei mercanti olandesi e cinesi che vennero limitati a operare dall'isola artificiale nella baia di Nagasaki e in altri simili piccoli centri commerciali esterni alla nazione. In questo periodo di isolamento (\"sakoku\") iniziato nel 1635 il Giappone fu comunque meno isolato dal mondo di quanto non viene generalmente assunto e alcune tecnologie occidentali vennero acquisite sotto il sistema \"rangaku\". La creazione di insediamenti russi nel nord port\u00f2 lo shogunato a estendere nel 1807 il controllo diretto all'Hokkaid\u014d, Sachalin e delle altre isole delle Curili, ma mantenne la politica di isolamento.\nIl cristianesimo venne messo fuori legge e la punizione per chi seguiva il cristianesimo era la morte. Migliaia di cristiani giapponesi (probabilmente 300.000) vennero uccisi per aver mantenuto la loro fede nonostante il divieto. Rimase solo una sostanziosa comunit\u00e0 di cristiani a Nagasaki, oltre a gruppi pi\u00f9 piccoli sparsi in tutto il Giappone.\nTra il 1830 e il 1840 una serie di carestie si abbatt\u00e9 sul Paese, tanto da far temere una violenta rivolta popolare. Si diede quindi inizio a una serie di riforme che furono affidate a Tokugawa Nariaki, del ramo cadetto della dinastia shogun. Nel frattempo nel nome della fedelt\u00e0 all'imperatore si and\u00f2 a formare una corrente di daimyo che accusava lo shogunato di non essere in grado di resistere alle pressioni occidentali per l'apertura di relazioni diplomatiche e commerciali.\nFine dell'isolamento.\nLa politica di isolamento dur\u00f2 per pi\u00f9 di duecento anni. Nel 1844 Guglielmo II dei Paesi Bassi invi\u00f2 un messaggio per chiedere al Giappone di aprire le sue porte, ma ci\u00f2 venne respinto. L'isolamento dur\u00f2 fino al 1853, quando il Giappone fu costretto a firmare i trattati ineguali dopo la minaccia del commodoro Matthew Perry con le \"navi nere\". In questo anno inizia il periodo detto \"bakumatsu\".\nL'anno seguente alla convenzione di Kanagawa (31 marzo 1854) Perry torn\u00f2 con sette navi e richiese allo shogun di firmare il trattato di Kanagawa, stabilendo formali relazioni diplomatiche tra il Giappone e gli Stati Uniti. Nel giro di cinque anni il Giappone firm\u00f2 trattati simili con altre potenze occidentali. Il 29 luglio 1858 venne firmato il trattato d'amicizia e commercio. Questi furono considerati trattati ineguali essendo stati imposti mediante la diplomazia delle cannoniere e furono visti dai giapponesi come un segno dell'imperialismo occidentale che stava prendendo piede nel resto del continente asiatico. Tra le altre misure, questi concedevano alle nazioni occidentali il controllo univoco delle tariffe di importazione e diritti di extraterritorialit\u00e0 a tutti i loro cittadini in visita. Questi trattati rimarranno un punto dolente nelle relazioni del Giappone con l'Occidente fino alla fine del secolo.\nGiappone moderno.\nA cominciare dal 1868 il Giappone intraprese trasformazioni politiche, economiche e culturali, emergendo come uno Stato unificato e centralizzato, l'Impero giapponese governato dal \"tenn\u014d\". Questo fu un periodo di rapida crescita economica che dur\u00f2 fino al 1945. Il Giappone diede il via alla propria espansione conquistando la Corea e Taiwan.\nA partire dal 1931 inizi\u00f2 l'espansione nella Manciuria e la penetrazione in Cina, sfidando la Societ\u00e0 delle Nazioni e gli Stati Uniti. Le tensioni crescenti con gli Stati Uniti e il controllo occidentale sulle forniture di petrolio (vitali per il Giappone) lo condussero a entrare nella seconda guerra mondiale. Il Giappone lanci\u00f2 attacchi navali multipli contro i territori controllati dagli Stati Uniti, il Regno Unito e i Paesi Bassi nel 1941 e 1942.\nDopo una serie di grandi battaglie navali gli Stati Uniti affondarono la flotta giapponese e devastarono con raid aerei cinquanta delle sue principali citt\u00e0, incluse Hiroshima e Nagasaki, su cui furono sganciati ordigni nucleari. Il Giappone si arrese alla fine dell'estate del 1945, rinunciando ai suoi possedimenti d'oltremare in Corea, Cina, Taiwan e in altre zone e venne occupato e trasformato in una nazione democratica demilitarizzata dagli Stati Uniti.\nPeriodo Meiji (1868-1912).\nIl rinnovamento Meiji segn\u00f2 il ritorno al potere dell'imperatore e la modernizzazione del Giappone. Di fatto il cristianesimo era ancora una religione illegale in Giappone e restava punibile con la morte. Con le nuove riforme Nagasaki si apr\u00ec ai commerci, ma rimase in vigore sia la proibizione del cristianesimo che la persecuzione da parte del governo.\nI rinnovati contatti con l'Occidente scatenarono un profondo mutamento della societ\u00e0 giapponese. La firma dei trattati \u00e8 di particolare importanza nel contesto del successivo militarismo aggressivo del Giappone, in quanto furono considerati profondamente umilianti e una vergogna per la nazione. Lo shogun Tokugawa fu costretto a dimettersi e subito dopo la guerra Boshin del 1868 il giovane imperatore Mutsuhito (Meiji) fu rimesso al potere, iniziando un periodo di feroce nazionalismo e di intensa ristrutturazione socioeconomica detta \"restaurazione Meiji\". Il sistema Tokugawa venne abolito, l'esercito modernizzato e furono adottate numerose istituzioni occidentali, come un sistema legale e una costituzione quasi parlamentare, modellata sull'esempio di quella tedesca, come delineata nella Costituzione Meiji. Mentre molti aspetti della restaurazione Meiji furono modellati direttamente su quelli di istituzioni occidentali altri, come la dissoluzione del sistema feudale e la rimozione dello shogunato, furono processi che erano iniziati molto prima dell'arrivo di Perry. In ogni caso l'intervento di Perry viene generalmente considerato come un momento cardine della storia giapponese.\nModernizzazione economica.\nLa rivoluzione industriale giapponese inizi\u00f2 all'incirca nel 1870 quando i capi nazionali decisero di mettersi in pari con le potenze occidentali. Il governo costru\u00ec ferrovie, miglior\u00f2 le strade e inaugur\u00f2 un programma di riforme terriere per preparare il Paese a ulteriori sviluppi. Le prime industrie moderne a comparire furono quelle tessili, incluso soprattutto quella del cotone e della seta, che era basata in opifici nelle zone rurali. Il governo inaugur\u00f2 un nuovo sistema educativo in stile giapponese per tutti i giovani, inviando migliaia di studenti negli Stati Uniti e in Europa e assunse pi\u00f9 di tremila occidentali per insegnare scienze moderne, matematica, tecnologie e linguaggi stranieri in Giappone (\"oyatoi gaikokujin\").\nNel 1871 venne inviata una missione diplomatica, detta Missione Iwakura, in Europa e negli Stati Uniti per apprendere gli usi occidentali. Il risultato fu una deliberata politica di industrializzazione guidata dal governo per permettere al Giappone di modernizzarsi. La nuova Banca del Giappone fondata nel 1877 us\u00f2 le tasse per finanziare moderne industrie acciaierie e tessile. L'educazione venne espansa e studenti giapponesi furono inviati in occidente a studiare.\nGuerre con la Cina e la Russia.\nGli intellettuali giapponesi del tardo periodo Meiji sostennero il concetto di una \"linea di vantaggio\", un'idea che aiut\u00f2 a giustificare la politica esterna giapponese alla fine del secolo. Secondo questo principio, incorporato nello slogan , il Giappone sarebbe rimasto vulnerabile a un aggressivo imperialismo occidentale a meno che non avesse estesa una linea di vantaggio oltre i suoi confini che l'avrebbe aiutato a respingere aggressioni estere e a rinforzare l'economia giapponese. L'enfasi era specialmente posta sugli \"interessi preminenti\" del Giappone sulla penisola coreana, definita \"un pugnale puntato al cuore del Giappone\" dal consigliere militare prussiano Klemens Meckel. Furono le tensioni riguardo alla Corea e alla Manciuria a coinvolgere il Giappone nella prima guerra sino-giapponese (1894-1895) con la Cina e nella guerra russo-giapponese (1904-1905) con la Russia.\nLa vittoriosa guerra contro la Cina rese il Giappone il primo moderno potere imperiale orientale. In seguito a questa guerra il Giappone ottenne con il trattato di Shimonoseki il riconoscimento dell'indipendenza della Corea, della penisola di Liaodong, dell'isola di Taiwan, delle isole Pescadores e dei privilegi economici e commerciali come quelli gi\u00e0 accordati dalla Cina alle potenze occidentali. Il Giappone venne per\u00f2 forzato dall'umiliante Triplice Intervento di Germania, Francia e Russia a restituire la penisola di Liaodong.\nNel decennio successivo il Giappone vant\u00f2 la sua crescente potenza partecipando tra l'altro in modo significativo all'Alleanza delle otto nazioni per stroncare la ribellione dei Boxer cinese del 1900. Molti giapponesi comunque pensavano ancora che il loro nuovo impero venisse visto come inferiore dalle potenze occidentali e cercarono di rinforzare la loro posizione internazionale. Questo li port\u00f2 a stringere nel 1902 l'alleanza anglo-giapponese, il primo patto militare paritario tra una potenza occidentale e orientale, in modo da garantirsi l'appoggio della potenza britannica contro altre potenze Occidentali.\nLe continue tensioni con la Russia, che aveva anch'essa interessi coloniali nella Manciuria, Corea e che aveva affittato dalla Cina la base militare di Port Arthur nella penisola di Liaodong, portarono infine alla guerra russo-giapponese. Nonostante sulla carta la Russia disponesse di una maggiore potenza militare, questa venne ripetutamente sconfitta e nel 1905 con la mediazione del presidente statunitense Roosevelt firm\u00f2 con il Giappone il trattato di Portsmouth con il quale riconosceva le conquiste territoriali del Giappone. Libero dalle interferenze di Cina e Russia il Giappone si annesse la Corea nel 1910.\nNel giro di pochi decenni, con la riforma e la modernizzazione dei sistemi sociali, educativi, economici, militari, politici e industriali, la \"rivoluzione controllata\" dell'imperatore Meiji aveva trasformato un regno feudale e isolato in una potenza mondiale. Significativa per questo cambiamento fu la convinzione che il Giappone dovesse competere con le potenze occidentali sia industrialmente sia militarmente per poter raggiungere l'eguaglianza.\nPeriodo Taish\u014d (1912-1926).\nAll'imperatore Mutsuhito succedette nel 1912 suo figlio Yoshihito (Taish\u014d), il cui precario stato di salute favor\u00ec il consolidarsi del ruolo politico dei militari.\nNell'agosto del 1914, allo scoppio della prima guerra mondiale, il Giappone invi\u00f2 un ultimatum alla Germania, con cui si richiedeva l'evacuazione del territorio di Jiaozhou (\"Kiaochow\"), nella Cina nordorientale. Al rifiuto da parte dei tedeschi il Giappone entr\u00f2 in guerra a fianco dell'Intesa, occupando le isole tedesche nel Pacifico. Nel 1915 il Giappone present\u00f2 alla Cina le \"ventuno richieste\", in merito alla concessione di privilegi industriali, ferroviari e minerari, che rappresentarono la prima affermazione della politica giapponese di dominio in Cina e in Estremo Oriente. Nel 1916 la Cina cedette al Giappone i diritti commerciali nella Mongolia interna e nella Manciuria meridionale.\nIl trattato di pace che concluse la prima guerra mondiale assegn\u00f2 al Giappone le isole che aveva occupato nel Pacifico, a titolo di mandato della Societ\u00e0 delle Nazioni, della quale il Paese divenne membro statutario. Il Giappone ottenne anche la concessione di Jiaozhou, che tuttavia dovette restituire alla Cina nel 1922 in base al trattato di Shandong, stipulato durante la conferenza di Washington dello stesso anno.\nPeriodo Sh\u014dwa (1926-1989).\nIl regno dell'imperatore Hirohito (nome da regnante \"Sh\u014dwa\"), succeduto nel 1926 al padre Taish\u014d, dur\u00f2 63 anni e fu in assoluto il pi\u00f9 lungo della storia del Giappone, durante i quali il paese visse grandi rivolgimenti.\nPrima della seconda guerra mondiale.\nDefinita comunemente, ma impropriamente \"incidente\", il 15 maggio 1932 si scaten\u00f2 una rivolta di alcuni militari e contadini, che port\u00f2 all'occupazione di alcune sedi del potere, tra cui la banca principale del Paese e la casa del primo ministro. Sui fatti si allest\u00ec un processo contro undici ufficiali, ma durante il dibattimento la loro figura venne assumendo toni eroici e un'ondata di rinascente nazionalismo colp\u00ec il Giappone; a supporto degli imputati si mobilit\u00f2 gran parte dell'opinione pubblica.\nAncora pi\u00f9 grave fu il cosiddetto incidente del 26 febbraio 1936: truppe ribelli della Prima Divisione \"Gemma\" si ammutinarono e assaltarono l'area governativa al centro di Tokyo uccidendo alcune alte personalit\u00e0 della dirigenza politica giapponese. I giovani ufficiali ribelli richiedevano un profondo rinnovamento sociale e politico del Giappone e favorivano un espansionismo aggressivo rivolto contro l'Unione Sovietica con una rinuncia ad attaccare la Cina. La ribellione fall\u00ec entro il 29 febbraio 1936 e la maggior parte degli ufficiali vennero processati, condannati a morte e fucilati, ma i capi militari accrebbero ugualmente il loro potere e proseguirono nei loro piani di espansione in Asia.\nSeconda guerra mondiale.\nNonostante fosse legato da un patto con tedeschi ed italiani, il Giappone rest\u00f2 fuori dalla guerra fino al dicembre del 1941, quando attacc\u00f2 senza preavviso la flotta americana nel Pacifico di stanza a Pearl Harbor; l'attacco venne seguito da una dichiarazione formale di guerra contro gli Stati Uniti, completata da altre contro i paesi Alleati, come l'Inghilterra (con cui i giapponesi si scontreranno durante l'espansione nel sud-est asiatico verso l'India). Colti di sorpresa, gli americani reagirono e passarono all'offensiva, respingendo il nemico in battaglie come quella di Midway; la guerra si svolse da qui spesso a favore degli Stati Uniti fino a met\u00e0 del 1945.\nIl 6 agosto e il 9 agosto 1945, l'aviazione statunitense sganci\u00f2 le prime atomiche su Hiroshima e Nagasaki; di fronte alla devastazione della nuova arma, l'imperatore Hirohito ordin\u00f2 la resa (solo l'imperatore poteva dare l'ordine di arrendersi, altrimenti la popolazione e le forze armate avrebbero combattuto ad oltranza). Forse poco importante dal punto di vista storico, ma interessante per capire l'ostinazione di alcuni giapponesi nel non volersi arrendere agli Alleati, fu un tentativo di colpo di Stato, sventato fortunosamente e organizzato da alcuni ufficiali dell'esercito che tentarono di rapire l'imperatore, al fine di impedirgli di annunciare la resa alla radio.\nCon la sconfitta della seconda guerra mondiale l'impero giapponese \u00e8 stato sciolto e una nuova entit\u00e0 politica \u00e8 stata istituita. Questo periodo del dopoguerra \u00e8 caratterizzato dall'alleanza Stati Uniti-Giappone e la costituzione del dopoguerra.\nDurante la guerra fredda.\nDopo il 1945, l'esercito americano occup\u00f2 il paese sotto il comando del generale Douglas MacArthur, che riorganizz\u00f2 la struttura pubblica, istituzionale e militare del Giappone.\nCome parte delle condizioni di resa, il Giappone fu obbligato a dichiarare la libert\u00e0 di culto e la fine delle persecuzioni religiose. Dopo che il Giappone riottenne la propria sovranit\u00e0, la libert\u00e0 di culto rimase come parte integrante della nuova costituzione, voluta dagli Stati Uniti e che entr\u00f2 in vigore nel maggio del 1947. Tra il maggio del 1946 e il novembre 1948 si svolse il processo di Tokyo, nel quale il tribunale militare per l'Estremo Oriente giudic\u00f2 e condann\u00f2 a morte i principali responsabili dei crimini di guerra. All'Imperatore venne concessa l'immunit\u00e0 e il mantenimento della sua posizione, con l'obbligo di rinunciare formalmente alla sua natura divina (Dichiarazione della natura umana dell'imperatore).\nGli obiettivi dichiarati dell'occupazione statunitense del Giappone erano la democratizzazione dell'ordinamento dello Stato giapponese e il ristabilimento di un'economia industriale di pace. Un programma di riforma agraria, inteso a promuovere la propriet\u00e0 contadina della terra, fu avviato nel 1947 e nell'aprile 1946 alle donne fu concesso il diritto di voto nelle prime elezioni generali del dopoguerra, che portarono trentotto donne alla Dieta giapponese.\nDurante il 1950 i negoziati concernenti il trattato di pace giapponese furono segnati da importanti divergenze tra gli Stati Uniti e l'Unione Sovietica. Nel mese di maggio a John Foster Dulles, consigliere del segretario di stato statunitense, venne conferito l'incarico di redigere il trattato, che fu pronto il 12 luglio del 1951. Ai primi di settembre si apr\u00ec a San Francisco la conferenza di pace, a cui gli Stati Uniti invitarono 55 Paesi, escluse la Cina nazionalista (Taiwan) e la Repubblica Popolare Cinese. Il trattato fu sottoscritto da 49 Paesi, tra cui il Giappone, mentre non venne approvato dall'Unione Sovietica, dalla Cecoslovacchia e dalla Polonia. In base al trattato di pace il Giappone rinunciava a ogni pretesa sulla Corea, Taiwan, le isole Curili, Sahalin e le isole in amministrazione mandataria. Nel contempo Stati Uniti e Giappone firmarono un accordo bilaterale, in base al quale gli Stati Uniti mantenevano basi militari e forze armate in Giappone e nei territori circostanti a titolo di difesa del Paese.\nIl 28 aprile 1952 il trattato di pace entr\u00f2 in vigore e il Giappone riacquist\u00f2 piena sovranit\u00e0. Nel corso dell'anno il governo giapponese concluse trattati di pace e riapr\u00ec le relazioni diplomatiche con Taiwan, la Birmania, l'India e la Iugoslavia. Nel corso del 1953 gli Stati Uniti spinsero quindi attivamente il Giappone al riarmo, come misura di tutela contro un eventuale attacco sovietico. Nel mese di agosto i due Paesi firmarono un trattato di aiuto inerente alla produzione giapponese di armamenti e nel marzo del 1954 fu sottoscritto un patto di reciproca difesa. La risoluzione delle controversie internazionali fu definita nel 1956 con l'ingresso del Giappone nell'ONU.\nGli anni sessanta, che furono suggellati da due manifestazioni di grande richiamo internazionale (le Olimpiadi di Tokyo nel 1964 e l'Esposizione universale di Osaka nel 1970), videro il Giappone salire ai vertici della produzione mondiale. Sul piano politico fu cruciale la riapertura di relazioni diplomatiche con la Cina (1972). In politica interna, in seguito a un grave scandalo (in cui sembra fossero coinvolti diversi uomini politici e industriali, oltre che una societ\u00e0 aerospaziale statunitense, la Lockheed), il partito liberal-democratico (Jiyu Minshu-to o Jiminto), in occasione delle elezioni del dicembre 1976, perse per la prima volta la maggioranza alla camera bassa: da allora vari rappresentanti del partito si avvicendarono alla carica di primo ministro fino al novembre del 1982, quando venne nominato Nakasone Yasuhiro. Dopo un calo di consensi nel 1983 i liberaldemocratici riportarono una schiacciante vittoria elettorale nel 1986 e Noboru Takeshita sostitu\u00ec Nakasone nel novembre del 1987.\nIntorno alla met\u00e0 degli anni ottanta la crescita dell'economia giapponese cominci\u00f2 a rallentare, anche a causa della debolezza del dollaro rispetto allo yen, che provoc\u00f2 un calo delle esportazioni.\nPeriodo Heisei (1989-2019).\nL'imperatore Akihito \u00e8 salito al trono dopo la morte di suo padre Hirohito nel 1989, anno che segn\u00f2 una delle pi\u00f9 rapide crescite economiche nella storia giapponese. Con uno yen forte e un tasso di cambio con il dollaro favorevole la Banca del Giappone mantenne bassi i tassi di interesse, dando vita a un boom degli investimenti che fece salire il valore delle propriet\u00e0 immobiliari a Tokyo di oltre il 60% in un anno. Poco dopo Capodanno il Nikkei 225 raggiunse il suo valore massimo di 39.000. Nel 1991 era ricaduto a 15.000 segnando la fine della \"bolla economica\" giapponese.\nLo scandalo Recruit del 1988 aveva gi\u00e0 eroso la fiducia pubblica nel Partito Liberale Democratico che aveva controllato il governo del Paese per trentotto anni. Nel 1993 venne sconfitto da una coalizione guidata da Morihiro Hosokawa. La coalizione collass\u00f2 perch\u00e9 i partiti che la componevano si erano riuniti semplicemente per sconfiggere il Partito Liberale Democratico e mancavano di una posizione unitaria su praticamente ogni argomento sociale. Il Partito Liberale Democratico torn\u00f2 al governo nel 1996, quando aiut\u00f2 a eleggere il socialdemocratico Tomiichi Murayama come primo ministro.\nIl periodo Heisei ha segnato anche il riemergere del Giappone come potenza militare mondiale. Nel 1991 il Giappone vers\u00f2 miliardi di dollari per sostenere la guerra del Golfo, ma motivi costituzionali impedirono una partecipazione o un supporto diretto. Seminatori vennero inviati come parte dello sforzo di ricostruzione. In seguito all'invasione dell'Iraq nel 2003 il gabinetto del primo ministro Junichiro Koizumi approv\u00f2 un piano per l'invio di circa mille soldati della Forza di autodifesa giapponese per aiutare la ricostruzione dell'Iraq, il pi\u00f9 grosso invio di truppe oltremare successivamente alla seconda guerra mondiale senza la sanzione delle Nazioni Unite.\nNel 1995 un forte terremoto colp\u00ec Kobe. Il 20 marzo dello stesso anno terroristi del gruppo Aum Shinriky\u014d liberarono gas sarin nella metropolitana di Tokyo, uccidendo dodici persone, tra cui due addetti della Tokyo Metro e un passeggero, e intossicando gravemente oltre trecento persone.\nNel 1997 il Giappone fu duramente colpito dalla crisi finanziaria asiatica.\nDal 2005 al 2012 si sono alternati in Giappone sette primi ministri: dopo Koizumi sono seguiti Shinz\u014d Abe, Yasuo Fukuda, Tar\u014d As\u014d, Yukio Hatoyama, Naoto Kan, Yoshihiro Noda e di nuovo Abe.\nL'11 marzo 2011 il terremoto pi\u00f9 forte mai registrato in Giappone, con epicentro a 130\u00a0km al largo Sendai, ha sconvolto il nord del Paese e provocato uno tsunami che ha devastato le coste nord-orientali.\nPeriodo Reiwa (2019-presente).\nIl regno dell'attuale imperatore Naruhito \u00e8 iniziato con l'abdicazione di suo padre Akihito nel 2019, la prima dopo 202 anni."}
{"id": "1611190", "revid": "1699816", "url": "https://it.wikipedia.org/wiki?curid=1611190", "title": "Shape (singolo)", "text": "Shape \u00e8 un singolo del gruppo musicale pop britannico Sugababes, pubblicato il 10 marzo 2003 dall'etichetta discografica Island.\nLa canzone, che contiene un campionamento di \"Shape of My Heart\" di Sting, \u00e8 stata accreditata allo stesso, Craigie Dodds, Dominic Miller e K. Dodds ed \u00e8 prodotta da Craigie, \u00e8 inserita nel secondo album del gruppo, \"Angels with Dirty Faces\""}
{"id": "1611194", "revid": "183694", "url": "https://it.wikipedia.org/wiki?curid=1611194", "title": "Alberto di Sassonia (filosofo)", "text": "Biografia.\nStudi\u00f2 a Praga e alla Sorbona (Parigi), dove poi insegn\u00f2 dal 1351 al 1362, diventandone rettore nel 1353. Spostatosi a Vienna, divenne il primo rettore di quella universit\u00e0 nel 1365. L'anno seguente fu fatto Vescovo di Halberstadt, dove poi mor\u00ec.\nSi occup\u00f2 di fisica (filosofia naturale) e di logica. Come fisico fu un sostenitore della teoria dell'impeto e si interess\u00f2 del problema della gravit\u00e0, e in particolare della caduta dei gravi. Comment\u00f2 inoltre molti autori (Bradwardine, Guglielmo di Ockham, Nicola d'Oresme e altri). I suoi problemi di logica, nei quali sono esaminati centinaia di paradossi, sono molto fini e sono contenuti nel suo libro \"Sophismata\"; tra questi vi \u00e8 un interessante paradosso dell'infinito."}
{"id": "1611196", "revid": "1117982", "url": "https://it.wikipedia.org/wiki?curid=1611196", "title": "Massimo di Tiro", "text": "Biografia.\nOriginario di Tiro, lo si identifica comunemente con Cassio Massimo, a cui Artemidoro di Daldi dedic\u00f2 i suoi \"Oneirokritik\u00e0\". \nFra i massimi rappresentanti del cosiddetto \"platonismo medio\", si trasfer\u00ec a Roma sotto il regno di Commodo, dove subito divenne famoso tra gli appartenenti alla Seconda sofistica.\nOpera.\nDi lui restano 41 \"Dissertazioni\", ossia discorsi di argomento retorico-filosofico su temi come \"Se Socrate abbia fatto bene a non difendersi\", \"Se si debba preferire la vita del Cinico\"\u02d0 Massimo definisce la propria produzione al pi\u00f9 come \"discorso\" (\u03bb\u03cc\u03b3\u03bf\u03c2) o \"indagine\" (\u03c3\u03ba\u03ad\u03bc\u03bc\u03b1), mentre \"Suda\" le chiama \"indagini filosofiche\" (\u03c6\u03b9\u03bb\u03cc\u03c3\u03bf\u03c6\u03b1 \u03b6\u03b7\u03c4\u03ae\u03bc\u03b1\u03c4\u03b1) e il manoscritto \"questioni filosofiche\" (\u03c6\u03b9\u03bb\u03bf\u03c3\u03bf\u03c6\u03bf\u03cd\u03bc\u03b5\u03bd\u03b1) e \"dissertazioni\" (\u03b4\u03b9\u03b1\u03bb\u03ad\u03be\u03b5\u03b9\u03c2). Infatti, nel manoscritto si fa distinzione tra quattro \u03b4\u03b9\u03b1\u03bb\u03ad\u03be\u03b5\u03b9\u03c2 e trentuno \u03c6\u03b9\u03bb\u03bf\u03c3\u03bf\u00ad\u03c6\u03bf\u03cd\u03bc\u03b5\u03bd\u03b1, ma i trentacinque scritti, in realt\u00e0, corrispondono numericamente a quarantuno, a causa di alcuni raggruppamenti di titoli che interessano le \"Dissertazioni\" 8-9, 18-21 e 30-32. \nNumerose sono le occasioni, nel corso delle Dissertazioni, in cui Massimo di Tiro si sofferma a riflettere sulla filosofia, indagandone la natura e il fine; ancora, riconosce a Omero e Socrate un ruolo di primo ordine nell\u2019ambito dei contenuti delle dissertazioni; molte dissertazioni, ancora, presentano un'idea trascendente di Dio alla quale egli accompagna una vasta presenza di esseri divini, visti come intermediari tra l'uomo e la sfera divina; fornito di una cultura filologica, la sua dichiarata dipendenza da Platone viene contemperata da un sostanziale eclettismo, dove al platonismo si mescolano dottrine aristoteliche, stoiche, ciniche, neopitagoriche ed epicuree\u02d0\nI temi della teodicea e il libero arbitrio sono, infine, trattati nelle \u0394\u03b9\u03b1\u03bb\u03ad\u03be\u03b5\u03b9\u03c2 41 e 13, con cenni anche nella Dissertazione 5, sul ruolo della preghiera. \nDa tutto ci\u00f2 si evidenzia come, pi\u00f9 che filosofo, appaia un colto intellettuale, profondo conoscitore della poesia di Omero, della filosofia antica e di quella del suo tempo, di cui egli si serve soprattutto per dimostrare al pubblico la sua abilit\u00e0 nell'arte oratoria e per sostenere la fondatezza delle sue argomentazioni secondo un procedimento che lo assimila alla sofistica dei discorsi contrapposti."}
{"id": "1611199", "revid": "544909", "url": "https://it.wikipedia.org/wiki?curid=1611199", "title": "Alan White", "text": ""}
{"id": "1611203", "revid": "227149", "url": "https://it.wikipedia.org/wiki?curid=1611203", "title": "Lago di Tegel", "text": ""}
{"id": "1611206", "revid": "767487", "url": "https://it.wikipedia.org/wiki?curid=1611206", "title": "Antonio Pasinato", "text": "Carriera.\nGiocatore.\nGioca nel ruolo di difensore centrale. Da giocatore disputa quasi tutta la carriera nel Lecco, di cui diventa una bandiera disputando 3 campionati di Serie A (i soli disputati finora dai lombardi), e cinque di Serie B. Conclude la carriera con all'attivo 57 presenze in massima serie e una rete nella sconfitta esterna contro il Torino nella stagione 1961-62. In quest'ultima stagione aveva disputato sei partite con il Milan nella Coppa dell'Amicizia.\nAllenatore.\nDa allenatore, al contrario che da calciatore, la sua carriera vede numerosi spostamenti: inizia nel 1970 con la Cavese, che guid\u00f2 per due stagioni in Serie D, ottenendo due piazzamenti quasi simili, con un nono ed un decimo posto ma quello non fu il duo primo esordio: nel 1969 \u00e8 stato allenatore-calciatore della dal 6 settembre 1969 al 23 settembre 1969. Nel 1972 va all'Ignis Varese sempre in Serie D, dove arriv\u00f2 ad un importante terzo posto che gli fa meritare il salto di categoria per la stagione successiva dove si ritrova alla guida della Casertana con cui arriva ottavo.\nLa stagione 1974-1975 vede Pasinato come tecnico del Lecco, ma la societ\u00e0 che lo ha visto protagonista da calciatore gli d\u00e0 la prima amarezza da tecnico dandogli il primo benservito della sua carriera. La stagione successiva \u00e8 alla che arriva nona per poi ritornare in Serie D alla Solbiatese anche se viene presto sollevato dall'incarico.\nNel 1977 ritrova la Serie C in un sfortunato campionato con una Pro Vasto mai in campionato e di conseguenza retrocesso. Anche la stagione successiva di Serie C2 \u00e8 amara e l'esperienza al Francavilla si protrae fino ad un nuovo esonero. Pasinato poi frequenta nel 1979 il Supercorso di Coverciano e dopo sette anni ritorna alla Casertana con cui ottiene una promozione in Serie C1.\nPasinato continua a prendersi delle riscosse e la stagione successiva con il Campobasso Calcio ottiene una promozione storica in Serie B grazie ad una grande rincorsa che frutta il secondo posto dietro all'Arezzo. Resta in Molise anche fra i cadetti e Pasinato centra con i rossoblu un tredicesimo ed un settimo posto. Dopo la stagione 1983-84, Pasinato si rimette in discussione e scende nuovamente in Serie C1 alla guida dell'ambizioso Brescia ottenendo una doppia promozione prima in Serie B e l'anno successivo in serie A, non guider\u00e0 le rondinelle nella massima serie per contrasti con la dirigenza venendo sostituito da Bruno Giorgi.\nNella stagione 1988-89 \u00e8 alla guida della (sempre in Serie C1), che ha messo in piedi una squadra competitiva e che ha come \"gioiello\" l'ex-romanista e milanista Agostino Di Bartolomei: ma con quest'ultimo i rapporti sono fin dal principio conflittuali, e Pasinato giunger\u00e0 addirittura a metterlo fuori rosa, causando il crollo della squadra in zona-pericolo e una violenta contestazione dei tifosi, che porteranno all'esonero del tecnico dopo una bruciante sconfitta casalinga col Cagliari. Nel 1990-91 guida il Vicenza in Serie C1 per poche giornate al termine del campionato. Attualmente risiede a Oggiono, in provincia di Lecco."}
{"id": "1611211", "revid": "453768", "url": "https://it.wikipedia.org/wiki?curid=1611211", "title": "Abaddon", "text": "Il termine ebraico Abaddon (, \"'\u01cd\u1e07add\u014dn\") \u00e8 utilizzato nella Bibbia ebraica per indicare la distruzione o un luogo di rovina e distruzione (\"l'Abisso\"), mentre nel Nuovo Testamento, per la precisione nel Libro dell'Apocalisse, accoppiato con il suo equivalente greco Apollyon (), \u00e8 il nome di un angelo.\nEtimologia dei termini.\nL'ebraico \u05d0\u05b2\u05d1\u05b7\u05d3\u05bc\u05d5\u05b9\u05df (\"'\u01ce\u1e07add\u014dn\") \u00e8 una forma intensiva del verbo \u05d0\u05b8\u05d1\u05b7\u05d3 (\"abad\", \"perire\", \"distruggere\"), che nella Bibbia ebraica si trova 174 volte, e significa \"luogo di distruzione\", \"distruzione\", \"rovina\"; nella \"Septuaginta\", \"\u01ce\u1e07add\u014dn\" \u00e8 tradotto in greco come \u1f00\u03c0\u03ce\u03bb\u03b5\u03b9\u03b1 (\"apoleia\").\nIl termine greco usato nel libro dell'Apocalisse, \u1f08\u03c0\u03bf\u03bb\u03bb\u03cd\u03c9\u03bd (\"Apollyon\"), deriva da \u1f00\u03c0\u03cc\u03bb\u03bb\u03c5\u03bc\u03b9 (\"apollumi\"), \"distruggere\", quindi significa \"il distruttore\".\nFonti testuali.\nBibbia ebraica.\nNel \"Tanakh\", il termine \"abaddon\" viene utilizzato sei volte, di cui quattro in accoppiata con un altro lemma ebraico, \u05e9\u05d0\u05d5\u05dc (\"sheol\", che indica il regno dei morti):\nNuovo Testamento.\nNel Libro dell'Apocalisse Abaddon \u00e8 trattato per la prima volta come individuo anzich\u00e9 come luogo: \nLa \"Vulgata\" latina e la \"Bibbia di Douay\u2013Rheims\" hanno una frase in pi\u00f9 rispetto al testo greco, \"in Latin Exterminans\" (\"in latino sterminatore\").\nQui, Abaddon, di cui viene fornito anche il nome in greco, Apollyon, \u00e8 descritto come \"angelo dell'abisso\" e re di un'armata di locuste infernali, le quali tormentano atrocemente per cinque mesi tutti coloro che non portano il \"sigillo di Dio\" sulla loro fronte.\nTesti non biblici.\nIl nome \"Abbadon\" appare negli \"Inni di ringraziamento\", che sono uno dei manoscritti non biblici di Qumran, in due diversi passaggi che citano \"[...] da Sheol-Abaddon mi hai innalzato [...]\" e \"[...] i torrenti di Belial irrompono in Abaddon\". In un apocrifo chiamato \"Apocalisse di Bartolomeo\", invece, Abaddon \u00e8 presente nella tomba di Ges\u00f9 al momento della sua resurrezione.\nViene poi menzionato in un'omelia attribuita a Timoteo di Alessandria, chiamata \"Intronizzazione di Abbaton\"; qui, l'angelo \u00e8 inizialmente chiamato \"Muriel\", e riceve da Dio il compito di raccogliere la terra con cui verr\u00e0 plasmato Adamo; successivamente viene nominato \"guardiano\", e pregando Dio ottiene che qualunque uomo l'avesse venerato sarebbe stato salvato. Nel giorno del giudizio, inoltre, Abbadon avrebbe ricevuto il compito di raccogliere le anime nella Valle di Giosafat.\nInfine, in alcune leggende della letteratura rabbinica, Abaddon \u00e8 il nome di un luogo dell'inferno, visitato da Mos\u00e8, dove giacciono fra fuoco e neve coloro che hanno peccato di incesto, omicidio e idolatria, quelli che hanno maledetto i loro genitori e i loro insegnanti, e quelli che si sono considerati come dei.\nInterpretazioni.\nData la cripticit\u00e0 della citazione dell'Apocalisse, le interpretazioni sulla natura di Abaddon sono diverse.\nProtestantesimo.\nNell'ambito del protestantesimo, il nonconformista Matthew Henry riteneva che Abaddon fosse l'anticristo, mentre David Brown (della Chiesa Libera di Scozia) e Henry Halley (dei Discepoli di Cristo) lo identificavano con Satana.\nAll'opposto, la pubblicazione metodista \"The Interpreter's Bible\" afferm\u00f2 che: \"Abaddon, tuttavia, \u00e8 un angelo non di Satana ma di Dio, svolgendo il suo lavoro di distruzione agli ordini di Dio.\"\nTestimoni di Geova.\nSecondo i testimoni di Geova Abaddon \u00e8 un altro nome per Ges\u00f9 Cristo risorto e asceso al cielo, poich\u00e9 nell'Apocalisse l'angelo in possesso delle \"chiavi dell'abisso\" \u00e8 descritto come emissario di Dio dai cieli, e getta e imprigiona Satana nell'abisso.\nMormonismo.\nSecondo i mormoni, \"Abaddon\" \u00e8 uno dei titoli del demonio.\nAbaddon nell'immaginario moderno.\nFilm e televisione.\nNel telefilm \"Supernatural\" di Eric Kripke, Abaddon (qui scritto Abbadon) entra a far parte della serie a partire dall'ottava stagione. \u00c8 un cavaliere infernale che ha preso possesso di una avvenente \"donna di lettere\" (gli Uomini di Lettere sono una congrega segreta che detiene la conoscenza su tutto ci\u00f2 che l'uomo non pu\u00f2 comprendere e lavora con i Cacciatori) e che segue Henry Winchester, nonno dei due protagonisti, Sam e Dean Winchester, dal passato mediante un incantesimo. \u00c8 immortale, o quasi: solo la Prima Lama, che si pu\u00f2 usare solo col Marchio di Caino, \u00e8 in grado di uccidere un cavaliere infernale. Il demone cerca di usurpare il trono dell'Inferno ma prima che lo faccia viene uccisa da Dean con la Prima Lama."}
{"id": "1611212", "revid": "468393", "url": "https://it.wikipedia.org/wiki?curid=1611212", "title": "Ermes Maria Sforza", "text": "Biografia.\nBona ricevette Novara come feudo dal marito nel 1469. Nel 1472 una disposizione ducale permise a Bona di lasciare il feudo di Novara, e i proventi del territorio, al suo secondogenito Ermes.\nNel 1476, a 6 anni, Ermes rimase orfano del padre, assassinato nella chiesa di Santo Stefano il 26 dicembre; perci\u00f2 lo stato di Milano fu ereditato da suo fratello maggiore Gian Galeazzo, che aveva solo un anno pi\u00f9 di lui. La loro madre Bona di Savoia fu quindi nominata reggente del figlio ancora bambino e si impegn\u00f2 a proteggere i diritti dei propri figli contro gli intrighi e le aspirazioni usurpatrici degli zii, soprattutto di Ludovico Maria Sforza, il Moro, zio paterno di Ermes e Gian Galeazzo.\nQuando lo zio Ludovico il Moro infine prese il potere nel 1480, Ermes rimase sotto la sua custodia, da lui ebbe incarichi onorevoli ma sub\u00ec anche limitazioni alla propria volont\u00e0. \nNel 1488 Ermes fu mandato come ambasciatore dallo zio Ludovico il Moro alla corte di Napoli a chiedere la mano di Isabella d'Aragona, che suo padre Galeazzo aveva scelto come sposa per Gian Galeazzo, gi\u00e0 prima di essere ucciso. Le nozze avvennero per procura a Napoli e fu Ermes a rappresentare lo sposo.\nNell'aprile del 1500, in seguito alla sconfitta riportata a Novara contro i francesi, venne catturato insieme allo zio Ascanio Sforza da Carlo Orsini, che aveva il compito di consegnare ai francesi il cardinale.\nErmes e altri signori filosforzeschi furono rinchiusi nel castello di Novara. mentre il contado della citt\u00e0 pass\u00f2 ai francesi.\nDopo la caduta definitiva dello zio Ludovico il Moro, Ermes riusc\u00ec a fuggire in Tirolo, sotto la protezione di sua sorella l'Imperatrice Bianca Maria Sforza e di suo marito l'Imperatore Massimiliano I d'Asburgo. Mor\u00ec ad Innsbruck alcuni anni dopo."}
{"id": "1611213", "revid": "93556", "url": "https://it.wikipedia.org/wiki?curid=1611213", "title": "Filippo Guglielmo Augusto del Palatinato", "text": "Biografia.\nFilippo Guglielmo Augusto era il tredicesimo figlio e l'ottavo figlio maschio del Principe Elettore Palatino Filippo Guglielmo del Palatinato-Neuburg (1615-1690) e della sua seconda moglie Elisabetta Amalia (1635-1709), figlia del langravio Giorgio II d'Assia-Darmstadt.\nDopo aver fatto visita al fratello Luigi Antonio a Breslavia e sua sorella Eleonora a Vienna, nel 1689 intraprese il Grand Tour attraverso l'Italia.\nSpos\u00f2 a Raudnitz, il 29 ottobre 1690, Anna Maria Francesca di Sassonia-Lauenburg figlia del duca Giulio Francesco di Sassonia-Lauenburg e della Principessa palatina Maria Edvige di Sulzbach (1650-1681).\nFilippo Guglielmo Augusto intraprese la carriera militare. Mor\u00ec all'et\u00e0 di 24 anni, sette giorni dopo essere stato attaccato da una \"febbre maligna\". Fu sepolto nella chiesa parrocchiale di Reichstadt. Il suo cuore riposa nella Chiesa di Corte a Neuburg.\nDiscendenza.\nFilippo Guglielmo Augusto ed Anna Maria Francesca ebbero due figlie:\nFamiglia.\nSua sorella maggiore Eleonora Maddalena Teresa del Palatinato-Neuburg era la terza moglie dell'Imperatore Leopoldo I\nAltri fratelli erano:"}
{"id": "1611214", "revid": "339392", "url": "https://it.wikipedia.org/wiki?curid=1611214", "title": "U.S. Antonio Toma Maglie", "text": ""}
{"id": "1611217", "revid": "277947", "url": "https://it.wikipedia.org/wiki?curid=1611217", "title": "Paolo Carlini", "text": "Biografia.\nCominci\u00f2 la carriera d'attore nel cinema a 18 anni con una parte secondaria in \"Addio giovinezza!\" (1940), al quale seguirono altri film, sempre in parti di non grande rilievo. Durante la seconda guerra mondiale fu volontario nelle brigate nere. Negli anni cinquanta pass\u00f2 al teatro, dove ottenne buone affermazioni.\nLa grande popolarit\u00e0 arriv\u00f2 nel 1957 con la televisione, grazie allo sceneggiato \"Il romanzo di un giovane povero\", tratto dall'omonimo romanzo di Octave Feuillet e diretto da Silverio Blasi. Per quella interpretazione ottenne il \"Microfono d'argento\". Da allora prese parte a numerosi sceneggiati televisivi di successo, anche se non sempre in ruoli di primo piano. \nMor\u00ec per emorragia cerebrale nel 1979, all'et\u00e0 di 57 anni.\nFilmografia.\nTelevisione.\nNel 1957 prest\u00f2 la sua voce a una serie di \"sketch\" della rubrica pubblicitaria \"Carosello\", che pubblicizzavano il sapone Palmolive."}
{"id": "1611218", "revid": "298055", "url": "https://it.wikipedia.org/wiki?curid=1611218", "title": "Bradley &quot;Brad&quot; Bellick", "text": ""}
{"id": "1611219", "revid": "1272592", "url": "https://it.wikipedia.org/wiki?curid=1611219", "title": "Lisa OS", "text": "Il Lisa Office System, anche abbreviato in Lisa OS, \u00e8 il sistema operativo del personal computer Lisa.\nIl Lisa OS \u00e8 stato il primo sistema operativo con interfaccia grafica sviluppato da Apple \nVersioni.\nFurono commercializzate tre versioni di Lisa OS:\nStoria.\nIl Lisa OS era ispirato a sistemi operativi di sistemi gi\u00e0 esistenti, come lo Xerox Alto. Il progetto Lisa venne infatti avviato nel 1979 dopo che Steve Jobs visit\u00f2 i laboratori Xerox. La Apple, nel tentativo di replicare lo Xerox Alto, cre\u00f2 un sistema molto migliore dello stesso Alto. Purtroppo dato l'elevato prezzo di vendita (un Lisa veniva venduto a $9.995) ebbe uno scarso successo commerciale. Tuttavia dall'evoluzione di Lisa OS nacque Mac OS (al tempo chiamato \"System\", solo dalla versione 7.6 ha preso il nome \"Mac OS\") che venne inserito da Apple nel suo primo Macintosh."}
{"id": "1611220", "revid": "121558799", "url": "https://it.wikipedia.org/wiki?curid=1611220", "title": "Ameria", "text": ""}
{"id": "1611228", "revid": "15756", "url": "https://it.wikipedia.org/wiki?curid=1611228", "title": "Sonata per pianoforte n. 22 (Beethoven)", "text": "Da sempre oggetto di discussione, la piccola sonata per pianoforte n. 22, Op. 54, \u00e8 una delle pi\u00f9 brevi composte da Beethoven. Inspiegabilmente ignorata dai concertisti, fece molto discutere anche per l'assenza di un movimento strutturato secondo i classici canoni della forma sonata. Tuttavia, a differenza delle altre piccole sonate Beethoveniane, questa ha un suo carattere specifico.\nStruttura.\nL'opera 54 \u00e8 composta da due soli movimenti:\nAnalisi del Primo movimento.\nIl Primo movimento della sonata ha come metro tre quarti nella tonalit\u00e0 di base di fa maggiore. L'indicazione agogica (o tempo) indicata \u00e8 \"\u201cIn tempo di Minuetto\u201d\". La struttura formale che dovrebbe essere quella di un minuetto \u00e8 in realt\u00e0 abbastanza libera e indeterminata. Secondo alcuni commentatori questo tempo si avvicina di pi\u00f9 a quello di un Rond\u00f2, vista l'insistenza del tema principale.\nIl Tema del Minuetto occupa le prime 25 misure ed \u00e8 strutturato su quattro frasi. La seconda e la quarta \u00e8 la ripetizione della prima e della terza; inoltre le seconde due hanno una durata doppia delle prime due. Ogni frase contiene tre semifrasi: le prime due semifrasi sono uguali, mentre la terza amplia brevemente il motivo di base. Le quattro frasi sono cos\u00ec suddivise:\nOgni frase inizia con un inciso ascendente (croma puntata - semicroma - minima) caratteristico del tema. L'inciso segna anche l'inizio delle tre semifrasi contenute in ogni frase: quindi l'inciso compare in tutto 12 volte in questa prima esposizione. Le prime due frasi sono impostate sulla tonica (fa maggiore): in posizione fondamentale con il primo inciso; in primo rivolto con il secondo inciso; in secondo rivolto con il terzo inciso. La frase poi si conclude con la tonica nuovamente in posizione fondamentale. Inoltre \"tutti gli elementi (le varie semifrasi) che compongono le frasi terminano con una nota corta, non accentata\".[batt. 1-5]\nIl Trio inizia a misura 25. \u00c8 un \"perpetuum mobile rustico in terzine di ottave e di seste\" realizzato su due voci sfasate di una battuta, ma sviluppato in forma piuttosto libera. La struttura pu\u00f2 essere divisa in due periodi seguiti da una coda. Il primo periodo (misure 25 - 39) \u00e8 formato a sua volta da una frase di 4 misure seguita da una pi\u00f9 lunga di 10. L'impostazione armonica iniziale \u00e8 quella della dominante (do). A parte le prime due note di ogni frase, la melodia si sviluppa per note congiunte. [batt. 25-29]\nIl secondo periodo, dopo una breve pausa di respiro, inizia a misura 39 ed \u00e8 lungo 16 battute. Questo periodo \u00e8 diviso in due frasi: una di 4 misure e l'altra di 12 misure. In questo secondo periodo prevale la dominante minore (do minore).\nLa codetta del trio \u00e8 di 15 battute ed inizia a misura 55 ed \u00e8 impostata su 5 frasi in parte sovrapposte: 2 + 2 + 5 + 5 + 4. Nelle prime due frasi le due voci perdono il raddoppio e l'aggressivit\u00e0 iniziale (dal punto di vista armonico si fa sentire il fa minore e il re bemolle maggiore). La frase centrale pi\u00f9 modulante (misure 59 - 63) sembra esitare, mentre le ultime due avviano un pedale di dominante (do) per preparare il ritorno del minuetto. Nella quarta frase il pedale \u00e8 realizzato dalla voce superiore, mentre nella quinta dalla voce inferiore sulla quale a misura 70 si sovrappone il tema del minuetto.[batt. 55-71]\nIl ritorno del minuetto vede la ripetizione testuale della prima frase (in questo \"Beethoven segue il principio classico\"), mentre la seconda frase si presenta variata: l'inciso del tema viene sostituito da una quartina di semicrome con acciaccatura. L'ambiente armonico rimane immutato.[batt. 74-78]\nLa terza frase del minuetto \u00e8 uguale alla fase corrispondente della prima esposizione, mentre la quarta viene variata similmente alla terza. Queste variazioni comunque non sono solamente decorative, ma sono anche generative nel senso che ampliano il discorso musicale aggiungendo nuovi elementi di interesse.\nUna breve ripresa del trio (solo 13 battute; da misura 94 a misura 106) separa la terza ripresa del minuetto. L'energia iniziale viene presto smorzata su due accordi coronati di settima di dominante (do maggiore settima). Sono accordi sospensivi che si risolvono con la terza ripresa del tema del minuetto. [batt. 103-107]\nNel terzo ritorno del minuetto (da misura 106 a misura 137) le variazioni si fanno ancor pi\u00f9 accentuate. A parte la frase iniziale immutata, le altre tre si presentano con quartine, acciaccature, note ribattute, trilli e arpeggii soprattutto ascendenti. L'ultima frase viene ampliata di otto battute \"in modo spettacolare\"; si tratta di una lunga frase di collegamento discendente i cui arabeschi \"alla fine si trasformano in una breve cadenza che nasce direttamente dall'energia montante della sfarzosa ornamentazione\". [batt. 133-138]\nL'ultimo ritorno del tema coincide con la coda del movimento (o potrebbe anche essere un \"epilogo\"). Questa coda \u00e8 formata da tre frasi. Nella prima appare il tema del minuetto ma in una veste nuova, pi\u00f9 lirica, mentre il basso mantiene costantemente un pedale di fa (la tonica). Nella seconda frase il tema viene ripetuto con gli stessi abbellimenti sperimentati in precedenza. La terza frase dopo un crescendo in fortissimo e un gruppo accordale sulla tonica (fa maggiore) la sonorit\u00e0 ricade nel pianissimo con una serie di cadenze perfette l'ultima delle quali alcuni commentatori definisce \"femminile\".\nAnalisi del Secondo movimento.\nIl Secondo movimento della sonata ha come metro due quarti nella tonalit\u00e0 di base di fa maggiore. L'indicazione agogica (o tempo) indicata \u00e8 \"\u201cAllegretto\u201d\". La struttura formale di questo secondo movimento non \u00e8 ben definita; per alcuni si tratta di un \"perpetuum mobile\", per altri pu\u00f2 essere definito uno studio (almeno come carattere).\nLe prime 20 misure (ripetute) presentano due elementi tematici: (1) un moto perpetuo di fitte semicrome spezzate ascendenti (la frase inizia con un arpeggio nel tono d'impianto - fa maggiore e viene presentata per 4 volte); (2) a questo moto inarrestabile di semicrome si contrappone una \"figuretta\" (o inciso) di una semicroma (o due) seguita da uno sforzando della durata di una battuta o pi\u00f9. [batt. 1-8]\nA misura 9 (codetta del tema) la linea melodica si amplia tramite un cambio di legatura: da due misure in due misure si passa ad una legatura di quattro misure. La \"figuretta\" viene ripresentata prima ad ogni battuta e poi due volte per battuta: questa accelerazione crea uno stato di tensione il cui scopo \u00e8 sottolineare una cadenza sospesa (o semicadenza) finale sulla dominante (do maggiore in primo Rivolto a misura 19).\nLa fine del ritornello segna una nuova fase: lo sviluppo del moto perpetuo. La tonalit\u00e0 cambia repentinamente (senza apparente preparazione) in la maggiore. In realt\u00e0 alla fine del ritornello \u00e8 presente un trillo sulla nota si bemolle che insieme al la maggiore suggerisce la tonalit\u00e0 di re minore (relativa minore della tonalit\u00e0 d'impianto). In effetti a misura 30 compare chiaramente questa tonalit\u00e0. Quindi il la maggiore \u00e8 la dominante di re minore. In questa fase di sviluppo possiamo notare prima una marcata e pesante scala cromatica di ottave discendenti al basso e successivamente alla voce superiore una snella figura ritmica sincopata (misura 46) che rimbalza pi\u00f9 volte tra le due mani. [batt.38-49]\nNella parte finale (misura 62 e seguenti) di questa parte dello sviluppo (un ponte di collegamento alla fase successiva) le quartine di crome che fin qui hanno accompagnato le varie figurazioni melodiche si stabilizzano e in modo reiterato si presentano su piani sonori dinamici opposti (forte/piano) prima con la scansione di una battuta e poi accelerando con accentuazioni a met\u00e0 battuta.\nA misura 76 viene presentata un nuovo tema (\"espressivo\") di due frasi di 4 misure ciascuna nella tonalit\u00e0 di re bemolle maggiore. La prima frase si chiude sulla nuova tonica (re bemolle), mentre la seconda frase si chiude sulla relativa dominante (la bemolle).[batt. 76-84]\nUna terza ripetizione della frase prepara uno sviluppo del nuovo tema in una progressione crescente lungo il circolo discendente delle quinte: la bemolle (quinta di re bemolle) - do diesis = re bemolle (quinta di fa diesis) - fa diesis (quinta di si) - si (quinta di mi) - mi (quinta di la) - la (quinta di re) - re (quinta di sol) - sol (quinta di do) - do (quinta di fa). Si ritorna cos\u00ec alla tonalit\u00e0 d'impianto iniziale (fa maggiore). [batt. 85-97]\nIl riapparire della \"figura ritmica sincopata\" di battuta 100 segna l'inizio della fase di preparazione, sulla dominante (do maggiore), al ritorno del tema fondamentale. A misura 116 su un pedale di fa avviene la ricapitolazione del tema fondamentale di questo movimento. In sintesi ritornano i vari elementi dell'esposizione del tema: le due frasi del tema (a misura 116 e 120); breve sviluppo del moto perpetuo (a misura 124) con il raggiungimento dell'armonia della sottodominante (si bemolle); la scala cromatica discendente (a misura 131) con la quale Beethoven introduce la tonica minore (preparata dal si bemolle precedente); e infine la codetta molto cromatica fino al segno di ritornello.\nL'ultima fase di questo movimento, \"Pi\u00f9 allegro\" a misura 166, \u00e8 ancora una ripresa del tema del moto perpetuo su un pedale di tonica (fa) ma con toni pi\u00f9 brillanti ed enfatici, ma anche quasi selvaggi."}
{"id": "1611231", "revid": "713168", "url": "https://it.wikipedia.org/wiki?curid=1611231", "title": "Lamoral de Tassis", "text": "Nel 1579 spos\u00f2 Genoveffa de Tassis, figlia del Maestro di Posta degli Asburgo Serafino II de Tassis, morto nel 1628. L'Imperatore Rodolfo II concesse alla famiglia dei Thurn und Taxis, il 16 gennaio 1608, il titolo di Barone del Sacro Romano Impero. Il 27 luglio 1615 ottenne il titolo di Maestro Generale delle Poste dell'Impero e l'8 giugno 1624 ottenne il titolo di Conte.\nBiografia.\nNel luglio del 1574 Leonardo I de Tassis ricevette dal Re Filippo II di Spagna una Regia Patente, con la quale lo autorizzava a svolgere un servizio postale regolare nei Paesi Bassi spagnoli, ma alla sua morte questo diritto divenne ereditario.\nL'ascesa della famiglia port\u00f2 Leonardo ed il figlio Lamoral a stabilire anche una propria sede postale a Bruxelles sul finire del gennaio del 1577. Sotto la protezione di Don Giovanni d'Austria nel Lussemburgo, Lamoral inizi\u00f2 una carriera militare molto proficua. Chiamato alla corte di Madrid a partire dal 1581 venne inviato nei Paesi Bassi come ufficiale ove prese parte alla Guerra di Colonia.\nNel 1584 Lamoral succedette al padre nei suoi compiti di direzione delle poste imperiali e nei titoli nobiliari annessi. Nel marzo dello stesso anno ricevette la somma di 3.000 corone dalla corona spagnola da conferire al servizio postale per la creazione di nuove strade postali nei Paesi Bassi e Lamoral si avvalse quindi di altre personalit\u00e0 a rappresentarlo nelle altre sedi europee: Jacob Henot a Colonia, Giovanni Battista Bosco presso gli Asburgo, sede quest'ultima ereditata per matrimonio da Genoveffa, moglie di Lamoral e figlia di Serafino II de Tassis, Maestro di Posta presso la corte viennese.\nPoco tempo prima di morire, l'8 giugno 1624, ottenne il titolo di Conte del Sacro Romano Impero. Lamoral mor\u00ec il 7 luglio dello stesso anno a Bruxelles e venne sepolto nella chiesa di Notre-Dame du Sablon. Il 17 agosto 1624 l'Imperatore Ferdinando II nomin\u00f2 Maestro Generale di Posta il figlio di Lamoral, Leonardo, il quale gli succedette anche nei titoli nobiliari.\nCuriosit\u00e0.\nLamoral de Tassis viene detto anche \"l'Immorale\" in molte cronache come quella del 1689 intitolata \"F\u00fcrst Thurn und Taxis Archiv\" (FZA HFS 790) detta anche \u201e\"L'Amoral de Tassis\"\u201c."}
{"id": "1611232", "revid": "1123126", "url": "https://it.wikipedia.org/wiki?curid=1611232", "title": "Seduni", "text": "I Seduni furono un popolo gallico stanziato nel Vallese centrale nel I secolo a.C. La loro esistenza \u00e8 attestata da iscrizioni e testi antichi.\nNon sappiamo quali furono i loro rapporti con i Galli che valicarono le Alpi e si impadronirono di Roma nel 390 a.C.\nGuerre galliche.\nGiulio Cesare \u00e8 il primo a farne menzione, nel suo \"De bello Gallico\": come gli altri tre popoli del Vallese \u2014 i Nantuati nel Chiablese, i Veragri nella regione di Martigny e gli Uberi nell'Alto Vallese \u2014 anche i Seduni sono di matrice celtica. Non si sa in quale epoca si sono stabiliti nella regione, anche se viene spesso ipotizzato il V secolo a.C.\nNumerose sepolture e tracce di abitati appartenenti a quell'epoca sono stati trovati nella regione di Sion, che era il loro \"oppidum\" e che qualche autore identifica con la Drousomagos dei testi antichi. I Seduni si distinguevano per l'abitudine delle loro donne a portare pesanti anelli alla caviglia.\nNel 56 a.C., i Seduni aiutarono i Veragri nella battaglia di Octodurus presso Martigny. Dopo la conquista romana da parte di Druso e Tiberio i Seduni furono una delle quattro citt\u00e0 romane del Vallese (a fianco dei Nantuati, dei Veragri e degli Uberi) prima che i quattro popoli si fondessero nell'unica \"civitas vallensis\" durante il regno dell'imperatore Claudio nel I secolo."}
{"id": "1611234", "revid": "116629670", "url": "https://it.wikipedia.org/wiki?curid=1611234", "title": "Abrahel", "text": "Abdel sarebbe un succubo apparso nel 1581 a Dalhem, localit\u00e0 oggi situata in Belgio, e descritto da Nicholas R\u00e9my nel suo libro Demonolatria.\nIl demone che ha il potere di togliere e rendere la vita.\nSecondo il racconto di R\u00e9my, il demone si mostr\u00f2 nel villaggio di Dalhem ad un pastore chiamato Pierron. Innamoratosi follemente del demone, il pastore accett\u00f2 come dimostrazione del suo amore di sacrificargli il suo unico figlio. Questi, dopo aver morso una mela avvelenata, mor\u00ec sul colpo. Tormentato dai rimorsi, Pierron supplic\u00f2 poi Abrahel di ridargli suo figlio e ottenne ci\u00f2 che voleva alla condizione fare del demone l'oggetto della sua totale adorazione.\nIl figlio del pastore, tornato in vita, si presentava pi\u00f9 magro, istupidito e rallentato nei movimenti. Dopo un anno il demone abbandon\u00f2 il corpo del giovane che cadde senza vita, emanando un odore insopportabile, e venne trascinato in un campo dal padre, che lo sotterr\u00f2 senza alcuna cerimonia."}
{"id": "1611235", "revid": "287204", "url": "https://it.wikipedia.org/wiki?curid=1611235", "title": "Wright R-1300", "text": "Il Wright R-1300 \"Cyclone 7\" era un motore aeronautico radiale 7 cilindri a singola stella raffreddato ad aria, prodotto negli anni quaranta dalla statunitense Curtiss-Wright Corporation.\nStoria.\nDurante le fasi della seconda guerra mondiale la Curtiss-Wright aveva l'esigenza di integrare la propria gamma di motori radiali nella fascia degli 800 hp (596 kW). Per ottenerlo senza dover ricorrere ad un nuovo progetto si decise di ottenerlo dal Wright R-2600 14 cilindri a doppia stella della serie \"Cyclone\".\nL'R-1300 era essenzialmente la versione dell'R-2600 ad una sola fila di cilindri del quale conservava molta componentistica interna e che ovviava alla necessit\u00e0 di doversi munire di ulteriori pezzi di ricambio e che permetteva inoltre all'azienda di poterlo velocemente mettere in produzione. In realt\u00e0, bench\u00e9 il primo prototipo avesse effettuato i test di prova gi\u00e0 nel 1942, non si riusc\u00ec a metterlo in produzione sino al 1949, quando oramai i motori aeronautici a pistoni stavano lasciando sempre pi\u00f9 spazio allo sviluppo dei nuovi turbogetto. Per questo motivo l'R-1300 si trov\u00f2 ad essere utilizzato su una limitata gamma di velivoli.\nLe sue applicazioni militari pi\u00f9 note sono stati l'addestratore North American T-28 Trojan e l'elicottero Sikorsky UH-19 Chickasaw, la versione militare del Sikorsky S-55. Quest'ultimo era dotato di una versione, la R-1300-3, dalla minore potenza massima erogata, modifica necessaria per ovviare a possibili surriscaldamenti. Data la particolare installazione nel muso, venne inoltre dotato di un impianto di raffreddamento con aria forzata supplementare per garantire il mantenimento delle temperature d'esercizio entro valori accettabili.\nL'R-1300 venne prodotto su licenza anche dalla Kaiser-Frazer e successivamente dalla Lycoming"}
{"id": "1611237", "revid": "2121638", "url": "https://it.wikipedia.org/wiki?curid=1611237", "title": "Garry's Mod", "text": "Garry's Mod (abbreviato GMod oppure G-Mod) \u00e8 un videogioco sandbox sviluppato da Facepunch Studios e pubblicato da Valve Corporation. Creato da Garry Newman, il titolo si basa sul motore di gioco Source Engine ed ha sostituito il JBMod, l'originale mod per \"Half-Life 2\".\nFino alla versione 9, \"Garry's Mod\" era un programma gratuito. A partire dalla versione 10 \u00e8 diventato a pagamento e in versione stand-alone, scaricabile dalla piattaforma digitale Steam. La versione 10 \u00e8 stata aggiornata nel 2007 diventando Garry's mod 11, inserendo i modelli poligonali della raccolta \"The Orange Box\"; l'ultima versione viene chiamata soltanto Garry's mod senza aggiungere il numero.\nModalit\u00e0 di gioco.\n\"Garry's mod\" \u00e8 un videogioco sandbox basato sulla fisica degli oggetti. Il giocatore \u00e8 in grado di far apparire dei modelli poligonali come muri, alberi e persone e manipolarli tramite vari strumenti a disposizione. Il videogioco standard non presenta alcun obiettivo da completare, ma permette agli utenti di creare server con contenuti, e quindi anche modalit\u00e0, personalizzati.\nAccoglienza.\nIl videogioco ha avuto successo con le vendite. Dalla commercializzazione al febbraio del 2014, il videogioco ha incassato circa 30 milioni di dollari. Secondo un dato del dicembre del 2019, il gioco ha venduto pi\u00f9 di 15 milioni di copie, con una stima di vendite annuali di circa un milione e mezzo.\nImpatto culturale.\n\"Garry's mod\" \u00e8 stato utilizzato pi\u00f9 volte per la creazione di popolari animazioni machinima da parte di utenti, in particolare per videogiochi che condividono con \"Garry's mod\" il motore di gioco Source Engine, come \"Team Fortress 2\" e \"Half-Life 2\". Le animazioni con il programma sono note principalmente per la manipolazione surreale di personaggi e oggetti."}
{"id": "1611238", "revid": "69275", "url": "https://it.wikipedia.org/wiki?curid=1611238", "title": "Cultural Leonesa", "text": ""}
{"id": "1611239", "revid": "113590376", "url": "https://it.wikipedia.org/wiki?curid=1611239", "title": "Al di l\u00e0 di questi anni", "text": "Al di l\u00e0 di questi anni \u00e8 un album di Marina Rei pubblicato il 9 febbraio del 2007 dalla On the road music factory. Si tratta di un live registrato in presa diretta in studio.\nIl disco.\nIl CD contiene una traccia video, nella quale \u00e8 la stessa artista a spiegare le peculiarit\u00e0 di questo progetto mentre scorrono alcune immagini delle registrazioni in studio. \nIl disco contiene anche una cover, \"Quello che non c'\u00e8\" degli Afterhours, uno dei gruppi pi\u00f9 amati dalla Rei."}
{"id": "1611245", "revid": "697352", "url": "https://it.wikipedia.org/wiki?curid=1611245", "title": "Nicholas R\u00e9my", "text": ""}
{"id": "1611246", "revid": "173469", "url": "https://it.wikipedia.org/wiki?curid=1611246", "title": "Vampyr - il vampiro", "text": ""}
{"id": "1611248", "revid": "709565", "url": "https://it.wikipedia.org/wiki?curid=1611248", "title": "Kelly Madison", "text": "Biografia.\nIl padre di Kelly era un attore, la madre era diplomata in ragioneria e ha due sorelle pi\u00f9 grandi. Anche una cugina di Kelly lavora nella pornografia, Janine Lindemulder (nota per essere apparsa sulla copertina del disco \"Enema of the State\" dei blink-182).\nMadison incontr\u00f2 il marito, Ryan, nel 1999 in una societ\u00e0 di elaborazione grafica, dove lui era uno dei disegnatori grafici. Nonostante l'et\u00e0 pi\u00f9 giovane di Ryan, si sposarono e cominciarono la carriera pornografica attraverso Internet, dove aprirono un loro sito personale.\nDopo il successo iniziale del \"website\", pubblicarono anche un film pornografico in DVD, con protagoniste anche altre star. La loro societ\u00e0 fu chiamata 413 Productions, con Ryan responsabile nella produzione sia di video che fotografie e Kelly, oltre che protagonista di tutti video, era anche incaricata a chiamare altri attori ed attrici.\nMadison ha avviato una serie di siti web pornografici, come KellyMadison.com che si concentra principalmente sui suoi aspetti; PornFidelity.com, che si concentra su gruppi di tre persone e KellyFind.com, utilizzato come motore di ricerca pornografico.\nIl 25 luglio 2007, Madison e il marito furono intervistati su E!, nel programma televisivo Chelsea Lately; qui discussero sul loro matrimonio, la loro relazione e la carriera pornografica."}
{"id": "1611260", "revid": "124670172", "url": "https://it.wikipedia.org/wiki?curid=1611260", "title": "Nights from the Alhambra", "text": "Nights from the Alhambra \u00e8 un album live, cd e dvd della cantante canadese Loreena McKennitt.\n\u00c8 stato registrato dal vivo nel settembre 2006 a Granada (Spagna), nel complesso dell'Alhambra, nel palazzo di Carlo V.\nIl concerto ha rappresentato il ritorno sulla scena mondiale dell'autrice dopo un'assenza durata 7 anni. In quell'occasione ha eseguito in anteprima brani tratti da \"An Ancient Muse\", album che sarebbe stato pubblicato da l\u00ec a 2 mesi.\nTracce.\nCD 1:\nCD 2:\nLe tracce appaiono nello stesso ordine sul DVD. Ad esse si aggiungono brevi commenti di introduzione alle canzoni, letti dalla cantante stessa."}
{"id": "1611264", "revid": "1431409", "url": "https://it.wikipedia.org/wiki?curid=1611264", "title": "Wade Williams", "text": "Nato a Tulsa, nello stato dell'Oklahoma, \u00e8 conosciuto al pubblico soprattutto per la sua interpretazione di Bradley \"Brad\" Bellick nella serie tv \"Prison Break\".\nDoppiatori italiani.\nNelle versioni in italiano dei suoi film, Wade Williams \u00e8 stato doppiato da:"}
{"id": "1611268", "revid": "287204", "url": "https://it.wikipedia.org/wiki?curid=1611268", "title": "Adramelech", "text": "Adramelech, generalmente chiamato Adrammalech, \u00e8 un demone citato nella lista dei principali demoni stabilita dalla Chiesa durante il primo concilio di Braga.\nGrande cancelliere degli Inferi, intendente del guardaroba del sovrano dei demoni, presidente dell'alto consiglio dei diavoli, \u00e8 l'ottavo dei dieci arcidiavoli, cancelliere dell'ordine della mosca (grande croce), un ordine fondato da Belzeb\u00f9.\nIn passato era collegato a Asmodai, in quanto uno dei potenti troni.\nVeniva adorato dagli Assiri, soprattutto a S\u00e9pharva\u00efm, dove bruciavano i bambini sopra i suoi altari.\nHa l'apparenza di un pavone o di un mulo o di un dragone secondo i rabbini oppure ancora ha il corpo umano con la testa di gufo.\nUna profezia vuole che Adramelech sar\u00e0 uno dei padri degli arcidemoni (arcidemone/nemesi: arcangelo) che porter\u00e0 il suo potere all'Inferno e liberer\u00e0 Satana dalle sue sofferenze."}
{"id": "1611270", "revid": "713168", "url": "https://it.wikipedia.org/wiki?curid=1611270", "title": "Leonardo I de Tassis", "text": "Nel 1546 spos\u00f2 in prime nozze Margaretha Damant ed alla morte di questa, nel 1556 Louise Boisot de Rouha. L'imperatore Rodolfo II, il 16 gennaio 1608 gli confer\u00ec il titolo di barone del Sacro Romano Impero.\nBiografia.\nAssieme al fratello, Leonardo I serv\u00ec sotto l'imperatore Carlo V e dal 31 dicembre 1543 divenne maestro generale delle poste del Sacro Romano Impero, ricercando in questo una proficua alleanza con il parente Serafino I de Tassis, gi\u00e0 al servizio della casata imperiale austriaca.\nL'8 maggio 1545 per ordine di Carlo V si rec\u00f2 nei Paesi Bassi per fondare una sede a Anversa, dove venne nello specifico realizzata una notevole stazione di rifornimento per i corrieri dei Paesi Bassi e avvalendosi sul posto del maestro di posta Antonio de Tassis come rappresentante del titolare Leonardo I.\nNel 1546 Leonardo I divenne anche maestro di posta a Rheinhausen e ad Augusta, come eredit\u00e0 da Serafino I.\nNel gennaio del 1551 Leonardo ricevette l'incarico di riordinare il servizio postale olandese, realizzando nello specifico una nuova via di comunicazione a scorrimento veloce tra Augusta ed Anversa. Si occup\u00f2 anche attivamente del servizio nelle Fiandre.\nAll'abdicazione di Carlo V il 26 ottobre 1555, suo successore al trono spagnolo fu il figlio Filippo il quale invi\u00f2 Leonardo a Bruxelles. Il 15 febbraio 1556 Leonardo divenne ufficialmente maestro delle poste dei Paesi Bassi spagnoli.\nIl 21 agosto 1563 l'imperatore Ferdinando I lo nomin\u00f2 ufficialmente maestro generale delle poste dell'impero e nelle terre austriache.\nFu per suo merito che dal 1563 Cristoforo de Tassis divenne maestro di posta degli Asburgo. Sempre dal 1563, inoltre, Serafino II de Tassis, divenne maestro di posta dei Paesi Bassi spagnoli. Le cariche divennero ereditarie anche per influsso di Massimiliano II e Innocenzo de Tassis divenne maestro di posta, succedendo a Serafino II.\nLeonardo I mor\u00ec il 5 maggio 1612 all'et\u00e0 di 90 anni e venne sepolto nella chiesa di Notre-Dame du Sablon.\nCuriosit\u00e0.\nSecondo alcune cronache, Leonardo avrebbe addirittura raggiunto i 100 anni di et\u00e0, un limite del tutto ragguardevole visti i tempi in cui viveva, fortemente funestati da guerre e pestilenze."}
{"id": "1611271", "revid": "167080", "url": "https://it.wikipedia.org/wiki?curid=1611271", "title": "Varagri", "text": ""}
{"id": "1611273", "revid": "113040149", "url": "https://it.wikipedia.org/wiki?curid=1611273", "title": "Alexander &quot;Alex&quot; Mahone", "text": "Alexander Mahone, interpretato da William Fichtner, \u00e8 un personaggio della serie TV Prison Break. Egli viene introdotto nella serie nella prima puntata della seconda stagione. Mahone \u00e8 un agente dell'FBI specializzato da 14 anni nella cattura dei prigionieri evasi. Dopo che il protagonista della serie, Michael Scofield (interpretato da Wentworth Miller) riesce con successo ad evadere con sette complici dal penitenziario di Stato di Fox River, a Chicago, a Mahone viene assegnata una task force con il compito di riportare gli otto evasi in cella.\nMahone \u00e8 l'unico evaso dal Penitenziario di Sona (oltre a Michael, McGrady, T-Bag, Bellick e Sucre), e l'unico ex-agente della Compagnia dopo Gretchen Morgan ad essere ancora vivo.\nMahone era sposato con Pamela Lars e con lei aveva un figlio di 5 anni, Cameron, che viene in seguito ucciso da Wyatt Mathewson, un killer della Compagnia. Nel finale della quarta stagione diventa il fidanzato di Felicia Lang.\nStoria.\nDopo un passato di abusi, il giovane Alex si arruola nell'esercito ed entra a far parte delle forze speciali nella guerra del Golfo. In un secondo momento abbandona la vita militare per diventare un agente speciale dell'FBI. La storia personale dell'agente Mahone viene scoperta da Michael Scofield nella seconda stagione quando, fingendosi un agente federale, interroga la sua ex moglie Pam. Michael scopre che Mahone non \u00e8 sempre stato il freddo agente che \u00e8 oggi, ma che una volta era un marito dolce e amorevole. La sua vita cambi\u00f2 dopo l'evasione di Oscar Shales, un detenuto accusato di aver stuprato e ucciso molte donne. Mahone diede la caccia a Shales attraverso l'America per molto tempo, ma Shales continuava a beffare Mahone, sfuggendo sempre alla sua cattura e continuando a mietere vittime su vittime. Quando finalmente Mahone riusc\u00ec a catturarlo non ce la fece a mandare in prigione l'uomo che tanto a lungo aveva cercato e con tanti sforzi. Lo uccise e lo seppell\u00ec nel giardino di casa propria. Per evitare di essere scoperto ordin\u00f2 alla moglie e al figlio Cameron di lasciare per sempre la sua casa, nonostante li amasse ancora profondamente. L'ossessione per Shales porta Mahone anche alla tossicodipendenza, ma soprattutto lo porta all'attenzione della Compagnia. Quest'ultima infatti chiede a Mahone di catturare e uccidere gli \"Otto di Fox River\", in cambio di non rivelare il suo segreto e di una nuova vita con la sua famiglia.\nEvoluzione del personaggio.\nSeconda stagione.\nMahone apre la seconda stagione con una conferenza stampa su come intende comportarsi con gli otto fuggitivi. Decide di concentrare le ricerche su Scofield, considerato la mente dell'evasione. Mahone capisce che la chiave del piano d'evasione di Michael sta nei suoi tatuaggi, cos\u00ec comincia a studiarli. Il primo tatuaggio di Michael che Mahone riesce a decifrare \u00e8 \"Ripe Chance Woods\". Recupera anche l'hard disk che l'ingegnere edile getta nel fiume nel primo episodio della serie. Capisce cos\u00ec che il primo passo degli evasi sar\u00e0 quello di andare nello Utah per recuperare i cinque milioni di dollari che Charles Westmoreland ha sotterrato nel deserto. Intanto con una trappola trova e uccide il boss della mafia John Abruzzi. Nello Utah i prigionieri riescono a sfuggirgli. Mahone riesce tuttavia a trovare e uccidere David Apolskis.\nNell'ottavo episodio si scopre che Mahone agisce per la Compagnia, quando viene ricattato da Paul Kellerman, che minaccia di far del male alla sua famiglia se non porta a termine il suo lavoro. Successivamente Mahone riesce a catturare i due fratelli Scofield e Burrows, ma verr\u00e0 ferito con un colpo di pistola dallo stesso Kellerman che tradisce la Compagnia e salva i due fratelli. Tornato a Chicago, Mahone chiama William \"Bill\" Kim, un pezzo grosso della Compagnia, dicendogli di non voler pi\u00f9 continuare il suo lavoro, anche a costo di finire in prigione per l'omicidio di Oscar Shales. Ma dopo che suo figlio Cameron viene investito da un'auto e che la Compagnia rivendica l'incidente, Mahone viene obbligato a continuare la ricerca degli evasi. Cos\u00ec ingaggia Brad Bellick per fargli fare il lavoro sporco al posto suo. Bellick riesce subito a trovare Haywire, che viene spinto al suicidio da Mahone. Dopodich\u00e9 l'agente dell'FBI viene contattato da C-Note, che si costituisce in cambio della salvezza di sua figlia e sua moglie. C-Note promette a Mahone di aiutarlo a trovare Michael Scofield. Mahone viene contattato da Bill Kim il quale gli spiega che la posizione di Scofield \u00e8 stata localizzata e che C-Note non serve pi\u00f9 e che pu\u00f2 quindi essere eliminato. Mahone fa arrivare a C-Note nella sua cella un cappio, e gli ordina di usarlo se vuole il bene della sua famiglia. Mentre C-Note si sta suicidando, viene scoperto dalle guardie e interrogato. L'FBI apre cos\u00ec un'indagine su Mahone. Quest'ultimo intanto scopre che i due fratelli sono a Panama. Sapendo che \u00e8 rimasto con le spalle al muro e che a breve l'FBI lo avrebbe arrestato, Mahone cattura Lincoln e propone uno scambio a Michael. Gli avrebbe consegnato il fratello, in cambio della barca \"Christina Rose\" di Michael e dei cinque milioni di dollari di Westmoreland, sempre in possesso di Michael. Questo accetta ma astutamente, riempie la barca di cocaina, cos\u00ec Mahone viene scoperto dalla polizia di Panama e arrestato. Alla fine della stagione perci\u00f2, Mahone viene rinchiuso nel Penitenziario di Sona insieme a Michael (arrestato per essersi costituito per l'omicidio di William \"Bill\" Kim), Bellick (arrestato perch\u00e9 accusato dell'omicidio di una prostituta) e T-Bag (perch\u00e9 consegnato alla polizia da Michael).\nTerza stagione.\nAll'interno di Sona Alex cerca di convincere Michael a collaborare con lui, ma Scofield non ne ha nessuna intenzione. Essendo nuovi arrivati nel penitenziario, i due vengono accompagnati da Lechero, un detenuto a capo della prigione. Quando Mahone scopre che sulla testa del detenuto James Whistler pende una taglia, lo trova e lo consegna a Lechero. Ben presto inizia a soffrire di crisi d'astinenza dal benzodiazepine, il farmaco che assumeva nella seconda stagione; nella conversazione col suo avvocato viene a sapere che il suo processo si terr\u00e0 a un anno di distanza. Quando Whistler si rende conto che Michael non \u00e8 del tutto dalla sua parte, si allea con Mahone. Alex deduce che Michael ha intenzione di far evadere Whistler, e Michael alla fine accetta di farlo partecipare alla fuga. In seguito alle forti allucinazioni Alex accetta delle dosi di eroina da T-Bag per calmarsi. L'agente Lang fa visita a Mahone e gli offre un affare: otto anni in una prigione di St. Louis in cambio della testimonianza contro il governo nella cospirazione Burrows invece delle accuse di omicidio plurimo, nel caso non collabori. Mahone alla fine accetta l'offerta, e confessa a Lang di aver ucciso Oscar Shales e che il senso di colpa lo fece avvicinare alla droga. Incapace di mantenere la calma a causa delle crisi d'astinenza, Mahone vede respinta la sua testimonianza e Lang \u00e8 costretta a riportare Mahone a Sona, dove riprende i contatti con Scofield e Whistler; viene informato che il tunnel che porta all'esterno della prigione \u00e8 quasi completato, e che sarebbero evasi quella notte, insieme a Lechero, T-Bag e Bellick. Michael, Whistler, Mahone e il detenuto McGrady riescono a fuggire, per\u00f2 Lechero, T-Bag e Bellick vengono catturati dalle guardie di Sona. Una volta fuori da Sona, Lincoln vorrebbe sparare a Mahone come vendetta per l'uccisione del padre, Aldo Burrows, ma Whistler sfugge dalla sua custodia e cos\u00ec Burrows \u00e8 costretto a inseguirlo. Mahone si avvantaggia della situazione e si rifugia in un bar. Qui viene avvicinato da un uomo: \u00e8 Whistler, che gli offre un incarico nella Compagnia con lui e Gretchen Morgan. Mahone avverte Whistler che Gretchen \u00e8 l'\"anello debole\", e che Michael dar\u00e0 loro la caccia, se Gretchen ha davvero ucciso Sara Tancredi.\nQuarta stagione.\nMahone accetta l'offerta di Whistler e lavora per la Compagnia con lui e Gretchen. In realt\u00e0 il gruppo sta segretamente lavorando con la Sicurezza Nazionale per distruggere la Compagnia, concentrando la loro attenzione su una scheda, dal nome in codice \"Scylla\", che contiene tutte le informazioni concernenti gli agenti della Compagnia e delle sue operazioni. Il killer della Compagnia, Wyatt, dopo aver ucciso Whistler, uccide anche il figlio di Mahone per farlo uscire allo scoperto; Alexander torna nella sua casa di famiglia ma viene fermato dalla polizia in quanto ricercato. Viene contattato da Don Self, un agente della Sicurezza Nazionale che stava lavorando con Whistler per affondare la Compagnia; questo gli offre la libert\u00e0 qualora Mahone accetti di unirsi ad un'operazione segreta per recuperare Scylla. Mahone accetta e viene a sapere che gli altri membri dell'operazione sono Michael, Lincoln, Sara, Bellick, Sucre e un hacker e ladro d'identit\u00e0 di nome Roland Glenn. Il gruppo riesce a recuperare la scheda di memoria, che tuttavia si rivela solo una parte di Scylla, che \u00e8 in realt\u00e0 composta da sei schede custodite da altrettanti membri della Compagnia. Mentre il gruppo continua a cercare le altre schede, Mahone chiede a Lang di scoprire chi ha ucciso suo figlio. Ottenuto un profilo dell'assassino incontra la sua ex-moglie Pam, che gli fa promettere di dare la caccia e uccidere Wyatt. Quando il killer viene catturato, Mahone lo tortura e lo costringe a chiedere scusa a sua moglie al telefono; dopo lo porta su un molo con un blocco di cemento attaccato ai polsi e lo butta in acqua. Il gruppo riesce intanto a recuperare tutte le parti di Scylla. Lincoln perdona Mahone per l'uccisione di suo padre. In seguito Don Self tradisce la squadra e ruba Scylla, costringendo il gruppo ad essere latitante ancora una volta. Mentre gli altri danno la caccia a Don Self, Mahone si incontra con l'agente Lang e le chiede aiuto. Lang chiama Wheeler, un vecchio collega di Mahone ALL'FBI, ma questo mente ad Alex inventandosi un incontro col procuratore generale e lo arresta. Durante il trasporto all'aeroporto Mahone riesce a fuggire anche grazie all'aiuto di Lang. Mahone torna dal gruppo formato da Lincoln, Self, T-Bag e Gretchen per recuperare Scylla. Quando Gretchen rimane ferita nel tentativo di fare il doppio gioco, Mahone e il gruppo la abbandonano alle autorit\u00e0.\nAvendo capito che Scylla \u00e8 in possesso della madre di Michael e Lincoln, Christina Rose Scofield, la Compagnia lo obbliga a far ancora parte del gruppo minacciando di far del male a Pam. Nel corso delle indagini salva Lincoln da un cecchino di Christina appostato su un tetto. Identifica una persona che ha dei collegamenti con Christina, Vincent Sandinsky; la squadra tuttavia non trova nessuna connessione perch\u00e9 l'uomo non rilascia informazioni utili. Con l'aiuto di Krantz, Sandinsky rivela di conoscere Christina e fornisce delle informazioni su una stanza di un hotel. Quando \u00e8 ormai troppo tardi ha l'intuizione che ci sia dietro una trappola; chiama allora i fratelli che gli ordinano di andare nell'appartamento di Sara e di interrogare la loro madre con ogni mezzo. Nell'appartamento trova per\u00f2 solo Sara legata. Sara viene catturata da T-Bag per conto del Generale, mentre Lincoln \u00e8 fatto ostaggio di Christina; gli unici liberi sono quindi Michael e Mahone. Dopo un primo tentativo di liberare Lincoln andato a vuoto, Michael consegna Scylla a Mahone con una bomba al posto del disco rigido; l'ordigno per\u00f2 non esplode e Alex \u00e8 costretto a fare detonare manualmente la bomba che sembra uccidere Christina e a mettere in salvo se stesso e Lincoln. Mahone viene quindi arrestato nell'ospedale dove il gruppo si \u00e8 recato per curare Lincoln. Viene poi liberato e prosciolto quando Michael consegna Scylla a Paul Kellerman, che \u00e8 stato salvato dagli uomini di Aldo Burrows. Nell'epilogo della serie, quattro anni dopo, Mahone con Lincoln, Sucre, il figlio di Michael e Sara vanno a visitare la tomba di Michael su una spiaggia.\nCaratteristiche.\nAlex Mahone viene raffigurato come un agente esperto e intelligente. Nella sua prima apparizione si mostra subito un osso duro da affrontare per Michael, in grado di interpretare i suoi tatuaggi e di capire cosa ha in mente. Le sue capacit\u00e0 intuitive e analitiche sono alla pari di quelle di Michael. Le sue grandi doti investigative gli permettono di anticipare quasi tutte le mosse dei latitanti. Nel terzo episodio della seconda stagione Michael dice di lui al fratello: \" \u00c8 come se lui sapesse dove stiamo andando, cosa stiamo pensando\".\nCome tutti i personaggi della saga, Alex Mahone non ha un carattere semplice. Il carattere del personaggio si delinea con il susseguirsi degli episodi. Se all'inizio appare solo come agente freddo e severo, scopriamo successivamente che pu\u00f2 anche diventare ansioso, quasi al limite della crisi di nervi. Questo lato del suo carattere viene messo particolarmente in risalto quando \u00e8 costretto ad uccidere. Per esempio dopo l'omicidio di Tweener, quando prima di sparare gli racconta del caso Shales creandosi una scusa per ammazzarlo e poi lo implora del suo perdono. Ci sono anche occasioni in cui Mahone non si fa scrupoli ad ammazzare altri per fini personali, come quando spiega a Michael che per riottenere la sua vita avrebbe ucciso due fratelli innocenti.\nAbilit\u00e0.\nAlex \u00e8 un esperto agente con molti anni di servizio, in grado di tenere testa ad una mente brillante come quella di Micheal essendo riuscito a decifrare i suoi complessi tatuaggi. Grazie al periodo trascorso nelle operazioni speciali dell'esercito, Mahone \u00e8 estremamente abile nel combattimento corpo a corpo avendo sconfitto tutti coloro che ha affrontato durante la serie, compresi il duro Lincoln Burrows, diversi agenti della Compagnia e alcuni detenuti di Sona."}
{"id": "1611274", "revid": "115663617", "url": "https://it.wikipedia.org/wiki?curid=1611274", "title": "Arcidiavolo", "text": "Nella tradizione culturale giudeo-cristiana il termine arcidiavolo o arcidemonio dovrebbe indicare un'entit\u00e0 spirituale malefica, posta in alto nella gerarchia infernale, l'equivalente demoniaco dell'arcangelo. Tuttavia, tale termine non trova riscontro nella Bibbia cristiana, n\u00e9 in quella ebraica.\nOrigini e fortuna del concetto.\nIl concetto che i \"diavoli\" siano angeli ribelli e che alcuni di loro ne siano i capi risale al tardo giudaismo e in particolare al Libro di Enoch (circa I secolo a. C.), che elenca 20 capi dei 200 \"angeli vigilanti\" ed enumera i peccati che essi insegnarono agli uomini. Dato che gli arcangeli sono sette, per analogia sono probabilmente da interpretare come \"arcidiavoli\" le sette \"stelle\" alla cui punizione Enoch assiste (cap. 21).\nIl libro di Enoch non fa parte n\u00e9 del canone ebraico n\u00e9 di quello cristiano e di fatto il concetto di arcidiavolo sembra essere sconosciuto alla tradizione religiosa sia ebraica sia cristiana.\nL'interesse per le gerarchie diaboliche rinacque in occidente durante i dibattiti sulla stregoneria nella prima et\u00e0 moderna. Johann Wier, ad esempio, nel suo \"De praestigiis daemonum, et incantationibus, ac veneficiis\", un'opera di grande successo prontamente tradotta in tedesco e in francese, afferma l'esistenza di 666 legioni dell'Inferno, ognuna con un capo, proprio come gli arcangeli dirigono il coro degli angeli.\nOggi il concetto di arcidiavolo appartiene alla letteratura (Niccol\u00f2 Machiavelli introdusse il termine italiano nella novella \"Belfagor arcidiavolo\") e all'occultismo."}
{"id": "1611275", "revid": "167080", "url": "https://it.wikipedia.org/wiki?curid=1611275", "title": "Corpus iscriptionum latinarum", "text": ""}
{"id": "1611276", "revid": "1971044", "url": "https://it.wikipedia.org/wiki?curid=1611276", "title": "Killer Instinct (film 2005)", "text": "Killer Instinct \u00e8 un film per la televisione del 2005 diretto da Douglas Jackson. Il film \u00e8 conosciuto anche con il titolo di \"Alibi per una notte\".\nTrama.\nIn Pennsylvania il diciassettenne Michael Nowlin ha una relazione con una donna che lavora nel mondo della moda, Vivian Jamison. La storia per\u00f2 non pu\u00f2 continuare e Vivian gli dice che bisogna chiuderla l\u00ec. Michael non la prende bene e rompe un vaso di vetro lanciandolo al muro. Dopo ci\u00f2 si va ad ubriacare. La mattina dopo lui e sua madre Sandra apprendono dal telegiornale che Vivian \u00e8 stata assassinata. Ben presto le indagini portano a sospettare di Michael, che aveva avuto un rapporto sessuale consensuale con la vittima. Michael nega tutto, ma una vicina di casa afferma di averlo visto uscire intorno all'ora del delitto da casa Jamison. Un misterioso uomo, intanto, entra in casa Nowlin per mettere una statuina, che poi si scopre essere l'arma del delitto. A questo punto la situazione per Michael si complica e decide di scappare. Va in cerca di Johnny, che quella sera gli aveva venduto illegalmente (dato che \u00e8 minorenne) il whisky, ma non lo trova. Sandra intanto chiama uno dei migliori avvocati, Carla MacDonald, che viene addirittura da Boston. Johnny, contattato dalla polizia, nega tutto. Michael viene preso e messo in prigione. Sandra decide allora di fare indagini da sola; va al negozio e chiede a Johnny di dire la verit\u00e0. Non si accorge per\u00f2 che il misterioso uomo l'ha seguita fino a l\u00ec. Johnny accetta di dire la verit\u00e0 all'avvocato ma non alla polizia e si mette d'accordo con Sandra per la mattina dopo. Ma il misterioso uomo, che era entrato nel locale e aveva sentito tutto, una volta andata via Sandra, lo uccide simulando una rapina. Il giorno dopo Sandra ricomincia tutto e riesce a contattare una vecchia amica di Vivian, Talia Rose, che le parla della relazione che Vivian aveva con un losco figuro, di nome Lyle Banner. Una volta trovata la casa di Lyle, un cottage di montagna nei pressi di Waycross, entra mentre lui non c'\u00e8. Trova una fattura di un braccialetto d'oro di un banco dei pegni recante la data del giorno dopo l'omicidio di Vivian. Va al negozio e lo compra, ma il venditore telefona subito a Lyle e gli dice il nome dell'acquirente. Sandra, convinta di essere vicina alla verit\u00e0, va a casa Jamison e parla con il vedovo di Vivian, David, facendogli vedere il braccialetto. L'uomo lo riconosce subito: lo aveva regalato alla figlia Ashley. La chiama e lei dice che le era stato rubato. Il padre non abbocca e, quando Ashley sta per dire la verit\u00e0, arriva Lyle che spiega tutto: Ashley, che odiava profondamente la matrigna Vivian, l'aveva assoldato per ucciderla e il braccialetto d'oro serviva da acconto. Lyle invita Ashley ad andare a prendere il resto dei soldi nella cassaforte e lei ubbidisce. Durante il battibecco con David, Lyle involontariamente lo ferisce. Ashley intanto arriva con una borsa ma, invece di tirare fuori i soldi, estrae una pistola e ferisce Lyle. Cerca anche di uccidere Sandra, in modo da eliminare una testimone scomoda, ma il padre si risveglia e la convince a non commettere idiozie, Viene cos\u00ec chiamata la polizia: Michael viene liberato e Ashley arrestata."}
{"id": "1611279", "revid": "114447693", "url": "https://it.wikipedia.org/wiki?curid=1611279", "title": "Agares", "text": "In demonologia Agares (o Agreas) \u00e8 un duca (o Granduca) e viene citato nella lista dei principali dem\u00f2ni stabilita dalla Chiesa al corpo 7 del primo concilio di Braga. Capo di trentuno legioni, ha l'aspetto di un vecchio pallido che cavalca un coccodrillo, con un corvo sulla mano.\nCausa terremoti, d\u00e0 il dono della conoscenza delle lingue e fa danzare gli spiriti della terra. Inoltre pu\u00f2 causare fughe e ritorni da casa. Pu\u00f2 essere veramente pericoloso durante le possessioni, e la possessione legata a lui pu\u00f2 essere trasmessa attraverso il contatto fisico."}
{"id": "1611280", "revid": "1494169", "url": "https://it.wikipedia.org/wiki?curid=1611280", "title": "Apollyon", "text": ""}
{"id": "1611283", "revid": "287204", "url": "https://it.wikipedia.org/wiki?curid=1611283", "title": "Anal\u00e2ndia", "text": "Anal\u00e2ndia \u00e8 un comune del Brasile nello Stato di San Paolo, parte della mesoregione di Araraquara e della microregione di S\u00e3o Carlos."}
{"id": "1611288", "revid": "123853210", "url": "https://it.wikipedia.org/wiki?curid=1611288", "title": "Stemma del Kosovo", "text": "Lo stemma del Kosovo (\"Stema e Kosov\u00ebs\" in albanese) ha forma di scudo gotico, di sfondo blu con disegnato il profilo della nazione in giallo e sopra sei stelle bianche. Lo stemma \u00e8 stato adottato il 17 febbraio 2008, in seguito alla dichiarazione autonoma di indipendenza da parte del presidente kosovaro Fatmir Sejdiu.\nSignificato.\nLe sei stelle bianche poste sulla parte superiore dello stemma simboleggiano le sei comunit\u00e0 etniche presenti in Kosovo: albanesi, serbi, turchi, rom, bosniaci, gorani."}
{"id": "1611290", "revid": "287204", "url": "https://it.wikipedia.org/wiki?curid=1611290", "title": "Ibat\u00e9", "text": "Ibat\u00e9 \u00e8 un comune del Brasile nello Stato di San Paolo, parte della mesoregione di Araraquara e della microregione di S\u00e3o Carlos."}
{"id": "1611294", "revid": "167080", "url": "https://it.wikipedia.org/wiki?curid=1611294", "title": "Trofeo delle Turbie", "text": ""}
{"id": "1611295", "revid": "287204", "url": "https://it.wikipedia.org/wiki?curid=1611295", "title": "Ribeir\u00e3o Bonito", "text": "Ribeir\u00e3o Bonito \u00e8 un comune del Brasile nello Stato di San Paolo, parte della mesoregione di Araraquara e della microregione di S\u00e3o Carlos."}
{"id": "1611296", "revid": "154326", "url": "https://it.wikipedia.org/wiki?curid=1611296", "title": "Duarte II Pio di Braganza", "text": ""}
{"id": "1611298", "revid": "167080", "url": "https://it.wikipedia.org/wiki?curid=1611298", "title": "Trofeo di La Turbie", "text": ""}
{"id": "1611299", "revid": "287204", "url": "https://it.wikipedia.org/wiki?curid=1611299", "title": "Academy of Saint Martin-in-the-Fields", "text": "La Academy of St Martin in the Fields \u00e8 un'orchestra da camera inglese.\nStoria.\nL'orchestra venne fondata a Londra da sir Neville Marriner, allestendo un gruppo di strumentisti di altissimo livello. Il nome dell'orchestra fu mutuato dalla omonima chiesa sita a Trafalgar Square. In essa venne eseguito il primo concerto il 13 novembre 1959. I concerti iniziali nella \"Chiesa di St Martin in the Fields\" avvennero con una piccola orchestra senza direttore ed ebbero un ruolo importante nella riscoperta della musica barocca in Inghilterra. Essa si espanse inserendo strumenti a fiato ma rimanendo comunque flessibile, con la capacit\u00e0 di spaziare dal barocco al classicismo viennese e limitatamente agli autori pi\u00f9 fruibili e di ascendenza neoclassica del tardo ottocento e del novecento storico. Il complesso raramente venne ingaggiato e si esib\u00ec anche in piccoli teatri inglesi esclusivamente sotto la direzione di Marriner per l'esecuzione di lavori teatrali mozartiani e rossiniani.\nLe prime registrazioni avvennero con l'etichetta L'Oiseau-Lyre alla \"Conway Hall\" il 25 marzo 1961. Successivamente ha registrato per Argo, Capriccio Records, Chandos Records, Decca, EMI, H\u00e4nssler Classic, e Philips Records. L'orchestra ha una vasta discografia ed \u00e8 l'orchestra da camera che ha realizzato il maggior numero di registrazioni con oltre 500 incisioni discografiche.\nOltre che i concerti e le registrazioni, l'orchestra ha eseguito le musiche dei seguenti film: \"Amadeus\" (1984), \"Il paziente inglese\" e \"Titanic\" (1997). Il loro disco pi\u00f9 venduto \u00e8 stata la colonna sonora del film Amadeus.\nNel 1971 l'orchestra venne trasformata in \"A.S.M. (Orchestra) Limited\" con Neville Marriner come presidente fino al 1992, poi sostituito da Malcolm Latchem fino al 1994 e John Heley dal 1995. Neville Marriner \u00e8 stato nominato presidente a vita.\nIl Coro dell'Academy of St Martin in the Fields venne creato nel 1975 e fece il suo debutto nell'ottobre dello stesso anno. L'inno della UEFA Champions League, trasmesso come sigla durante le partite in televisione, \u00e8 cantato da loro."}
{"id": "1611301", "revid": "174925", "url": "https://it.wikipedia.org/wiki?curid=1611301", "title": "Francesco II de Tassis", "text": "Biografia.\nFrancesco II inizi\u00f2 la propria carriera come Maestro di Posta a Bobenheim presso Worms, a Diedelsheim ed a Rheinhausen, e sino al 1543 fu Maestro di Posta anche ad Augusta ed a Ro\u00dfhaupten (Rochapt) presso Scheppach con il parente Serafino I de Tassis. Alla morte di questi, divenne l'unico Maestro di Posta imperiale, con diritto di trasmettere tale carica ai propri eredi se non diversamente prescritto dall'Imperatore.\nIl 9 febbraio 1542 con il fratello Raimondo, Signore della Valsassina e con il nipote Simone, fond\u00f2 una sede postale imperiale a Milano.\nFrancesco II mor\u00ec tra il 22 ed il 31 dicembre 1541 e venne sepolto nella Chiesa di Notre-Dame du Sablon di Bruxelles.\nIl 31 dicembre 1543, l'Imperatore Carlo V nomin\u00f2 quale suo successore il fratello Leonardo, dal momento che Francesco II era morto senza eredi."}
{"id": "1611303", "revid": "46936", "url": "https://it.wikipedia.org/wiki?curid=1611303", "title": "Juan Gonz\u00e1lez", "text": ""}
{"id": "1611306", "revid": "2039709", "url": "https://it.wikipedia.org/wiki?curid=1611306", "title": "Caltanissetta", "text": "Caltanissetta (IPA: , ; \"Cartaniss\u00e8tta\" in siciliano) \u00e8 un comune italiano di abitanti, capoluogo del libero consorzio comunale di Caltanissetta in Sicilia.\nI primi ad abitare il territorio circostante furono i Sicani, che si stanziarono in diversi villaggi a partire dal XIX secolo a.C., ma l'odierna citt\u00e0 fu fondata verosimilmente nel X secolo durante il periodo islamico in Sicilia, quando probabilmente nacque il toponimo \"Caltanissetta\", sebbene siano state formulate nel tempo anche ipotesi alternative. Trasformata in feudo dai Normanni, dopo varie vicissitudini pass\u00f2 nel 1405 sotto il dominio dei Moncada di Patern\u00f2, che furono i titolari della contea di Caltanissetta fino al 1812; della nobile famiglia rimane il secentesco Palazzo Moncada, in stile barocco.\nA partire dall'Ottocento conobbe un notevole sviluppo industriale grazie alla presenza di vasti giacimenti di zolfo, che la resero un importante centro estrattivo; l'importanza che rivest\u00ec nel settore solfifero le valse l'appellativo di \"capitale mondiale dello zolfo\", e nel 1862 vi fu aperto il primo istituto minerario d'Italia. Negli anni trenta visse un periodo di fermento culturale, nonostante le censure del fascismo, tanto che Leonardo Sciascia la defin\u00ec una \"piccola Atene\". Nel secondo dopoguerra il settore estrattivo entr\u00f2 in crisi e con esso tutta l'economia del territorio, che oggi si basa prevalentemente sul settore terziario.\nGeografia fisica.\nIl vasto territorio di Caltanissetta, quattordicesimo d'Italia per superficie e quarto in Sicilia dopo Noto, Monreale e Ragusa si sviluppa nell'entroterra isolano e non ha sbocchi sul mare. Il territorio, situato nella regione dei monti Erei, \u00e8 prevalentemente collinare, con la cima pi\u00f9 alta che raggiunge gli 859\u00a0, e l'altitudine del centro della citt\u00e0, 568\u00a0, ne fa il settimo comune capoluogo di provincia pi\u00f9 alto d'Italia, preceduto nella Regione soltanto da Enna.\nTerritorio.\nLa citt\u00e0 di Caltanissetta si colloca in posizione di rilievo dominante l'intera valle del Salso, che si estende fino a includere la vicina Enna. Morfologicamente ricalca perfettamente le caratteristiche del territorio circostante, molto aspro e di composizione calcareo-argillosa.\nIl centro abitato citt\u00e0 sorge fra tre colli (Sant'Anna, monte San Giuliano e Poggio Sant'Elia) che, disposti ad arco, formano una conca entro la quale si sviluppa parte del centro storico e tutti i quartieri meridionali.\nNel vigente Piano Territoriale Paesistico della provincia di Caltanissetta, della Regione Siciliana, Assessorato Beni Culturali ed Ambientali, gran parte del territorio di Caltanissetta ricade nei paesaggi locali n. 9 \"Aree delle Miniere\", n. 8 \"Sistemi urbani di Caltanissetta e San Cataldo\" e n. 5 \"Valle del Salito\".\nNella letteratura geologica il territorio del comune \u00e8 noto come \"bacino di Caltanissetta\".\nI primi rilevamenti delle formazioni geologiche affioranti furono effettuati da Luigi Baldacci e Sebastiano Mottura; intorno agli anni trenta nuovi studi furono effettuati dal geologo tedesco Behermann.\nLeo Ogniben effettu\u00f2 importanti studi sulla serie solfifera siciliana.\nLe serie stratigrafiche furono ricostruite da Paolo Schmidt di Friedberg.\nDecima e Wezel pubblicarono studi sulle evaporiti Messiniane, introducendo in Sicilia il complesso evaporitico inferiore e il complesso evaporitico superiore.\nUn fenomeno geologico caratteristico \u00e8 quello delle maccalube di Terrapelata, piccoli vulcani che eruttano pi\u00f9 o meno violentemente fango argilloso e gas, adiacenti al villaggio Santa Barbara.\nClima.\nIl clima \u00e8 piuttosto continentale, rigido e secco d'inverno, caldo e ventilato d'estate, con meno di 60 giorni di pioggia annui.\nIl vento \u00e8 un elemento climatico della citt\u00e0. Nel periodo invernale possono essere presenti brevi e sporadiche precipitazioni nevose. Le piogge si concentrano nei mesi di gennaio, febbraio, marzo, aprile, ottobre e dicembre, quasi del tutto assenti in estate con una piovosit\u00e0 media annuale di 458\u00a0mm.\nLa temperatura varia molto: le massime invernali sono in media di 9-12\u00a0\u00b0C, mentre quelle estive di 30-35\u00a0\u00b0C; le minime variano dalla media di 4-6\u00a0\u00b0C invernale a quella di 15-20\u00a0\u00b0C estiva. I picchi sono stati di -7\u00a0\u00b0C (minimo registrato nel 1934) e di 44.0\u00a0\u00b0C - massima raggiunta nell'estate del 1983.\nOrigini del nome.\nIl toponimo \"Caltanissetta\" (di cui esiste anche la variante desueta \"Caltanisetta\") deriva dall'arabo \"Qal\u02bfat an-nis\u0101\u02be\", letteralmente traducibile come \"rocca delle donne\", o \"castello delle donne\", che \u00e8 il nome con cui il geografo arabo Muhammad al-Idrisi indica la citt\u00e0 nel 1154 nel suo \"Il libro di Ruggero\". La conferma della traduzione dall'arabo \u00e8 stata trovata in un testo di Goffredo Malaterra dell'XI secolo, in cui scriveva:\nIl motivo per cui la localit\u00e0 fosse appellata in questo modo rimane sconosciuta e l'ipotesi che il castello di Pietrarossa fosse un \"harem\" a servizio dell'emiro di Palermo sembra essere smentita dalla natura militare della fortezza. Secondo la storica nissena Rosanna Zaffuto Rovello, il nome era dovuto al fatto che gli uomini, a causa della distanza dei campi coltivati, fossero costretti a dimorare fuori dal villaggio, dando cos\u00ec l'impressione che fosse abitato solo dalle donne.\nSecondo lo studioso Luigi Santagati, il toponimo dimostrerebbe l'esistenza, mai confermata, di un borgo preesistente di origine bizantina. Secondo la sua teoria, \"nis\u0101\u02be\", \"donna\" in arabo, sarebbe la storpiatura di \"Nissa\", il nome della citt\u00e0 dell'Anatolia da cui provenivano gli stratioti bizantini che avrebbero costruito il castello di Pietrarossa e il vicino villaggio, che avrebbero chiamato Nissa, l\u00ec dove sorge il quartiere degli Angeli. In seguito alla conquista da parte degli Arabi, questi avrebbero aggiunto al nome originale del borgo il prefisso \"Qal\u02bfat\", \"castello\", analogamente a quanto fecero a Henna, l'odierna Enna, che rinominarono \"Qasr Yannae\", divenuta poi Castrogiovanni, e in altre localit\u00e0 di cui storpiarono o integrarono il nome bizantino.\nCon l'arrivo dei Normanni, nell'XI secolo la citt\u00e0 incominci\u00f2 ad assumere il nome latinizzato di \"Calatenixet\", secondo la versione del Malaterra gi\u00e0 citata, o \"Calatanesat\", in una traslitterazione dall'arabo del testo di Idrisi. Gi\u00e0 alla fine del XII secolo, lo storico Ugo Falcando, nel suo \"Liber De Regno Sicilie\", parla di \"Caltanixettum\", che risulta essere la traduzione ufficiale dell'odierno nome in latino.\nStoria.\nSimboli.\nNello statuto del Comune sono riportate le descrizioni araldiche dello stemma e del gonfalone.\nMonumenti e luoghi d'interesse.\nArchitetture civili.\nAltro.\nIl 2 novembre 2013 la giunta comunale della citt\u00e0 nissena ha deliberato l'acquisto del manufatto in metallo, delle costruzioni annesse e dell'area circostante per la somma di 537.000 euro. Le motivazioni alla base della decisione dell'acquisto sono state l'interesse ad evitare che l'antenna venisse demolita da parte della RAI e che il circostante parco alberato, diventando di propriet\u00e0 comunale venisse trasformato in un parco pubblico attrezzato per la citt\u00e0.\nIl Dipartimento regionale dei Beni culturali e dell\u2019Identit\u00e0 siciliana il 23 novembre 2021 ha indicato alla Soprintendenza dei Beni culturali di Caltanissetta, di dare avvio alle nuove procedure per l\u2019apposizione del vincolo di bene di interesse culturale dell\u2019antenna radiotrasmittente RAI, ritenuta dalla comunit\u00e0 locale e dalle organizzazioni del territorio un elemento fortemente identitario e dal profondo valore storico e culturale.\nGiardini pubblici.\nSono presenti tre giardini (\"ville\") comunali:\nA queste si aggiungono altre aree verdi:\nAltre aree verdi di minore rilievo si trovano in piazza della Repubblica, in piazza Giovanni XXIII, in piazza Falcone e Borsellino, nell'area compresa tra via Catania e via Galilei, in via Niscemi, in piazza Iacono e sul monte San Giuliano. Nonostante ci\u00f2 nel 2018 il verde pubblico fruibile si attestava a 4,5\u00a0m\u00b2 per abitante collocando il capoluogo nisseno tra gli ultimi posti nella classifica nazionale.\nAltre due grandi aree verdi, non ancora fruibili ma in attesa di finanziamento, sono:\nSiti archeologici.\nAll'interno del perimetro urbano della citt\u00e0 di Caltanissetta \u00e8 presente il parco archeologico Palmintelli.\nI principali parchi archeologici presenti al di fuori del centro abitato sono:\nSociet\u00e0.\nEtnie e minoranze straniere.\nAl 31 dicembre 2019 a Caltanissetta risultano residenti 3.090 cittadini stranieri, circa il 5% dell'intera popolazione. Le nazionalit\u00e0 principali sono:\nCultura.\nUn momento culturalmente interessante, ma limitato a pochissime personalit\u00e0, \u00e8 stato indubbiamente quello vissuto tra gli anni 1935 e 1970, quando vi risiedevano personalit\u00e0 quali Leonardo Sciascia e Vitaliano Brancati ma soprattutto agiva l'editore Salvatore Sciascia. Caltanissetta \u00e8 stata sede del Parco letterario \"Regalpetra\", dedicato a Leonardo Sciascia, abbandonato.\nInfine, \"SiciliAntica\" che organizza dal 2004 un convegno di studi annuale sulla storia siciliana. \nUniversit\u00e0.\nSono presenti a Caltanissetta le sedi decentrate dell'Universit\u00e0 degli studi di Palermo, dell'Universit\u00e0 degli Studi Internazionali di Roma e un polo didattico dell'Universit\u00e0 degli Studi \"Niccol\u00f2 Cusano\".\nStoria patria.\nA Caltanissetta \u00e8 attiva dal 2012 la Societ\u00e0 Nissena di Storia Patria, una deputazione tematica statale. Scopo peculiare della societ\u00e0 \u00e8 quello di valorizzare e promuovere la storia, rilanciando la cultura del territorio nisseno; anche grazie alla pubblicazione della rivista semestrale \"Archivio Nisseno\". Dal 2014 \u00e8 una ONLUS; dal 2016 \u00e8 ospitata nel convento dei frati minori annesso alla chiesa di Santa Maria degli Angeli, in cui \u00e8 stata allestita una biblioteca realizzata grazie a delle donazioni.\nTeatro.\nAlla citt\u00e0 \u00e8 legato il Teatro Stabile Nisseno, organizzazione teatrale nata nel 1996 sulle orme del \"Piccolo Stabile Nisseno\" e ancora precedentemente del gruppo teatrale de \"I quindici\", nato negli anni settanta. Con circa centotrenta repliche per ogni stagione in giro per la Sicilia e l\u2019Italia meridionale, le stime SIAE lo classificano ai primi posti tra le compagnie semi-professionistiche dell\u2019Italia centro-meridionale.\nCinema.\nA Caltanissetta \u00e8 ambientata la prima parte del film neorealista del 1958 \"L'uomo dai calzoni corti\", diretto da Glauco Pellegrini e interpretato dal giovane Edoardo Nevola.\nCucina.\nOltre ai piatti tradizionali dell'entroterra siciliano, la citt\u00e0 si distingue per la raffinata tradizione pasticciera dominata dalla presenza di pietanze a base di ricotta, tra cui la raviola e il roll\u00f2.\nUn gruppo di pasticcieri nisseni, il 6 ottobre 2002 ha cucinato il roll\u00f2 pi\u00f9 lungo del mondo, con una lunghezza di ben 303 metri ottenendo un Guinness World Record. Un altro record \u00e8 stato portato a termine dagli stessi pasticcieri il 21 novembre 2004 creando un altro roll\u00f2 di 30 metri, con l'unica differenza di essere senza glutine, in occasione del Convegno sulla Celiachia.\nRiveste un ruolo importante la variante nissena del torrone, preparato con mandorle e pistacchi e caratterizzato da una particolare e lunga preparazione.\nGeografia antropica.\nUrbanistica.\nIl primo nucleo urbano nisseno \u00e8 quello del villaggio di Sabucina, risalente al XII secolo a.C., distante circa quattro chilometri dall'attuale citt\u00e0. Altri importanti centri urbani furono quelli di Gibil Gabib, Vassallaggi e Capodarso, tutti pi\u00f9 o meno distanti dalla citt\u00e0, ma svuotatisi a causa del confluire dei loro abitanti a Sabucina intorno al XIII secolo a.C.\nL'antico borgo, forse di origine bizantina, sorse intorno al Castello di Pietrarossa, sviluppandosi senza alcuna pianificazione seguendo l'andatura del declivio. Era costruito su alti strapiombi, difeso da solide mura, abbatture nel XVII secolo, e protetto dal castello, che si trovava in posizione praticamente inespugnabile. Al successivo borgo arabo corrisponde il quartiere San Francesco (conosciuto impropriamente con il nome di \"Angeli\"), mentre le case pi\u00f9 ricche si trovavano dove sorge il quartiere San Rocco.\nIn seguito all'avvento dei Normanni venne ingrandita l'Abbazia di Santo Spirito, lontana 3\u00a0km dalla citt\u00e0, preesistente gi\u00e0 dall'VIII secolo con il vicino casale rupestre Montis Sanctus Spiritus.\nDurante il periodo di dominazione sveva, la citt\u00e0 si presentava come un insieme di borghi aggregati intorno ad alcune emergenze architettoniche: il castello, l'abbazia, il palazzo del magistrato, Santa Maria la Vetere (o Santa Maria degli Angeli), ecc.\nIl reale processo di crescita organica del tessuto urbano incominci\u00f2 nel XVI secolo, dopo il devastante terremoto del 1567, quando si inizi\u00f2 a pianificare lo sviluppo urbano. La citt\u00e0 fu divisa in quattro quartieri: \"San Francesco\" (che includeva il borgo medievale) a sud-est, \"Santa Venera\" (poi ribattezzato in \"Santa Flavia\") a nord, \"San Rocco\" a nord-ovest, e \"Zingari\" (o \"Provvidenza\") a sud-ovest. I quartieri erano divisi da due assi stradali grossolanamente perpendicolari che si incrociavano in una piazza centrale: l'attuale corso Vittorio Emanuele (in direzione ovest-est) e l'attuale corso Umberto I (in direzione nord-sud).\nQuesta struttura si conserv\u00f2 intatta fino al secondo dopoguerra: negli anni cinquanta, infatti, la quasi totalit\u00e0 della popolazione abitava nei quattro quartieri formati dall'incrocio delle due vie principali. Con il piano regolatore approvato nel 1967, al fine di tutelare il centro storico, fin\u00ec con l'essere \"congelato\", privilegiando le aree periferiche della citt\u00e0. Cos\u00ec in seguito a tale decisione dello sviluppo urbano, molti quartieri del centro storico hanno cominciato a svuotarsi, a partire dall'antico quartiere arabo di San Francesco.\nIl centro cittadino si districa tra viottoli, salite, scalinate, stradine impervie e scoscese, anche se non mancano i grandi ed eleganti viali che ricordano la gloria di cui godette la citt\u00e0 al tempo dei Borboni e dell'estrazione dello zolfo, e che rappresentano il centro economico cittadino, pieni di negozi e locali.\nIl centro storico conserva la funzione di centro amministrativo ed economico della citt\u00e0, sebbene l'estensione dei quartieri moderni verso est abbia contribuito al decentramento di alcuni uffici amministrativi.\nIn centro si trovano il Teatro Regina Margherita e gli altri cinema della citt\u00e0, il Municipio, nonch\u00e9 le principali chiese e la Cattedrale.\nIl centro ospita anche il tipico e suggestivo mercato \"storico\" ortofrutticolo, denominato \"Strata 'a foglia\", fulgido esempio di come le tradizioni locali siano preservate, seppure con difficolt\u00e0.\nNel centro storico si trovano anche numerosi monumenti di rilievo: la \"chiesa di San Domenico\", la \"chiesa di Sant'Agata\" (ex collegio dei Gesuiti), la \"Biblioteca Scarabelli\" e molti archi, ponticelli, terrazze, giardini.\nIl centro include i quattro quartieri storici della citt\u00e0, separati dai due assi principali del centro storico, rappresentati da Corso Vittorio Emanuele e Corso Umberto I.\nOltre questo nucleo pi\u00f9 antico di strade, dal centro si sviluppano altre importanti vie come \"Viale Trieste\", \"Via Rochester\", \"Via Niscemi\", \"Via Napoleone Colajanni\" e \"Viale Regina Margherita\", che collegano la citt\u00e0 antica con quella nuova.\nLa parte nuova, assumendo queste strade come direttrici principali di sviluppo, ha creato nuovi quartieri, di pari passo con l'evoluzione demografica. L'urbanizzazione sempre pi\u00f9 massiccia della periferia nell'ultimo mezzo secolo ha enormemente cambiato l'assetto urbanistico della citt\u00e0, inglobando frazioni e borgate e aggredendo le campagne circostanti.\nLa prima espansione (negli anni cinquanta) ha visto l'urbanizzazione della contrada \"Palmintelli\", a ovest del centro, lungo la strada principale che conduceva a San Cataldo (poi diventato viale della Regione), e che adesso rappresenta il cuore pulsante della citt\u00e0 dal punto di vista dei servizi.\nSull'onda della prima espansione, si \u00e8 iniziato a edificare in contrada \"Balate\", immediatamente a sud del quartiere Palmintelli, e a seguire, sempre pi\u00f9 a sud, verso la contrada \"Pinzelli\";in questo caso il perno su cui si \u00e8 sviluppato il quartiere \u00e8 rappresentato dalla \"via Turati\": prosecuzione della \"via Sallemi\", l'arteria \u00e8 lunga circa 2\u00a0km, \u00e8 interessata da due trafficati incroci, regolati da due rotatorie, e rappresenta il principale collegamento con la porzione sud-occidentale del centro urbano (occupata dal quartiere \"Balate\").\nI due quartiere di \"Balate\" e \"Pinzelli\" contano insieme circa 25.000 abitanti: l'urbanizzazione di quest'area, ad ogni modo, non si \u00e8 arrestata.\nAd ovest del quartiere Palmintelli, avvicinandosi al centro di San Cataldo, si erge il \"Poggio Sant'Elia\" (ad un'altitudine di circa 700\u00a0m), elegante quartiere residenziale a bassa densit\u00e0 abitativa, sede tra l'altro dell'azienda ospedaliera locale e del \"CEFPAS\" (Centro per la Formazione Permanente e l'Aggiornamento del Personale del Servizio Sanitario). Adesso, tra il quartiere Palmintelli e il Poggio Sant'Elia, si trova l'ingresso principale della citt\u00e0 (proprio sullo svincolo sulla SS 640) da dove si snodano le direttrici di traffico principali per Canicatt\u00ec, Agrigento e la A19 (SS 640), per San Cataldo (Via Due Fontane), per Santa Caterina Villarmosa (SS 122/bis), nonch\u00e9 per la citt\u00e0 stessa, tramite la circonvallazione.\nSubito a sud del Poggio Sant'Elia si trova la contrada \"Due Fontane\", zona esclusivamente a carattere residenziale a bassa densit\u00e0, con una forte tendenza all'urbanizzazione. Lungo la strada principale che l'attraversa, Via Due Fontane si \u00e8 avuto un rapido sviluppo di attivit\u00e0 e centri commerciali, data l'importanza del collegamento che offre tra Caltanissetta e San Cataldo.\nMentre a ovest del centro storico si edificava nel quartiere \"Balate\", a sud sorgeva zona \"San Luca\", un quartiere in prevalenza costituito da cooperative, molto popoloso (circa 5'000 abitanti), ma che rappresenta un esempio di edilizia di scarsissimo valore, vista la disposizione delle costruzioni una a ridosso dell'altra e la scarsezza di verde, nonostante la recente progettazione.\nDa qui, dunque, partiva lo sviluppo della periferia meridionale della citt\u00e0, con la progressiva edificazione di villette in prevalenza unifamiliari nel quartiere di \"Pian Del Lago\", zona ad edilizia di bassa densit\u00e0, in cui hanno sede gli impianti sportivi della citt\u00e0.\nSempre pi\u00f9 a sud sorge sulla direttrice Caltanissetta - Pietraperzia la Zona Industriale, sviluppatasi alla fine degli anni cinquanta che rappresenta un importante polo produttivo.\nIl via all'espansione del centro verso nord fu dato dalla costruzione del quartiere popolare attraversato da via G.B. De' Cosmi, parte del grande quartiere \"Santa Petronilla\" (dal nome di un'antica chiesetta rurale che sorgeva nella zona) che si sviluppa a partire proprio dalla via De' Cosmi e biforcandosi a destra con via Pietro Leone (zona \"le Fontanelle\", dove si trova il pi\u00f9 importante circolo ippico della citt\u00e0) e a sinistra con via Libert\u00e0 (dove si trova il Palazzo di Giustizia e la Corte d'appello).\nSempre a nord, \u00e8 in via di urbanizzazione la contrada \"Firr\u00eco\".\nPer via del suolo impervio, l'espansione ad est del centro storico \u00e8 stata di poca importanza e si \u00e8 limitata ad alcune costruzioni degli anni cinquanta-sessanta sulle principali vie Xiboli e Redentore.\nQuartieri storici.\nA partire dal 1700 la citt\u00e0 si sviluppa in quattro quartieri con al centro la piazza oggi piazza Garibaldi e due assi viari principali e perpendicolari tra loro: Corso Umberto I (Caltanissetta) e Corso Vittorio Emanuele (Caltanissetta). Questi assi stradali delimitano i confini interni dei quattro quartieri.\nIl quartiere pi\u00f9 antico, e preesistente la piazza, \u00e8 il quartiere di San Domenico o quartiere degli angeli che prende il suo nome dall'omonima chiesa; esso in origine \u00e8 stato il quartiere arabo da cui ha preso origine lo sviluppo delle citt\u00e0 di Caltanissetta.\nPoi il quartiere della Provvidenza o dei Zingari o Furchi, che prende il suo nome dall'omonima chiesa posta nel punto pi\u00f9 alto dello stesso, anticamente ghetto ebraico della citt\u00e0 o Giudecca, ci\u00f2 secondo un'ipotesi storiografica non confermata. \nTerzo \u00e8 il quartiere di Santa Venera che prende il suo nome dall'omonima chiesa scomparsa, che domina il quartiere e la citt\u00e0 intera; successivamente il quartiere diventa quartiere di Santa Flavia insieme all'omonimo quartiere dei minatori costruito in epoca fascista.\nInfine, il quartiere di San Rocco, il pi\u00f9 recente dei quattro quartieri della citt\u00e0 vecchia, che \u00e8 posto sul lato occidentale della citt\u00e0 ed \u00e8 stato costruito intorno al 1500 - 1700.\nAltri quartieri/rioni della citt\u00e0 sono:\nVillaggio UNRRA Casas.\nIl villaggio UNRRA Casas sorge a circa 3\u00a0km dal centro storico, e risulta inglobato all'interno della citt\u00e0 stessa, oggi semplicemente quartiere UNRRA Casas. Si tratta di un complesso di alloggi, realizzato nell'immediato dopoguerra, dall'organizzazione internazionale UNRRA Casas (United Nations Relief and Rehabilitation Administration), organizzazione costituita a Washington nel 1944, per fornire aiuti e assistenza alle popolazioni colpite dalla guerra, nei paesi passati sotto il controllo degli Alleati. Nel piano regolatore generale della citt\u00e0, il villaggio UNRRA Casas \u00e8 classificato A2 \"zone della citt\u00e0 postunitaria o citt\u00e0 del primo novecento\", di interesse storico e sottoposto a tutela e limitazioni degli interventi di tipo edilizio.\nFrazioni.\nLe frazioni del comune di Caltanissetta sono il villaggio Santa Barbara, Borgo Petilia, Borgata Favarella, Cozzo di Naro, Borgo Canicass\u00e8 Casale, Prestianni, Santa Rita, Torretta e Xirbi. Si tratta di nuclei abitati ubicati a diversi chilometri dalla citt\u00e0, che in genere presentano una chiesa e in alcuni casi anche un ufficio postale e un posto telefonico pubblico. Alcune di queste frazioni sono borgate storiche classificate nel piano regolatore come zone A3 \"Centri storici della campagna\" e godono di tutela per l'importanza storica che rivestono.\nEconomia.\nCaltanissetta \u00e8 conosciuta soprattutto come un centro agricolo e dirigenziale in declino, con un prestigioso passato estrattivo alle spalle. In effetti l'estrazione dello zolfo ha rappresentato la voce economica cittadina pi\u00f9 rilevante tra Ottocento e Novecento. Agli inizi del XX secolo Caltanissetta fu, infatti, tra le maggiori esportatrici di zolfo a livello mondiale, tanto che in passato le fu attribuito l'appellativo di \"capitale mondiale dello zolfo\". In seguito, per\u00f2, la concorrenza estera e lo sviluppo di nuovi metodi estrattivi segnarono il declino di Caltanissetta quale \"capitale dello zolfo\", fino alla completa chiusura di tutte le miniere. L'epopea dello zolfo nisseno \u00e8 raccontata nel Museo delle solfare di Trabia Tallarita, sito nell'ex area mineraria compresa tra Riesi e Sommatino, che fa parte del nuovo circuito del Distretto turistico delle Miniere, costituito nel 2011 ed esteso su di un'area di 2500\u00a0km\u00b2 facente parte delle province di Enna, Caltanissetta e Agrigento.\nTramontata l'epoca dello sfruttamento dello zolfo, \u00e8 rimasto il settore primario a trainare l'economia locale.\nAltro settore economico cittadino \u00e8 quello artigianale, soprattutto nel campo delle pipe, dei dolciumi e del torrone. A Caltanissetta aveva sede il Gruppo Averna, che fu l'azienda principale della zona, che produce il famoso amaro.\nIl settore industriale nisseno \u00e8 fragile e in via di sviluppo. Le aree industriali principali sono quelle di contrada Calderaro; di San Cataldo scalo e di Grottadacqua.\nLa Zona Industriale di Caltanissetta \u00e8 localizzata in contrada Calderaro. Questo agglomerato produttivo \u00e8 gestito dal Consorzio ASI, sottoposto alla vigilanza dell'Assessorato regionale alle Attivit\u00e0 Produttive, e si estende per circa 100 ettari. All'interno della Zona Industriale lavorano un centinaio di imprese, operanti, principalmente, nei settori meccanico, alimentare, dei materiali da costruzione e dell'abbigliamento.\nAltra area industriale ricadente nel territorio di Caltanissetta \u00e8 quella denominata \"San Cataldo scalo\": quest'area \u00e8 vasta circa 45 ettari e ospita un centinaio di stabilimenti. Tra i settori maggiormente rappresentati troviamo industrie manifatturiere, meccaniche, alimentari, tessili ed elettroniche.\nInfine, tra Caltanissetta e Serradifalco, si trova un'altra area industriale di scarsa importanza, denominata \u201cGrottadacqua\u201d, che sorge vicino alla SS 640.\nIl terziario \u00e8 senza dubbio il settore pi\u00f9 sviluppato, nonch\u00e9 il pi\u00f9 diversificato: oltre ad attivit\u00e0 commerciali e legate all'edilizia (il vero settore trainante dell'economia cittadina negli anni del \u201cboom\u201d economico, anche se soggetto a continue inchieste per ricorrenti infiltrazioni mafiose), si annoverano sul territorio numerose filiali bancarie e istituti assicurativi, nonch\u00e9 gli uffici di importanti organi amministrativi (si ricordi, per esempio, che la citt\u00e0 \u00e8 sede del Tribunale e della Corte d'Appello). Ciononostante, il settore terziario presenta alcune carenze e debolezze. Una di esse \u00e8 rappresentata dal turismo: in base ai dati raccolti dall'Assessorato al Turismo della Regione Siciliana, nel 2005 le presenze turistiche in provincia rappresentavano appena l'1,13% del totale. Questo dato cos\u00ec basso, che fa della provincia nissena la meno visitata in Sicilia, probabilmente non \u00e8 dovuta alla carenza di strutture ricettive, quanto ad una cattiva valorizzazione del patrimonio artistico-monumentale e paesaggistico del territorio.\nNel suo complesso, il territorio di Caltanissetta pu\u00f2 definirsi, comunque, scarsamente sviluppato dal punto di vista economico, a causa di un insieme di congiunture sfavorevoli sotto molteplici aspetti (carenza di infrastrutture, povert\u00e0 di risorse, illegalit\u00e0 dilagante, scarso interesse della politica, poca oculatezza negli investimenti, ecc.). In base ai dati raccolti dal \"Sole 24 ore\" si evince che il PIL pro capite della provincia nissena sia di 13.388,84\u00a0\u20ac (103\u00ba posto in classifica nazionale) e che la quota di esportazioni sul PIL sia appena dell'11,47%; l'importo medio delle pensioni \u00e8 basso (621,18\u00a0\u20ac).\nUn altro grave problema che condiziona il sottosviluppo di questa parte d' Italia \u00e8 la difficolt\u00e0 a trovare un impiego fisso, specie per le fasce occupazionali pi\u00f9 deboli, quali i giovani (il 45,9% \u00e8 disoccupato) e le donne (sono occupate appena il 24,87% del totale, dato tra i pi\u00f9 bassi del Paese).\nLa disoccupazione \u00e8 una costante atavica della citt\u00e0, in quanto \u00e8 stata storicamente uno dei principali stimoli all'emigrazione, soprattutto a partire dagli anni '60; tale processo, che si era quasi arrestato sul finire del XX secolo, sta tornando a manifestarsi nuovamente negli ultimi anni.\nInfrastrutture e trasporti.\nStrade.\nCaltanissetta rappresenta uno snodo di media importanza nell'ambito della rete stradale regionale. Le principali arterie extraurbane che interessano la citt\u00e0 sono:\nAltre arterie garantiscono il collegamento con i centri minori:\nA Caltanissetta inoltre aveva origine la strada statale 191 di Pietraperzia. Nel 1988 il tratto da Caltanissetta a Pietraperzia fu declassato, diventando \"strada provinciale 103 Caltanissetta-Pietraperzia\", e perse progressivamente importanza a seguito dell'apertura della SS\u00a0640\u00a0dir.\nFerrovie.\nIl centro abitato di Caltanissetta viene attraversato, da nord a sud, dall'omonima galleria ferroviaria, lunga circa 2\u00a0km. Allo sbocco del tunnel \u00e8 stata costruita la stazione centrale: sita in piazza Roma, a breve distanza dal terminal degli autobus extraurbani, serve l'intera citt\u00e0. Sebbene oggi si trovi in una zona strategica e ben servita dai mezzi pubblici, quando fu inaugurata, nel settembre del 1876, si trovava alle porte della citt\u00e0. \nLa stazione \u00e8 al giorno d'oggi frequentata principalmente da pendolari: lavoratori e studenti delle scuole secondarie. \u00c8 interessata esclusivamente da un traffico di livello regionale: le principali destinazioni dei treni sono Catania, Modica, Agrigento e Xirbi (scalo intermedio per Palermo e Catania).\nA circa 7\u00a0km a nord dalla citt\u00e0, invece, \u00e8 localizzata l'altra stazione posta a servizio del capoluogo nisseno, quella di Caltanissetta Xirbi, situata in una zona di campagna prossima alla frazione di Xirbi, inaugurata nel 1869. In realt\u00e0 essa \u00e8 pi\u00f9 vicina al centro abitato di Santa Caterina Villarmosa, del quale originariamente recava il nome. Lo scalo \u00e8 comunque un importante nodo ferroviario dell'Isola: infatti, \u00e8 posto sulla linea Palermo-Catania, della quale consente il collegamento con la ferrovia proveniente da Agrigento. Essendo cos\u00ec tanto lontana dalla citt\u00e0, la stazione \u00e8 stata a lungo poco usata: i passeggeri vi transitavano solo per prendere le coincidenze. Tuttavia, a seguito della frana del 2015 che ha investito il viadotto Himera sulla A 19, che ha comportato disagi alla circolazione su gomma, in conseguenza del significativo potenziamento dei collegamenti ferroviari diretti tra Palermo e Catania, la stazione ha riacquistato importanza, diventando molto frequentata dai viaggiatori. \nNel quadro della realizzazione della nuova ferrovia Palermo-Catania ad alta capacit\u00e0 \u00e8 inoltre previsto che la stazione venga riqualificata e attrezzata per accogliere i maggiori volumi di traffico generati dall'AV.\nMobilit\u00e0 urbana.\nLa citt\u00e0 \u00e8 dotata di un servizio di trasporto urbano su gomma gestito dall'azienda locale \"SCAT\". Il capolinea, comune a tutte le linee, \u00e8 situato in piazza Roma, di fronte alla stazione ferroviaria di Caltanissetta Centrale. Il terminal dei bus extraurbani \u00e8 situato in via Rochester.\nSport.\nPesistica.\nUno degli sport praticati a Caltanissetta \u00e8 il sollevamento pesi, in quanto 50 record italiani su 180 sono stati stabiliti da atleti nisseni di cui 15 maschili e 35 femminili\nCalcio.\nLa storia del calcio nisseno coincide in gran parte con quella della Nissa, squadra fondata negli anni trenta e che negli anni ottanta raggiunse il suo apice sportivo, militando in Serie C2.\nNel campionato 2020/2021, le due principali squadre sono:\nAutomobilismo.\nL'automobilismo occupa una posizione di grande rilievo tra gli sport praticati in citt\u00e0. La competizione pi\u00f9 importante \u00e8 la Coppa Nissena, gara di tipo cronoscalata la cui prima edizione risale al 1922. Altre competizioni sono il Rally Citt\u00e0 di Caltanissetta e lo Slalom del Borgo, che si svolgono lungo le strade nelle contrade limitrofe alla citt\u00e0.\nTennis.\nIl torneo internazionale Citt\u00e0 di Caltanissetta rappresenta un importante appuntamento che si svolge in citt\u00e0 a cadenza annuale. Nato nel 1999 come torneo della categoria Satellites, nel 2005 pass\u00f2 all'ITF Men's Circuit e dal 2009 fa parte dell'ATP Challenger Tour.\nAltri sport.\nAltra squadra \u00e8 la Pro Nissa Futsal, nata nel 2009, che disputa il campionato di Serie B 2019/2020, dopo aver vinto il precedente campionato di Serie C1.\nImpianti sportivi.\nVanno ricordati anche gli altri due palazzetti dello sport comunali: il \"PalaChiarand\u00e0\" (con capienza di 1.000 posti) e il \"PalaCannizzaro\" (con 2.000 posti). In tutte le strutture citate si praticano vari sport \"indoor\", tra cui le arti marziali e la pesistica, la scherma, il basketball, la pallavolo e la pallamano."}
{"id": "1611320", "revid": "173469", "url": "https://it.wikipedia.org/wiki?curid=1611320", "title": "Vampiri Amanti", "text": ""}
{"id": "1611321", "revid": "6923", "url": "https://it.wikipedia.org/wiki?curid=1611321", "title": "Beleth", "text": "In demonologia, Beleth (ma anche Bileth, o Bilet, o Byleth) \u00e8 un demone, uno dei re dell'inferno. Si fa vedere seduto su un cavallo bianco, preceduto dal suono di trombe e di musicisti di ogni genere. Indossa un anello d'argento ad un dito della mano sinistra e lo mostra sempre davanti al suo viso, come \u00e8 costume tra i principi e i re crudeli prima di Amaymon.\nSecondo il Malleus Maleficarum Beleth \u00e8 descritta come un demone diurno femminile dall'aspetto piacente e coi boccoli biondi, comanderebbe 85 legioni di demoni, portando lo spirito dell\u2019amore fra uomo e donna.\nViene descritta come la preferita dalle ragazze che aspettano una proposta.\nMaxine Dietrich, Scrittrice dei Sermoni di satana, la descrive con queste parole: \"Byleth \u00e8 femmina. Ha un aspetto morbido, occhi scuri penetranti con lunghi capelli biondi che terminano in boccoli.\"\nViene sempre descritto con la facolt\u00e0 di riunire le persone in amore e poter rivelare i veri sentimenti delle persone.\nSecondo il catalogo Pseudomonarchia Daemonum, il figlio di No\u00e8 \u00e8 il primo ad averlo invocato dopo il Diluvio universale e ha scritto un libro sulla matematica grazie al suo aiuto.\nBeleth nella cultura Pop.\nBeleth appare nella serie a fumetti IL MARCHIO come una demone di sesso femminile, presentando molte similitudini alla descrizione di \"Jasdcques Collin de Plancy e quella riportata nel Malleus Maleficarum.\"\nDifatti appare con le fattezze di una donna molto alta, con grandi occhi verdi simili a quelli di un gatto, e la facolta di riuscire a \"leggere\" nel cuore delle persone e rivelare i loro veri sentimenti. \n\u00c8 stata considerata il personaggio femminile pi\u00f9 amato dai lettori della serie per via del suo aspetto e della sua backstory."}
{"id": "1611322", "revid": "123144065", "url": "https://it.wikipedia.org/wiki?curid=1611322", "title": "Acido ipofluoroso", "text": "L'acido ipofluoroso \u00e8 un composto chimico con formula HFO. \u00c8 un intermedio nell'ossidazione dell'acqua da parte del fluoro, il quale produce HF e ossigeno.&lt;br&gt;\u00c8 l'unico acido ipoalogenoso che pu\u00f2 essere isolato come solido.&lt;br&gt;HFO \u00e8 esplosivo, decomponendosi in ossigeno e HF.\nIl composto \u00e8 stato studiato in fase solida dalla cristallografia ai raggi x come una molecola con un angolo di 101\u00b0. I legami di O-F e O-H sono rispettivamente di 144.2 e 78 pm. La struttura solida consiste in catene con collegamenti O-H---O. Da notare che le misurazioni nella fase solida differiscono da quelle della fase gassosa, che sono mostrate nell'illustrazione sulla tabella.\nL'acido ipofluoroso in acetonitrile (generato in situ facendo passare fluoro gassoso in acetonitrile \"umido\") serve come agente trasportatore di ossigeno altamente elettrofilo.\nTrattando la fenantrolina con questo reagente si riesce ad ottenere il finora elusivo 1-10 diossido di fenantrolina, pi\u00f9 di 50 anni dopo il primo tentativo senza successo."}
{"id": "1611327", "revid": "107831", "url": "https://it.wikipedia.org/wiki?curid=1611327", "title": "XVIII Giochi del Commonwealth", "text": "I XVIII Giochi del Commonwealth si tennero a Melbourne, Australia, tra il 15 e il 26 marzo 2006. Fu l'evento sportivo pi\u00f9 grande mai svoltosi nella citt\u00e0 australiana, superando nettamente in termini di squadre, atleti ed eventi i Giochi della XVI Olimpiade del 1956.\nLe cerimonie di apertura e chiusura, come successo ai Giochi olimpici di 50 anni prima, si tennero al Melbourne Cricket Ground.\nLa mascot dei giochi era Karak, un Cacatua nero dalla coda rossa, una specie di Cacatuidae in via di estinzione.\nSviluppo e preparazione.\nSedi di gara.\nDurante i Giochi del Commonwealth 2006 sono stati utilizzati i seguenti impianti.\nI Giochi.\nPaesi partecipanti.\nAi Giochi del Commonwealth 2006 parteciparono 71 paesi, territori e regioni del Commonwealth. In ordine alfabetico:\nSport.\nIl programma dei XVIII Giochi del Commonwealth vide disputarsi 16 sport, 12 individuali e 4 di squadra, per un totale di 247 eventi.\nAtleti dispersi.\nIl 20 marzo 2006 \u00e8 stata annunciata la scomparsa di due atleti dal villaggio dei giochi: il pugile della Tanzania Omari Idd Kimweri e il corridore del Bangladesh Mohammad Tawhidul Islam.\nIl 22 marzo 2006 \u00e8 stata la volta di sette atleti della Sierra Leone (tre donne e quattro uomini). Altri sette atleti della Sierra Leone sono scomparsi durante i giochi, per un totale di 14 atleti, i due terzi della spedizione. La polizia crede che si siano rifugiati a Sydney dove la comunit\u00e0 di loro connazionali \u00e8 pi\u00f9 consistente rispetto a Melbourne.\nDue ore prima la cerimonia di chiusura del 26 marzo, ufficiali del Camerun hanno comunicato alla polizia la scomparsa di nove partecipanti ai giochi.\nDurante i Giochi di Manchester 2002 scomparvero ventuno atleti della Sierra Leone, cinque del Bangladesh e uno del Pakistan e altri ottanta casi simili si verificarono durante le Olimpiadi di Sydney.\nSu richiesta della Sierra Leone, la federazione dei Giochi del Commonwealth ha cancellato gli accrediti dei fuggitivi, permettendo al Dipartimento dell'immigrazione australiano di cancellare gi\u00e0 il 27 marzo i loro visti e cominciare ad investigare.\nAlle 7:20 di quel giorno la polizia del Nuovo Galles del Sud ha rintracciato sei atleti della Sierra Leone in una casa di Harbord vicino Manly Beach. Tutti i sierraleonesi espressero la volont\u00e0 di chiedere asilo politico e gli fu garantito il rinnovo dei visti in attesa del completamento della procedura relativa ai rifugiati politici. Gli atleti hanno affermato di essere stati vittima di torture e violenze, la diciassettenne Isha Conteh ha dichiarato di rischiare l'infibulazione nel caso fosse tornata nel proprio paese.\nIl 28 marzo altri sei atleti dello stato africano si consegnarono alle autorit\u00e0 di Sydney chiedendo asilo politico. Due dei camerunensi dispersi sono stati trovati a Perth."}
{"id": "1611336", "revid": "713168", "url": "https://it.wikipedia.org/wiki?curid=1611336", "title": "Giovanni Battista de Tassis", "text": "Dal 1490 sino al 1541 Giovanni Battista fu al servizio degli Asburgo e fu uno dei cofondatori del sistema postale transnazionale operante nei territori controllati dalla dinastia. Carlo V nomin\u00f2 Giovanni Battista Conte Palatino e consigliere imperiale. \nBiografia.\nSotto il regno di Massimiliano I.\nNel 1490 Giovanni Battista, insieme allo zio Janetto e a Francesco I de Tassis entr\u00f2 al servizio dell'Imperatore Massimiliano I con il compito di organizzare il sistema postale e di corrieri all'interno del Sacro Romano Impero.\nTra il 1504 ed il 1506 fu in Istria per gestirvi le attivit\u00e0 dello zio Janetto, ritornando in seguito al servizio di Massimiliano con le funzioni di Maestro dei Corrieri e Organizzatore della Posta.\nNel 1512 Giovanni Battista organizz\u00f2 un sistema di staffette da Innsbruck e Augusta per Dieta di Treviri e Colonia. Nel maggio dello stesso anno venne elevato, assieme a Francesco I de Tassis, ai fratelli di questi e ai suoi fratelli, al rango di nobile ereditario. \nAssistente di Francesco I de Tassis nei Paesi Bassi.\nNel corso delle indagini condotte sull'operato di Gabriele de Tassis, il quale aveva trasportato lettere private in un baule destinato alla corrispondenza imperiale, anche Giovanni Battista cadde in disgrazia. La Corte degli Uditori (Raitkammer) lo accus\u00f2 di appropriazione indebita. Le autorit\u00e0 giudiziarie di Innsbruck lo invitarono nel settembre del 1513 a presentarsi nella citt\u00e0 austriaca per rispondere delle accuse. Giovanni Battista rimase tuttavia nei Paesi Bassi, entrando nel servizio postale della Borgogna gestito da Francesco de Tassis. Nel 1515 Giovanni Battista venne infine riabilitato dall'imperatore Massimiliano.\nNel contratto di appalto del servizio postale di Carlo V del 12 novembre 1516 Giovanni Battista viene indicato quale assistente di Francesco, e assieme a quest'ultimo quale maestro di posta e corriere. Francesco e Giovanni Battista vennero incaricati di organizzare nuove tratte da e per Bruxelles. Da varie fonti (come ad esempio il resoconto del cronista Lucas Rem) \u00e8 noto come il servizio postale in quel periodo fosse per alcune tratte reso difficoltoso o impossibile. Ad esempio la tratta da Bruxelles ad Innsbruck dovette essere temporaneamente reindirizzata verso Strasburgo e il lago di Costanza a causa dell'opposizione di Ulrico I di W\u00fcrttemberg e all'assedio di Worms condotto da Franz von Sickingen. \nIn vista dell'imminente morte di Francesco I de Tassis, Carlo V attribu\u00ec a Giovanni Battista la carica di maestro generale di posta, conferitagli il 30 novembre 1517 a Valladolid. \nGiovanni Battista maestro generale di posta sotto il regno di Carlo V.\nIn seguito alla morte di Francesco I de Tassis, Carlo V concluse un nuovo contratto di appalto del servizio postale con Giovanni Battista e Matteo de Tassis (quest'ultimo operante in Spagna) il 20 dicembre del 1517 a Valladolid. Il nuovo contratto sanciva la riduzione del contributo fisso annuale, visto il venir meno della necessit\u00e0 per Carlo v di avere un collegamento via terra con Napoli; reiterava l'assoluta priorit\u00e0 della corrispondenza del sovrano nel servizio postale; definiva l'equiparazione dei maestri di posta ai funzionari governativi spagnoli e fiamminghi. Il contratto gettava le basi, quantomeno nei Paesi Bassi e nella Borgogna, di un servizio postale basato su stazioni permanenti.\nIn seguito all'elezione imperiale di Carlo V il 28 giugno del 1519, Giovanni Battista appront\u00f2 un servizio di corrieri da Francoforte a Bruxelles per informare la corte della governatrice Margherita d'Asburgo, presso la quale si trovava anche il fratello di Carlo Ferdinando. Il 14 giugno del 1521 Giovanni Battista venne nominato da Carlo V maestro di posta generale per tutti i territori da lui controllati. Sebbene tale servizio postale avesse carattere transnazionale, venne inizialmente concepito esclusivamente come strumento di governo degli Asburgo, non aperto al pubblico. Il 6 novembre del 1520 Carlo V scrivendo a Giovanni Battista gli ribadiva inoltre il bando della trasporto di corrispondenza di stranieri.\nQuesto approccio venne modificato completamente nel 1530, con l'apertura nei Paesi Bassi del servizio a pagamento destinato alla corrispondenza di soggetti privati. I primi uffici postali vennero quindi creati lungo la cosiddetta via postale dei Paesi Bassi (\"Niederl\u00e4ndische Postkurs\"), con stazioni dislocate lungo il percorso da Bruxelles all'Italia.\nGli ultimi anni.\nNel 1536, Carlo V stipul\u00f2 un nuovo contratto con Giovanni Battista, nel quale gli si riconosceva il diritto di trasmettere la sua carica di maestro di posta generale al figlio Francesco II de Tassis. \nGiovanni Battista mor\u00ec il 16 ottobre 1541 a Ratisbona dopo aver accompagnato Carlo V al Reichstag ivi riunito. Venne sepolto nella chiesa di Notre-Dame du Sablon.\nMatrimonio e discendenza.\nIl 6 febbraio 1514 Giovanni Battista spos\u00f2 Cristina di Wachtendonk zu Hemissem (\u2020 1561). La coppia ebbe i seguenti figli:\nRaimondo compare come personaggio nel Don Carlos di Schiller.\nGiovanni Battista ebbe anche alcuni figli illegittimi da diverse sue amanti:\nDa Barbara di Walcher nel Tirolo, ebbe i seguenti figli, che vennero legittimati nel 1538:\nDa Cornelia de Hase, ebbe i seguenti figli, che vennero legittimati nel 1584:"}
{"id": "1611342", "revid": "298229", "url": "https://it.wikipedia.org/wiki?curid=1611342", "title": "John Lindsay", "text": "Biografia.\nFu membro della Camera dei Rappresentanti dal 1959 al 1965 e sindaco di New York dal 1966 al 1973."}
{"id": "1611343", "revid": "1869172", "url": "https://it.wikipedia.org/wiki?curid=1611343", "title": "Palazzo della Consulta", "text": "Il Palazzo della Consulta, detto anche la Consulta, \u00e8 un edificio romano in piazza del Quirinale, 41, in cui dal 1955 ha sede la Corte costituzionale della Repubblica Italiana.\nStoria.\nSorge sui resti del settore settentrionale delle Terme di Costantino, sulla pendice meridionale del Quirinale, in sostituzione di un precedente edificio eretto sotto papa Sisto V dal cardinale Ferrero da Vercelli per ospitarvi la Sacra Congregazione della Consulta e ampliato poi da papa Paolo V agli inizi del XVII secolo.\nL'edificio, finito di costruire nel 1737 sotto la direzione dell'architetto Ferdinando Fuga, fu commissionato da Papa Clemente XII perch\u00e9 potesse ospitare sia la sede della segreteria della \"Sacra Congregazione della Consulta\" (ovvero il Consiglio di Stato Pontificio) e della Segnatura dei Brevi, sia il corpo dei \"Cavalleggeri\" e quello delle \"Corazze\" (poi Guardia nobile). \nFra il 1798 e il 1814 il palazzo fu sede della Prefettura di Roma; nel 1849, durante la Repubblica Romana, fu sede del Governo del triumvirato di Giuseppe Mazzini, Carlo Armellini e Aurelio Saffi. Dopo l'annessione di Roma, dal 1871 al 1874, vi risiedette il principe ereditario Umberto I con sua moglie Margherita di Savoia. Tra il 1874 e il 1922 vi ebbe sede il Ministero degli Affari Esteri e dal 1924 al 1953 fu sede del Ministero delle colonie. \nDal 1955 \u00e8 sede della Corte costituzionale, destinazione confermata anche nell'art. 1 della legge 18 marzo 1958, n. 265.\nDescrizione.\nEsterno.\nLa pianta del palazzo, condizionata dalle caratteristiche del terreno, \u00e8 a forma trapezoidale con cortile quadrato centrale; la facciata \u00e8 un'interpretazione pi\u00f9 articolata dello schema tradizionale di palazzo romano. Questa, di impostazione classica, \u00e8 a due piani: nel primo le finestre hanno timpani triangolari e nel secondo circolari. \nIl portale centrale \u00e8 delimitato da un ordine di due colonne poco aggettanti, sulle quali poggia un timpano curvilineo con le statue della Giustizia e della Religione, opera dello scultore Francesco Maini; sui due portoni laterali vi sono invece dei trofei militari, relativi al corpo dei Cavalleggeri e quello delle Corazze (poi Guardia Nobile), opera dello scultore Filippo Valle.\nInterno.\nNei sette piani indipendenti dell'edificio, il Fuga distribu\u00ec tutte le singole istituzioni a cui il palazzo era destinato, ivi compresi gli alloggi per i militari e gli impiegati e gli appartamenti cardinalizi. Una rete di scale interne collega i vari piani, mentre una particolare \"scala a forbice\", lungo la quale sono affissi grandi ritratti dei membri di Casa Savoia, d\u00e0 accesso al piano nobile, caratterizzando altres\u00ec la facciata interna del cortile.\nLa decorazione degli ambienti interni ha conosciuto varie fasi, spesso correlate alle variazioni d'uso dell'edificio. La prima decorazione, opera dei pittori Antonio Bicchierai e Domenico Piastrini, \u00e8 andata quasi completamente perduta, fatte salve solo alcune figure allegoriche nelle volte delle sale degli appartamenti dei Cardinali, tra cui degna di menzione \u00e8 \"La Magnificenza\", nella volta del \"Salotto Verde\".\nNel 1787 il nuovo Cardinale dei Brevi, Romoaldo Braschi-Onesti, diede incarico al lucchese Bernardino Nocchi di realizzare nuove decorazioni, anch'esse in parte perdute, di cui le maggiori sono quelle relative al mito di Proserpina realizzate nel \"Salone Pompeiano\" e la decorazione della volta dello \"Studio dei Giudici\" raffigurante la \"Carit\u00e0 con le quattro Virt\u00f9 Cardinali\" .\nQuando Umberto I, in qualit\u00e0 di principe ereditario, come si \u00e8 detto, venne a vivere in questo palazzo, chiam\u00f2 i pittori Domenico Bruschi, Cecrope Barilli e Annibale Brugnoli a decorare con figure allegoriche e stemmi sabaudi gli attuali \"Studio del Presidente\" e \"Sala delle Udienze\".\nLe udienze pubbliche della Corte si svolgono nella \"Sala Gialla\", nel piano nobile dell'edificio, cos\u00ec denominata per la tappezzeria dorata di cui \u00e8 rivestita. \nAl suo interno ospita anche la Biblioteca della Corte Costituzionale, ricca di testi e pubblicazioni giuridiche."}
{"id": "1611346", "revid": "486946", "url": "https://it.wikipedia.org/wiki?curid=1611346", "title": "Oblast di Zakarpatia", "text": ""}
{"id": "1611356", "revid": "726373", "url": "https://it.wikipedia.org/wiki?curid=1611356", "title": "Gli esiliati di Ragnarok", "text": "Gli esiliati di Ragnarok (\"The Survivors\") \u00e8 un romanzo di fantascienza di Tom Godwin del 1958; \u00e8 stato pubblicato per la prima volta in Italia nel 1960 con il titolo I superstiti di Ragnarok.\n\u00c8 un'epopea di quattromila coloni terrestri abbandonati sul freddo e ostile pianeta Ragnarok.\nIl seguito \u00e8 costituito dal romanzo \"I reietti dello spazio\" (\"The Space Barbarians\", 1964).\nStoria editoriale.\nTom Godwin \u00e8 ritornato alla ribalta in Italia gi\u00e0 nel 2007, con la pubblicazione da parte della Delos Books del romanzo \"The Space Barbarians\", tradotto con il titolo \u201cI reietti dello spazio\u201d; si tratta di una ideale prosecuzione del primo romanzo \"The Survivors\", la cui data di prima pubblicazione fu il 1958, presso la Gnome Press (costava allora 3.00$). Poi, nel 1960, fu riedito con il nome di \"Space Prison\" da parte della casa editrice \"Pyramid Books\".\nIn Italia fu pubblicato dalla Mondadori nella sua celebre collana di fantascienza \"Urania\" nel numero 229 l'8 maggio 1960 con il titolo \"I superstiti di Ragnarok\", e fu ristampato nel numero 711 del 5 dicembre 1976. \nIn quegli anni sessanta la curatela era affidata a Giorgio Monicelli, che tra l'altro era anche cugino dell'editore Arnoldo Mondatori, che si vociferava avesse una notevole passione per la fantascienza d'oltreoceano. Il volumetto si presentava nel classico formato \"pulp\" di allora, con pagine semplicemente incollate con costolatura rossa e quadrato nero in alto a sinistra con la scritta \"Urania, la pi\u00f9 famosa collana di fantascienza\"; era impaginato a due colonne e con illustrazioni sia in copertina che all'interno ad opera di Carlo Jacono. Costava ben 150 lire per 128 pagine in tutto. La traduzione era di Manola Stanchi.\nNella nuova collana Urania Collezione al numero 61 di febbraio 2008, la Mondatori, ora sotto la direzione di Giuseppe Lippi, ha riproposto in un unico volume dal titolo \"Ragnarok\", sia la riedizione di \"Survivors\" sia di \u2018'The Space Barbarians'\u2019, tradotti da Viviana Viviani e Annarita Guarnirei rispettivamente come \"Gli esiliati di Ragnarok\" e \"I reietti dello spazio\"."}
{"id": "1611360", "revid": "128334", "url": "https://it.wikipedia.org/wiki?curid=1611360", "title": "John Foster (cantante)", "text": "Dopo essersi ritirato dall'attivit\u00e0 di cantante alla fine degli anni '60, ha intrapreso la carriera di giornalista, utilizzando il proprio nome reale.\nBiografia.\nCarriera artistica.\nFiglio di un agente assicurativo di origine palermitana, a met\u00e0 degli anni '50 inizia una carriera musicale come cantante di un complesso, con cui si esibisce anche in Inghilterra; tornato in Italia, ottiene nel 1958 un contratto discografico con la Phonocolor, etichetta di Natale Sciascia, e adotta lo pseudonimo di John Foster in quanto le prime incisioni sono cover di brani statunitensi cantate in inglese e fatte passare come dischi importati dall'estero (un espediente di marketing che la Phonocolor us\u00f2 anche con altri cantanti, come Lottie Rivers e Paul Williams).\nDopo il passaggio alla lingua italiana, pur continuando con le cover, tra le quali ebbe successo \"Non finir\u00f2 d'amarti\" (\"I Can't Stop Loving You\" nell'originale di Ray Charles), nel 1964 pubblica \"Amore scusami\", presentata ad Un disco per l'estate 1964 e portata al primo posto della classifica dei 45 giri.\nLa canzone \u00e8 poi ripresa da numerosi interpreti, e anche all'estero ottiene successo grazie alle interpretazioni di Dalida, Robert Goulet e Jerry Vale; nello stesso anno John Foster si sposa con Nicoletta Doris.\nNel 1965 partecipa al Festival di Sanremo con \"Cominciamo ad amarci\" e ad Un disco per l'estate con \"\u00c8 solo un giorno\". Nel 1966 Foster torna a Sanremo con \"Se questo ballo non finisse mai\", che non raggiunge la finale come il brano dell'anno precedente.\nTra gli altri successi \"Eri un'abitudine\", \"Al primo quarto di luna\", \"En plein soleil\", \"A gonfie vele\", \"Sermonette\".\nCarriera giornalistica.\nDopo aver lasciato il mondo della musica leggera, utilizzando il proprio nome anagrafico Paolo Occhipinti, alla fine degli anni sessanta, inizia la carriera giornalistica.\nEntrato alla Rizzoli, dopo una breve direzione dei settimanali \"Novella 2000\" e \"Annabella\" diventa direttore di \"Oggi\", incarico che ricopre per quasi trent'anni.\nIn seguito diventa direttore editoriale alla RCS."}
{"id": "1611362", "revid": "230929", "url": "https://it.wikipedia.org/wiki?curid=1611362", "title": "Oscillatore Meissner", "text": "L'oscillatore Meissner (Mei\u00dfner in lingua tedesca) \u00e8 un oscillatore con circuito risonante in parallelo, \u00e8 il \"padre\" della famiglia degli oscillatori a 3 punti e la risonanza pu\u00f2 avvenire all'anodo o alla griglia.\nIl circuito \u00e8 costituito da un trasformatore isolato in cui uno solo dei rami viene messo in risonanza e, per avere il miglior Q e quindi il minimo rumore di fase, \u00e8 bene usare il lato Anodo/Drain/Collettore."}
{"id": "1611365", "revid": "93556", "url": "https://it.wikipedia.org/wiki?curid=1611365", "title": "Antonio Negro", "text": "Biografia.\nImpegnato gi\u00e0 in et\u00e0 giovanile nelle lotte contro lo scioglimento delle associazioni operaie ordinato nel 1898 dal governo del generale Pelloux, nel 1912 fu eletto segretario della Camera del lavoro di Sestri Ponente. All'avvento del fascismo, fu tra i primi a opporsi con le note lotte operaie organizzate nella cittadina ligure.\nPer questo fu costretto dai fascisti a lasciare la citt\u00e0 e, aiutato dai portuali, lasci\u00f2 clandestinamente Sestri per riparare in Egitto, ove organizz\u00f2 i lavoratori del Canale di Suez.\nQuando seppero dove si trovava, i fascisti chiesero ed ottennero dalle autorit\u00e0 di quel paese la sua espulsione.\nRipar\u00f2 quindi in Francia, poi in Austria e per mezza Europa, ritornando da clandestino presso la famiglia che si era rifugiata dai nonni materni nel comune di Capraia e Limite (FI).\nScoperto, fu mandato al confino a Lipari e al suo ritorno sub\u00ec continue persecuzioni, tra le quali 109 arresti.\nImpegno nella Resistenza.\nPartecip\u00f2 alla guerra di liberazione in Toscana e alla caduta del regime fu sindaco di Empoli, poi segretario della Camera del lavoro di Firenze ed infine segretario nazionale della FIOM.\nRitorn\u00f2 a Genova, dove nell'estate del 1945 fu eletto segretario della Camera del lavoro.\nNel giugno del 1946 fu eletto membro dell'assemblea costituente; nel novembre 1946, consigliere comunale a Genova; infine fu senatore nel primo e nel secondo Senato della Repubblica.\nMor\u00ec povero, come aveva sempre vissuto, nel 1963. Piazza De Ferrari a Genova era strapiena di cittadini al suo funerale.\nRiconoscimenti.\nPoco tempo dopo la sua morte, nell'ambito dei lavoratori portuali di Genova, venne fondata la cooperativa di consumo \"Antonio Negro\", che ebbe un importante peso commerciale con il suo spaccio posto vicino alla Lanterna. La cooperativa si fuse poi, nel 1984, con la Coop Liguria e nella seconda met\u00e0 degli anni novanta il negozio originario fu sostituito dal punto vendita creato presso il terminal traghetti, ma il nuovo negozio ha mantenuto il nome di Antonio Negro.\nSempre in Liguria \u00e8 dedicata a lui una strada di Sestri Ponente, mentre in Toscana il comune di Empoli gli ha intitolato una via nel piccolo centro abitato di Marcignana e quello di Capraia e Limite una strada a Limite sull'Arno, paese dove \u00e8 sepolto insieme alla moglie Lavinia. Qui anche un circolo ARCI porta il nome di Antonio Negro."}
{"id": "1611368", "revid": "442848", "url": "https://it.wikipedia.org/wiki?curid=1611368", "title": "Lago Topaz", "text": "Il lago Topaz \u00e8 un bacino artificiale situato al confine California-Nevada, a circa 120\u00a0km a sud di Reno.\nIl lago ha avuto origine dalla deviazione delle acque del fiume West Walker in un vicino bacino che in precedenza conteneva un piccolo lago naturale. La costruzione principale avvenne nel 1922, consisteva in un serbatoio con una capacit\u00e0 di 56.000.000\u00a0m\u00b3. Nel 1937 venne innalzato il livello fino alla sua attuale capacit\u00e0 di 73.320.000\u00a0m\u00b3.\nIl lago Topaz \u00e8 popolare per i navigatori, gli sciatori d'acqua, i camper ed i pescatori. La stagione di pesca va dal 1\u00ba gennaio al 30 settembre, e il lago \u00e8 rifornito con trote dal Nevada Department of Wildlife e dal California Department of Fish and Game. Il lago \u00e8 facilmente raggiungibile dalla U.S. Route 395. Sulla sponda nord-occidentale del lago c'\u00e8 un casin\u00f2 lodging e una zona residenziale."}
{"id": "1611375", "revid": "287204", "url": "https://it.wikipedia.org/wiki?curid=1611375", "title": "John Foster", "text": ""}
{"id": "1611380", "revid": "767487", "url": "https://it.wikipedia.org/wiki?curid=1611380", "title": "Andrea Valdinoci", "text": "Carriera.\nGiocatore.\nSi distingue in serie C con le maglie di , e Treviso, meritandosi le attenzioni del Milan, che lo acquista per la stagione 1969-1970. Con i rossoneri non ottiene alcuna presenza in campionato e l'anno successivo passa all'Atalanta, tra i cadetti. Scarsamente utilizzato, scende nuovamente nella terza serie, concludendo la carriera con , ed Alessandria.\nAllenatore.\nLa sua carriera da allenatore ebbe inizio nel settore giovanile del Milan (1977-1978), con la categoria \"Giovanissimi\". Pass\u00f2 quindi alla prima squadra del Fanfulla dove rest\u00f2 per due stagioni (1979-1980 e 1980-1981) nel campionato di Serie C2.\nPer le due successive annate fece l'allenatore della Primavera del Monza, subentrando sulla panchina al posto del dimissionario Franco Fontana (insieme al Direttore tecnico Guido Mazzetti) salvando la squadra dalla retrocessione.\nL'anno successivo, sempre al Monza, affianc\u00f2 Alfredo Magni dopo l'esonero di Guido Mazzetti.\nSeguirono due stagioni alla guida del Legnano in Serie C1 ed un'altra, nella stessa categoria, sulla panchina dell'Ancona, culminata con l'esonero in favore di Giancarlo Cad\u00e8.\nDal 1987 al 1991 ritorna al Milan dove guida la formazione Primavera come allenatore passando poi, nel 1991-1992, alla Massese (Serie C1), e l'anno successivo sempre in Serie C1 al Como, dove venne esonerato alla fine del girone d'andata.\nRitorn\u00f2 su una panchina nella stagione 1993-1994, quando guid\u00f2 l'Atalanta. Tuttavia il reale allenatore era Cesare Prandelli, allora ancora privo di patentino. I due subentrarono a stagione in corso a Francesco Guidolin ma non riuscirono ad evitare la retrocessione degli orobici in Serie B.\nNel 1994-1995 il suo ultimo anno su una panchina, alla guida della Maceratese in Serie C2. Dopo aver subito un altro esonero, venne chiamato dalla dirigenza del Milan in qualit\u00e0 di osservatore della prima squadra sia per il campionato italiano che per quelli esteri, ruolo che svolge tuttora."}
{"id": "1611396", "revid": "713168", "url": "https://it.wikipedia.org/wiki?curid=1611396", "title": "Francesco I de Tassis", "text": "Biografia.\nFrancesco de Tassis proveniva dalla nobile famiglia lombarda dei Tasso (\"Dachsen\") di Cornello. Nel 1490 assieme al fratello Janetto e col nipote Giovanni Battista fu al servizio dell'Imperatore Massimiliano I, il quale lo nomin\u00f2 Maestro di Posta, chiedendogli di riformare il sistema di corrieri nell'area della Borgogna e dei Paesi Bassi, che si trovavano comprese all'epoca tra i possedimenti del figlio di Massimiliano, Filippo il Bello, Duca di Borgogna. Nel 1512 Francesco spos\u00f2 Dorothea Luytvoldi.\nDopo aver concluso le trattative con Massimiliano I nel 1490, Francesco I tratt\u00f2 con lo zio di questi, Sigismondo del Tirolo, il quale aveva la propria residenza ad Innsbruck. Dal Filippo di Borgogna a Margherita d'Austria tutti presto si avvalsero del nuovo sistema postale, che prese piede in particolare per la corrispondenza ufficiale, ma che crebbe anche nelle funzioni private, col tempo. I Tassis sepper anche sfruttare l'occasione di svolgere attivit\u00e0 postali tra l'Imperatore e Roma, riuscendo a farsi notare anche alla corte papale.\nIl 1\u00ba marzo 1501 Francesco I venne nominato da Filippo il Bello, Maestro di Posta della Borgogna e dei Paesi Bassi.\nLe prime vie postali.\nAlla morte della Regina Isabella di Castiglia il 26 novembre 1504, Filippo eredit\u00f2 queste terre dalla moglie Giovanna di Castiglia, figlia di Ferdinando II d'Aragona e della defunta regina Isabella. Filippo quindi, il 18 gennaio 1505, consent\u00ec ai Tassis di fondare nuove stazioni di posta a Bruxelles, Malines e in molte altre citt\u00e0 dell'area, le quali garantivano un servizio completo in estate ed in inverno.\nRiportiamo di seguito un elenco di dati pervenutoci relativo alle vie postali in oggetto:\nLe lunghe distanze erano percorribili anche grazie alle numerosissime stazioni di rifornimento e cambio dei cavalli che si trovavano lungo il percorso.\nIl servizio postale dopo la morte di Filippo il Bello.\nAlla morte di Filippo il Bello, avvenuta il 25 settembre 1506 a Burgos, la situazione divenne pi\u00f9 delicata. Massimiliano cedette alla propria figlia i Paesi Bassi ed al proprio nipote Carlo, la Borgogna. Questo fatto, indubbiamento consent\u00ec due gestioni diverse del patrimonio postale che talvolta, non poterono godere della medesima efficienza a causa delle diverse disposizioni elargite dai regnanti.\nAlla morte di Ferdinando d'Aragona, il 23 gennaio 1516 Carlo ottenne anche Napoli e la Sicilia. Si conseguenza, questo ampli\u00f2 di molto gli orizzonti di Giovanni Battista de Tassis e di Francesco I che il 12 novembre 1516 vennero nominati Maestri di Posta anche di queste regioni.\nLa situazione comport\u00f2 quindi l'annessione di nuove rotte:\nIl servizio postale and\u00f2 espandendosi negli anni e garant\u00ec sempre maggiori entrate alla famiglia Tassis, che costituiranno il loro principale mezzo di sostentamento sino al 1805.\nNel 1512, inoltre, a Francesco I venne concesso per mano imperiale il titolo di Nobile e come tale da qui inizi\u00f2 anche l'escalation sociale della famiglia, all'interno della nobilt\u00e0 tedesca."}
{"id": "1611404", "revid": "287204", "url": "https://it.wikipedia.org/wiki?curid=1611404", "title": "A Championship", "text": "L'A Championship \u00e8 stato il terzo livello del sistema calcistico del campionato irlandese dal 2008 al 2011. Organizzato dalla FAI League of Ireland, fu pensato da \"collegamento\" tra le due divisioni professionistiche e le leghe locali affiliate separatamente dalle quattro associazioni calcistiche provinciali irlandesi (Leinster Football Association, Munster Football Association, Connacht Football Association, ed Ulster Football Association - quest'ultima controlla soltanto il sistema calcistico delle tre contee dell'Ulster che fanno parte della Repubblica d'Irlanda, ovvero Cavan, Donegal e Monaghan).\nLa prima edizione ha preso il via a giugno 2008, ma gi\u00e0 nel 2011 il torneo \u00e8 economicamente fallito.\nStagione 2008.\nComposizione.\nIl 19 dicembre 2007, la FAI ha annunciato che quattro team parteciperanno al terzo livello calcistico irlandese, ovvero: Mervue United, Tullamore Town, Salthill Devon, e Sporting Fingal. Quest'ultimo team ha preso poi il posto del Kilkenny City in First Division, che ha rinunciato a richiedere l'affiliazione per \"mancanza di risorse finanziarie, scarsit\u00e0 di risultati ed irrisorio numero di spettatori paganti\".\nFormula.\nLa prima classificata aveva la possibilit\u00e0 di sfidare l'ultima di First Division per un posto nella seconda divisione irlandese sulla base di un play-off promozione/retrocessione con gara di andata e ritorno. La vincitrice dell'A Championship riceveva un premio economico di \u20ac 20.000.\nA Championship Shield.\nA questo torneo non hanno preso parte i team di nuova formazione, ma soltanto quelli che partecipavano gi\u00e0 alla Premier Division\nQuesta la composizione dei gruppi della prima edizione:\nLe squadre si affrontano in incontri di andata e ritorno (sei giornate, quattro gare per ciascun team). La prima classificata di ciascun gruppo and\u00f2 alla semifinali che si disputano il week-end del 25 maggio 2008 (Gruppo A - Gruppo B; Gruppo D - Gruppo C).\nLa finale si disputa il week-end del 1\u00ba giugno 2008."}
{"id": "1611410", "revid": "767487", "url": "https://it.wikipedia.org/wiki?curid=1611410", "title": "Paraphernalia (album)", "text": "Paraphernalia \u00e8 l'ottavo album in studio del gruppo Enuff Z'nuff, pubblicato dalla Spitfire Records nel 1999."}
{"id": "1611411", "revid": "125210432", "url": "https://it.wikipedia.org/wiki?curid=1611411", "title": "Cons", "text": "In informatica, cons \u00e8 una funzione fondamentale dei dialetti Lisp. Essa \"costruisce\" (in inglese \"cons\"truct) in memoria oggetti contenenti due valori o puntatori a valore. Questi oggetti vengono chiamati celle cons, coppie cons o semplicemente cons.\nNel gergo Lisp, l'espressione \"fare il cons di \"x\" su \"y\"\" significa costruire un nuovo oggetto tramite codice_1. L'oggetto risultante \u00e8 una coppia, la cui met\u00e0 sinistra \u00e8 indicata con codice_2 (il primo elemento) e la met\u00e0 destra (il secondo elemento) con codice_3.\nQuesta funzione \u00e8 legata alla nozione di costruttore presente nella programmazione orientata agli oggetti, che crea un nuovo oggetto a partire da alcuni argomenti, e, pi\u00f9 da vicino, \u00e8 legata alla funzione costruttore dei sistemi a tipo dati algebrico.\nLa parola \"cons\" e l'espressione \"fare il cons su\" vengono anche utilizzate pi\u00f9 genericamente nel gergo della programmazione funzionale. A volte operatori che compiono una funzione simile, specialmente quando si lavora con le liste, sono pronunciati \"cons\". Un esempio \u00e8 l'operatore :: del linguaggio ML, che aggiunge un elemento all'inizio di una lista.\nUtilizzo.\nSebbene le celle cons possano essere utilizzate per implementare coppie ordinate di dati, vengono pi\u00f9 comunemente usate per costruire strutture dati pi\u00f9 complesse, specialmente liste concatenate e alberi binari.\nPer esempio, l'espressione Lisp codice_4 costruisce una cella contenente 1 nella sua met\u00e0 sinistra (il cosiddetto campo codice_2) e 2 nella sua met\u00e0 destra (il cosiddetto \"campo codice_3\"). Nella notazione Lisp, il valore codice_4 viene mostrato come:\n (1. 2)\nListe.\nIn Lisp, le liste vengono implementate a partire dalle coppie cons. Pi\u00f9 specificamente, ogni struttura lista in Lisp pu\u00f2 essere:\nCi\u00f2 fornisce le fondamenta per una semplice struttura lista singolarmente concatenata, il cui contenuto pu\u00f2 essere manipolato tramite codice_11, codice_2 e codice_3. Si noti che codice_8 \u00e8 l'unica lista che non \u00e8 al tempo stesso una coppia cons. Per esempio, si consideri una lista i cui elementi sono 1, 2 e 3. Questa lista pu\u00f2 essere creata in tre passi:\nche \u00e8 equivalente alla singola espressione:\n (cons 1 (cons 2 (cons 3 nil)))\no alla sua abbreviazione:\n (list 1 2 3)\nIl valore risultante \u00e8 la lista:\n (1. (2. (3. nil)))\ncio\u00e8\n *--*--*--nil\n 1 2 3\ngeneralmente abbreviata come:\n (1 2 3)\nQuindi, codice_11 pu\u00f2 essere utilizzato per aggiungere un elemento all'inizio di una lista concatenata gi\u00e0 esistente. Per esempio, se \"x\" \u00e8 la lista sopra definita, allora codice_17 produrr\u00e0 la lista:\n (5 1 2 3)\nUn'altra utile procedura per operare con le liste \u00e8 codice_18, che concatena due liste esistenti (cio\u00e8 combina due liste in una singola lista).\nAlberi.\nAnche gli alberi binari, che conservano i dati nelle proprie foglie, sono facilmente costruibili tramite la funzione codice_11. Per esempio, il codice:\n (cons (cons 1 2) (cons 3 4))\ncrea l'albero:\n ((1. 2) . (3. 4))\ncio\u00e8\n / \\\n / \\ / \\\n 1 2 3 4\nTecnicamente, la lista (1 2 3) dell'esempio precedente \u00e8 anch'essa un albero binario, ma particolarmente non bilanciato. Infatti, si pu\u00f2 riordinare il diagramma:\n *--*--*--nil\n 1 2 3\nnel seguente modo equivalente:\n / \\\n 1 *\n 2 *\n 3 nil\nUso colloquiale.\nIl termine codice_11 \u00e8 entrato a far parte del gergo tecnico informatico e, a volte, viene anche usato nelle conversazioni.\nNon indispensabilit\u00e0.\nDato che il Lisp possiede funzioni di \"prima classe\" (cio\u00e8 funzioni che possono essere passate come parametri ad altre funzioni e possono essere restituite come valori di ritorno da altre funzioni), tutte le strutture dati, comprese le celle cons, non sono indispensabili al linguaggio, potendo essere implementate attraverso l'utilizzo di funzioni. Per esempio, il seguente codice Scheme:\n (define (cons x y)\n (lambda (m) (m x y)))\n (define (car z)\n (z (lambda (p q) p)))\n (define (cdr z)\n (z (lambda (p q) q)))\nimplementa gli operatori \"cons\", \"car\" e \"cdr\" usando una funzione come \"cella cons\". Questo \u00e8 il modo usuale di creare strutture dati nel lambda calcolo puro, un modello di computazione teorico astratto che \u00e8 legato da vicino allo Scheme.\nQuesta implementazione, nonostante sia interessante dal punto di vista teorico, non ha per\u00f2 interessi pratici, in quanto rende le celle cons indistinguibili dalle ordinarie procedure Scheme, oltre ad introdurre inutili inefficienze computazionali."}
{"id": "1611416", "revid": "732810", "url": "https://it.wikipedia.org/wiki?curid=1611416", "title": "Basket Mestre 1958", "text": "Il Basket Mestre 1958, comunemente noto come Basket Mestre o per ragioni di sponsorizzazione come Gemini Mestre, \u00e8 una societ\u00e0 di pallacanestro maschile italiana con sede a Venezia, in localit\u00e0 Mestre.\n\u00c8 stato rifondato nel 2009, con l'intento di perpetuare la tradizione della precedente societ\u00e0, esistita fra il 1958 e il 1989. Tale societ\u00e0 ha giocato in serie B nella stagione 1961-62 e ha ottenuto la promozione in serie A (seconda serie) da dove per\u00f2 retrocede l'anno successivo. Successivamente dalla stagione 1974-75 alla stagione 1987-1988 ha disputato il massimo campionato italiano tra Serie A1 e Serie A2. Per tre volte ha disputato la Coppa Kora\u0107.\nIl Basket Mestre ha raggiunto i quarti di finale per l'assegnazione dello scudetto nel 1980-81. Inoltre ha vinto 6 titoli nazionali giovanili nelle categorie: Allievi, Juniores, Cadetti e Propaganda (dal 1975 al 1984, 1^ in Italia) e producendo giocatori arrivati a giocare nella squadra Nazionale (Villalta, Coldebella, Pilutti, Ancilotto).\nNella stagione 2021-2022 milita in Serie B, terzo livello del campionato italiano di pallacanestro.\nIl Basket Mestre non va confuso con un'altra squadra cittadina: i Bears Mestre. Questi ultimi, nati nel 1990, hanno disputato alcune stagioni di Serie B d'Eccellenza a cavallo tra gli anni novanta e gli anni duemila, sfiorando la promozione in A2 nel 1999.\nRoster 2021-2022.\n\"Aggiornata al 20 agosto 2021\"\nStoria.\nAnteprima del basket a Mestre.\nIl primo campo di pallacanestro a Mestre fu previsto nel progetto dello stadio Francesco Baracca che prevedeva un campo da mt. 27 x 11 situato nella semilunetta nord del campo polisportivo stesso. Il progetto \u00e8 datato 12 ottobre 1923 ed approvato il 17 successivo. Segu\u00ec una lettera da parte della Reale Confederazione di Ginnastica indirizzata a Turrini Lucrezia (C/O Hotel Vivit, Mestre) contenente il regolamento della pallacesto. I signori e signore mestrine si allenarono al tiro nel 1924-25 su un canestro fatto con una cesta della frutta di 45 cm di diametro e situato a 3 metri d'altezza presso la bottega dell'ambulante di frutta Toffanello Enrico e situato all'angolo tra il viale Garibaldi e la via Spalti (fronte scuola Ticozzi).\nAll'inaugurazione delle strutture del campo polisportivo, effettuata il 14 giugno 1925 vi fu anche una partita amichevole di pallacanestro (Novara Asej-Imea, terminata 28-12), nonch\u00e9 una gara goliardica ai tiri liberi tra Reyer Venezia (che stava allestendo la propria squadra di pallacanestro) e signore mestrine, vinta da quest'ultime. Il nascente basket mestrino per\u00f2 poi sub\u00ec uno stop, causato dalla mancanza dei canestri (la Reyer se li era portati via, nonostante la Reale Confederazione di Ginnastica li avesse destinati a Mestre).\nI primi anni.\nIl Basket Mestre nasce nel 1958 presso il campetto della chiesa di Sant'Antonio a Marghera sotto la presidenza Corich, ma solamente una stagione dopo si trasferisce nella palestra del Dopolavoro Edison (successivamente Dopolavoro Montedison).\nLa squadra cresce, e gioca gi\u00e0 in serie B nella stagione 1961-62 ed ottiene la promozione in Serie A (seconda serie) dove per\u00f2 la prima apparizione sar\u00e0 fugace, in quanto retrocede l'anno successivo ma da ricordare per i primi derby con la Reyer Venezia.\nLe due stagioni seguenti vengono giocate ancora in serie B, mentre la stagione 1965-66 vede la riforma dei campionati e le serie da \"A Elite\", \"A\" e \"B\" cambiano nome in \"A\", \"B\" e \"C\" e riducono il numero di squadre partecipanti.\nSempre con lo sponsor Leacril la squadra vince il girone C di Serie C 1965-1966 ma perde le finali promozione contro l'Alpan Casale e deve aspettare il 1969 per salire di categoria.\nCambiato lo sponsor in Fluobrene, il Basket Mestre fa il salto di qualit\u00e0 con una serie di campionati di buon livello nella serie cadetta dal 1969-1970 al 1973-74 a guida di Augusto Giomo.\nDopo la prima salvezza raggiunta con tranquillit\u00e0, nel successivo campionato, Mestre, impreziosita dall'arrivo di Giorgio Cedolini, lotta fino alle ultime giornate con la Gorena Padova, per la promozione in A.\nLa stagione successiva 1971-72 registra il quarto posto in classifica e il debutto del sedicenne Renato Villalta, mentre arrivano le prime soddisfazioni dal settore giovanile con il minibasket (all. Giampaolo Donega) si classifica secondo al torneo nazionale (preannunciando il primo scudetto giovanile di tre anni successivo),\nDopo una stagione a Padova nel 1973-1974 rientrano Cedolini e Gracis, e con l'esplosione di Renato Villalta la squadra mestrina vince il Girone B qualificandosi quindi al girone finale, che vede l'affermazione di Mestre a pari merito con la Scatto IBP Roma e la storica promozione in Serie A 1974-75.\nLa Serie A.\nGi\u00e0 da qualche anno il Basket Club Mestre si era trasferito nel nuovo Palasport di via Olimpia, il \"C.O.N.I.\" (ora intitolato a Davide Ancilotto); ma l'impianto \u00e8 troppo piccolo per ricevere l'omologazione necessaria per le partite di Serie A con la squadra che deve trasferirsi a Castelfranco Veneto. Ed \u00e8 l\u00e0 che il 26 gennaio 1975 si registra il primo derby ufficiale di Serie A1 in casa mestrina, che viene vinto dalla Duco Mestre sulla Canon Venezia per 87-85, con i due liberi decisivi segnati da Giorgio Cedolini, bandiera Reyer negli anni '60.\nMagra consolazione tuttavia, perch\u00e9 con la sconfitta agli spareggi del maggio 1975 a Genova con la IBP Roma e la Alco Bologna arriva la retrocessione nella nascente serie A2.\nLa stagione \u00e8 comunque da ricordare per il trionfo della squadra DUCO Under 15 che si assicura il primo scudetto giovanile della societ\u00e0, proprio con il gruppo che nel 1972 aveva conquistato il secondo posto alle finali nazionali Propaganda.\nLe due successive stagioni 1975-76 e 1976-77, giocate in via Olimpia, si concludono con un buon 5\u00ba e 6\u00ba posto. Nel 1976 il marchio Duco lascia il posto al marchio Vidal come main sponsor e Mestre cede alla Sinudyne Bologna il ventunenne Renato Villalta per la stratosferica cifra, al tempo, di 400 milioni di lire (circa 4 milioni di euro ai giorni nostri considerati gli effetti inflazionistici).\nNella Serie A2\u00a01977-78, Mestre parte male e il 10 gennaio esonera Sergio Curinga, sostituito da Roberto Zamarin. A fine campionato, la Vidal Mestre arriva allo spareggio di Trieste con la Mobiam Udine che vede la sconfitta della formazione mestrina e la retrocessione in Serie B.\nIl Mestre di Celada.\nTuttavia nell'estate il patr\u00f2n del Basket Alessandria, Pieraldo Celada, trasferisce la societ\u00e0 a Mestre portandosi dunque dietro i diritti di A2 conquistati con la promozione nel precedente campionato di B, lo sponsor Superga, l'allenatore Massimo Mangano e qualche giocatore, concludendo l'estate con il roboante ingaggio della coppia di americani Dulaine Harris e Harthorne Wingo, quest'ultimo vincitore nel 1973 del titolo NBA con i New York Knicks e poi protagonista in Serie A1 con Cant\u00f9 (due Coppe delle Coppe). Inoltre apre il Palazzetto di Via Cavergnaghi, successivamente intitolato a Giuseppe Taliercio, nuova capiente casa del Basket Mestre.\nRisultato: Serie A1.\nL'anno successivo la squadra retrocede dopo lo spareggio di Milano presso il Palasport di San Siro contro la Scavolini Pesaro, perso di un punto all'ultimo secondo. La partita \u00e8 ricordata per il seguito record di tifosi al seguito delle due squadre: circa 5000 pesaresi al seguito (77 pullman) e oltre 3000 mestrini (39 pullman).\nIl campionato 1980-1981 vede l'arrivo di Chuck Jura (lo \"sceriffo del Nebraska\") e John Brown, e il pronto ritorno di Mestre in Serie A1. \nAll'epoca le neopromosse dalla A2 disputavano i play-off scudetto e Mestre riesce a sconfiggere in due partite la Ferrarelle Rieti di Willie Sojourner e Roberto Brunamonti qualificandosi per i quarti di finale playoff, sfiorando poi la vittoria contro l'Olimpia Billy Milano di Dan Peterson in gara-1 al PalaLido, prima di cedere in gara-2 e terminare cos\u00ec la stagione.\nNel 1981-82, sempre con Chuck Jura e John Brown e con un nucleo di giocatori italiani quali Andrea Forti, Fabio Colombo, Franz Arrigoni e l'esordiente Stefano Teso (che diverr\u00e0 poi anche capitano), sono appena sei i punti in classifica al giro di boa: Mestre, targata in quella stagione Jesus Jeans, \u00e8 ultima alla pari con la Bartolini Brindisi. Ma la squadra fa seguire un ottimo girone di ritorno (vincendo anche con le grandi Varese, Milano, Roma) fino a raggiungere una buona posizione di centroclassifica ed ottiene la salvezza con una giornata d'anticipo sfiorando i playoff, non raggiunti per i risultati negli scontri diretti con la Lattesole Bologna. Si chiude cos\u00ec l'era Mangano dopo quattro stagioni. \nNel 1982-1983 con l'avvento del marchio Lebole la squadra viene rinnovata pesantemente e affidata all'allenatore spagnolo Moncho Monsalve che viene poi sostituito dall'allenatore delle giovanili Claudio Bardini: \u00e8 una stagione travagliata che termina con la retrocessione in Serie A2. Nella stagione l'unico successo significativo \u00e8 la vittoria contro il Banco Roma con i 22 punti segnati da Paolo Lanza (record personale).\nTornata in Serie A2 Mestre vede un ridimensionamento del budget e l'arrivo di Bill Collins e Craig Shelton e chiude il 1983-1984 in undicesima posizione. Nel luglio 1984 il Basket Mestre segna il record nazionale di prima societ\u00e0 a conquistare il titolo in tutte le categorie dei titoli nazionali giovanili, vincendo il titolo mancante della squadra \"Propaganda\".\nNel 1984-85 arriva il marchio Pepper; con la seconda stagione di Craig Shelton, arriva Ray Tolbert e debutta Claudio Pilutti. Altra salvezza per il Basket Mestre.\nIl 1985-86 vede l'arrivo a Mestre dell'allenatore Gianni Asti e di Steve Lingenfelter, che rimane in squadra per tre stagioni. Il \"Fernandel di Mestre\" (cos\u00ec era chiamato Steve per la particolare somiglianza al noto attore) nella stagione \u00e8 il giocatore dalla miglior % al tiro del campionato con oltre il 70% e aiuta Mestre a mantenere la categoria.\nNel 1986-87 la squadra allenata da Gianni Asti vede l'arrivo di Mauro Procaccini, Moreno Sfiligoi e David Lawrence, con l'esordio di Claudio Coldebella: Mestre sfiora ben 2 volte la promozione in Serie A1; dapprima in regular season dove perde il derby con la Benetton Treviso gi\u00e0 promossa in A1 e quindi consente alla Liberti Firenze di salire di categoria grazie agli scontri diretti favorevoli con la compagine mestrina, e poi nella fase di playoff/playout dove la differenza canestri negli scontri diretti premia l'Ocean Brescia.\nL'anno successivo (sponsor Cuki) il Basket Mestre viene affidato nuovamente a Massimo Mangano (successivamente esonerato): la squadra dopo molte traversie e una girandola di giocatori statunitensi retrocede in Serie B1 salutando la Serie A dopo 14 stagioni.\nGli anni bui.\nLa stagione 1988-89 in serie B1 vede il trasferimento dei migliori giocatori e dei migliori talenti del settore giovanile a Desio, dove Celada era appena diventato proprietario. A Mestre la squadra \u00e8 preparata per un campionato di vertice, allenata da Giulio Melilla, con il ritorno di Fabio Colombo ed un nucleo esperto. Ma la stagione non va come desiderato e dopo un buon girone d'andata la squadra sprofonda in classifica e termina il campionato al terz'ultimo posto con la retrocessione in Serie B2.\nNell'estate successiva arriva la cessazione dell'attivit\u00e0: il titolo sportivo della Serie B2 del Basket Mestre viene ceduto al Montichiari ed il settore giovanile rimanente (portati i migliori a Desio) viene fuso con quello della Reyer Venezia, che nel 1990 si trasferisce poi in terraferma per la revoca dell'omologazione al Palasport Arsenale per motivi di sicurezza.\nGli anni '90 vedono come formazione di punta del basket mestrino prima la Pallacanestro Mestrina, che per\u00f2 gioca una sola stagione di Serie B2 prima di retrocedere, e successivamente nel 1997 i Bears Mestre che acquistano i diritti di Serie B1 da Parma e che nel 1998-1999 arrivano a giocare la finale per la promozione in Serie A2, persa contro Vicenza ai supplementari della decisiva gara-3 in un Palasport Taliercio finalmente gremito. \u00c8 un colpo dal quale i Bears Mestre non si riprendono pi\u00f9 e arriva prima la retrocessione in B2, poi nel 2007 l'acquisizione da parte della Reyer Venezia tornata ai vertici nazionali (che in tale modo si prende il Palasport Taliercio allora in concessione ai Bears), e la chiusura dell'attivit\u00e0 senior nel 2008.\nLa rifondazione.\nNel 2009 il Basket Club Mestre viene rifondato da un gruppo di appassionati driocasa.it col tentativo di mantenere viva la tradizione del basket mestrino in citt\u00e0 con lo storico nome del Basket Mestre. Nella stagione 2010-2011 la rifondata societ\u00e0 iscrive una squadra al campionato di Promozione veneziana (sfiorando la promozione in serie D, persa con il \"Litorale Nord\"), e nel 2011-2012 riavvia anche l'attivit\u00e0 del settore giovanile e minibasket (perdendo ancora la promozione in serie D in Gara3 contro l'Alvisiana Venezia).\nIl Basket Mestre 1958.\nNel 2012 viene fondata da Guglielmo Feliziani una nuova societ\u00e0 che acquisisce i diritti di Serie C regionale con il nome di Basket Mestre 1958, in accordo con il gruppo di appassionati titolare del Basket Club Mestre dal 2009. Il Basket Mestre 1958 nelle stagione 2012-13 conquista la Divisione Nazionale C, e sfiora la promozione in Serie B nella stagione successiva partecipando inoltre alla Coppa di Lega di categoria.\nSeguono poi un paio di stagioni deludenti con la societ\u00e0 che non si qualifica alla fase promozione nel 2014-15 ed esce ai quarti di finale playoff nel 2015-16, stagione segnata dall'avvicendamento in panchina tra Davide Toffanin, allenatore dal 2012 della squadra, e Marzio Longhin a seguito di un periodo negativo a gennaio.\nNel 2016-17 la squadra parte male e dopo la quinta giornata ritorna Davide Toffanin come allenatore capo. La societ\u00e0 rimane coinvolta nel caso dei mancati requisiti per la partecipazione dei giocatori statunitensi alle categorie nazionali non professionistiche e deve perdere gli americani Steve Custis e Alssene Saintilus; una grande reazione del gruppo permette di partecipare ai playoff, vincere i quarti di finale contro lo Jadran Trieste e perdere solo ai supplementari di gara-3 la semifinale contro Oderzo.\nNella stagione 2017-2018 subentra alla guida della squadra coach Fabio Volpato. La stagione parte male, col Basket Mestre nelle posizioni inferiori della classifica per tutto il girone d'andata, ma il girone di ritorno \u00e8 splendido (una sola sconfitta) e i playoff vedono la sconfitta in gara 3 di finale contro la Rucker San Vendemiano, dopo che i biancorossi erano +7 e palla in mano a 2'30\" dalla fine. Nella stagione 2018-2019 la regular season \u00e8 trionfale con una sola sconfitta in 30 partite; ai playoff si raggiunge la finale, ma l'esito \u00e8 negativo con la sconfitta 2-0 contro la Falconstar Monfalcone. La societ\u00e0 viene comunque ripescata per la partecipazione al campionato di Serie B (pallacanestro maschile) per la stagione 2019-2020.\nLa Serie B.\nNella stagione 2019-2020 il Basket Mestre conferma coach Fabio Volpato e parte del nucleo delle passate stagioni di Serie C. L'inizio di stagione \u00e8 traumatico, con 7 sconfitte consecutive ad aprire l'annata. La societ\u00e0 decide di confermare la fiducia all'allenatore e di intervenire sul mercato giocatori, con l'arrivo di Castelli e Perez. La squadra ha una pronta reazione e riesce a risalire la classifica, arrivando all'ottava posizione che sarebbe valsa la partecipazione ai playoff prima della chiusura anticipata della stagione a causa della pandemia di COVID-19.\nLa stagione 2020-2021 (con una particolare formula) parte invece bene (3 vittorie su 4 partite) ma poi, anche a causa di infortuni a giocatori fondamentali, il Basket Mestre incappa in una serie di 7 sconfitte consecutive, riprendendosi solo il 21 febbraio con la vittoria contro il Guerriero UDP Padova (86-81). La domenica successiva Mestre perde di un punto con l'altra squadra padovana (Virtus Padova), ed il mercoled\u00ec 10 marzo il coach Fabio Volpato viene esonerato e sostituito da Piero Coen, che debutta il 21 marzo alla prima partita della \"seconda fase\" con una vittoria (81-77) contro la Virtus basket Civitanova. Dopo la partita persa a Jesi il mercoled\u00ec successivo, Mestre si riprende la domenica 28 marzo vincendo (81-72) contro il Giulia Basket Giulianova. Dopo altre 2 sconfitte, Mestre il 21 aprile va a vincere (78-65) a Montegranaro e la domenica successiva vince (68-62) con il Ristopro Fabriano (sfida storica della serie A2 negli anni '80) e si allontana dalla retrocessione diretta, rimanendo in corsa per la salvezza \"senza playout\". Decider\u00e0 tutto la sfida con il Luciana Mosconi Ancona del 2 maggio, partita che viene vinta (73-58). Bisogner\u00e0 attendere il recupero della partita della Pontoni Falconstar Monfalcone (con Fabriano sabato 8 maggio) per la classifica finale. A detta partita Fabriano giunge gi\u00e0 con il matematico primato e schiera le \"seconde linee\" (onde non rischiare i migliori, in vista dei playoff) e quindi realizza il \"biscotto\" perdendo la partita. Mestre accede quindi ai playout che si svolgeranno il 16,18 (Mes.), 21,23 (Mont.) e 26 maggio (Mes.) contro il Montegranaro. Le partite vengono rinviate (al 2, 4 e 6 giugno) a causa del Covid per 9 giocatori su 10 del Montegranaro. Il Vega Mestre vince 3-0 (67-58, 81-73 e 62-56 a Montegranaro) e si salva (con i rimpianti delle 5 partite perse di un punto nella prima fase del campionato).\nLa stagione 2021-22 vede l'arrivo dello sponsor Gemini, del nuovo allenatore Andrea Ferraboschi, ed una squadra rivoluzionata per 6/13 con l'arrivo di due pivot (Mat\u00edas Bortol\u00edn e Arsenije Stepanovic). Sin dalle prime gare la squadra \u00e8 prima in classifica (ottobre - novembre, 8/8, prima solitaria dopo l'ottava giornata), poi gli infortuni ai due pivot portano ad un calo di rendimento ed alla perdita di tre partite. Alla pausa natalizia (tredici giornate) \u00e8 terza con 20 punti, ed alla fine del girone d'andata rimane sempre terza. L'anno nuovo comincia con un rinvio (San Vendemiano) e poi due vittorie (Fiorenzuola e in casa contro il WithU Bergamo) ed un altro rinvio (Bernareggio) che la portano a 24 punti, poi il 6 febbraio (con oltre 20 giorni di stop) la sconfitta a Desio (Rimadesio-Gemini 81-76), ma rimane terza parimerito (Rucker San Vendemiano). La domenica successiva la Gemini perde in casa contro il Civitus Allianz Vicenza ed il sabato 19 febbraio perde al supplementare (87-80 buttando la partita, avendo anche avuto un vantaggio di 16 punti) a San Lazzaro di Savena col Bologna Basket 2016 (che lotta per la salvezza), inserendosi in \"periodo nero\" di crisi di risultati, e scivola quarta, con due partite da recuperare. Il 27 febbraio ritorna la vittoria (92-71) contro la Pontoni Falconstar Monfalcone, scacciando le arie di crisi.\nPresidenti.\nDi seguito \u00e8 presente la lista dei presidenti del club che si sono susseguiti fino ad oggi:\nSettore giovanile.\nTitoli giovanili\nIl Basket Mestre \u00e8 la prima squadra italiana a raggiungere il titolo in tutte le categorie giovanili esistenti all'epoca (1984).\nIl settore giovanile del Basket Mestre \u00e8 stato fucina di allenatori e giocatori che poi hanno militato nei massimi palcoscenici nazionali ed internazionali.\nTifoseria.\nStoria.\nIl primo striscione appare nel 1976 ai tempi della Vidal Mestre ed \u00e8 Prima Linea. Nel 1978 con lo sponsor Superga il gruppo si allarga e cambia nome in Fighters e nasce anche il Club Aleardi. All'interno del Palazzetto gli ultras si posizionano in Curva Nord.\nNel 1979 un gruppetto di Fighters porta il tifo organizzato in Curva Sud e nasce la Fossa degli Indiani, che dura per\u00f2 solo il tempo della stagione in A1\u00a01979-1980.\nIl ricambio generazionale in curva ha il suo definitivo esito nel 1985 quando con lo sponsor Pepper in A2 nasce la Vecchia Guardia Ultr\u00e0.\nNel 1988-89, con la stagione in B d'Eccellenza caratterizzata da contestazioni e dal calo delle presenze, in curva si collocano i Tower Supporters, orfani del Calcio Mestre.\nDalla prima stagione dopo la rifondazione \u00e8 attiva invece la Banda Nialtri, che si scioglie nel 2017 a seguito di contrasti con la societ\u00e0. Al momento non vi \u00e8 un gruppo egemone nella tifoseria mestrina, ma esistono varie sigle tra cui Giovent\u00f9 Biancorossa e Gruppo 7 Maggio.\nAmicizie e rivalit\u00e0.\nLa tifoseria mestrina non ha mai vantato veri e propri gemellaggi. C'\u00e8 stata un'amicizia con i supporters di Rimini causata dalla comune rivalit\u00e0 con Forl\u00ec e con i Forever Ultras al seguito della Pallacanestro Milano nel basket e dell'Inter nel calcio.\nLunga invece la lista di rivalit\u00e0, che va dai derby con la Reyer Venezia e la Pallacanestro Treviso a rivalit\u00e0 nate sul campo come Forl\u00ec e Pesaro (a causa dello spareggio 1980), ma anche Gorizia, Udine, Pavia e Montegranaro, alla rivalit\u00e0 con Firenze, esplosa nel 1987 a causa dello sponsor Liberti, gi\u00e0 sponsor di Treviso, e dell'epilogo della stagione 1986-1987, che vede Mestre perdere in casa della gi\u00e0 promossa Treviso \"consegnando\" la promozione in A1 a Firenze.\nCapitolo a parte merita il rapporto con la tifoseria della Fortitudo Bologna, con scontri verificatisi nel 1975 ma con la nascita di amicizie personali negli anni '80 con tanto di striscione FdL Mestre. Nel 2012 la Banda Nialtri espone uno striscione di solidariet\u00e0 alla Fossa dei Leoni nell'ambito delle vicende societarie in casa Fortitudo.\nDopo la rifondazione nel 2012 \u00e8 sorta una rivalit\u00e0, a seguito delle numerose partite importanti disputate tra le due squadre, con Oderzo. Altra rivalit\u00e0 da segnalare \u00e8 quella con Vigevano, la cui tifoseria organizzata \u00e8 gemellata con quella di Venezia."}
{"id": "1611428", "revid": "222636", "url": "https://it.wikipedia.org/wiki?curid=1611428", "title": "Alfabeto iberico", "text": ""}
{"id": "1611439", "revid": "86599", "url": "https://it.wikipedia.org/wiki?curid=1611439", "title": "Medaglia Jackson-Gwilt", "text": "La medaglia Jackson-Gwilt (in inglese \"Jackson-Gwilt Medal\") \u00e8 un premio della Royal Astronomical Society assegnato con regolarit\u00e0 dal 1897 per le invenzioni, i miglioramenti o gli sviluppi nell'ambito della strumentazione o delle tecniche astronomiche; per i successi nell'osservazione astronomica; o per i successi nella ricerca sulla storia dell'astronomia.\nLa medaglia prende il nome da Hannah Gwilt, sposata Jackson, a ricordo delle generose donazioni fatte alla Royal Astronomical Society."}
{"id": "1611445", "revid": "3115", "url": "https://it.wikipedia.org/wiki?curid=1611445", "title": "Cadurci", "text": "I Cadurci erano un popolo gallico, che ha dato il suo nome alla regione del Quercy e alla citt\u00e0 di Cahors (\"Divona cadurcorum\"). Il loro territorio doveva estendersi sull'attuale Quercy, ma nessun documento ci d\u00e0 informazione sull'effettiva estensione.\nOrigine.\nI Cadurci provenivano dalla Germania a seguito di migrazioni risalenti al VII e VI secolo a.C., imponendosi con le armi ai popoli preesistenti.\nL'origine del nome potrebbe venire da \"cad-or-ci\", \"quelli che vivono sui bordi di un bel fiume\", sicuramente il Lot.\nL'epoca dell'indipendenza.\nI Cadurci sembrano aver abolito la monarchia, in un sistema politico in cui il potere era detenuto dall'aristocrazia fondiaria.\nAlla fine del II e nel corso del I secolo a.C., gli \"oppida\" assumono un posto rilevante. In effetti dalla fine del II secolo a.C., iniziano a manifestarsi degli attriti alle frontiere. Alcuni conflitti, che oppongono i Romani agli Arverni, porteranno alla conquista che sar\u00e0 detta la Gallia Narbonensis (sconfitta di Bituitos nel 121 a.C.). Nel 118 a.C., Roma sottomette i Volci. Nel 109 a.C., i Cimbri dilagano dal Rodano al Bordolese.\nRisale al 58 a.C. l'inizio dell'intervento di Giulio Cesare in Gallia.\nI Cadurci hanno fortificato e costruito degli \"oppida\" come quello di Uxellodunum. In caso di pericolo la popolazione poteva essere accolta con tutto il suo bestiame, visto che gli \"oppida\" potevano raggiungere una superficie di diverse decine di ettari. Una popolazione sedentaria, pi\u00f9 o meno numerosa, doveva vivervi in permanenza.\nQueste piazzeforti erano centri di scambio commerciale. Vi si sono trovate anfore contenenti vino provenienti dall'Italia e monete galliche provenienti da tutta la Gallia. Queste posizioni fortificate sono state disabitate dopo la conquista romana.\nNella stessa epoca, i Cadurci batterono moneta in argento che, in alcuni esemplari, si sarebbe diffusa in tutto il sud ovest della Gallia.\nLa conquista romana.\nNel suo \"De bello Gallico\", Cesare (e lo storiografo Aulo Irzio) raccontano l'assedio dell'oppidum di Uxellodunum, piazzaforte dei Cadurci, la cui presa segn\u00f2 la fine della conquista della Gallia nel 52 a.C., ma sulla cui esatta posizione non vi \u00e8 accordo. (Le ultime ricerche la collocherebbero al Puy d'Issolud, nel dipartimento del Lot. Altri luoghi del Lot sono stati considerati: Luzech, Murcens, Capdenac...)\nLa trib\u00f9 dei Cadurci era molto vicina agli Arverni; il loro capo era Lucterio (Lucterius) che si riveler\u00e0 un fedele alleato di Vercingetorige nella sua lotta contro Cesare. Un anno dopo la resa di Vercingetroige nell'assedio di Alesia, Lucterio e Drappete il senone (di Sens) si rifugiarono invano nell'oppidum di Uxellodunum per proseguirvi la lotta. Sconfitto, Lucterius cerca rifugio presso il capo degli Arverni Epasnacto, ma questi, favorevole ai Romani, lo consegn\u00f2 a Cesare.\nLa sua figura di capo ostinato - l'ultimo ad opporre resistenza all'invasore romano - ispirer\u00e0 nel XX secolo, l'epopea di Asterix e Abraracourcix, celebri personaggi dell'opera di Goscinny e Uderzo.\nFonti.\nLartigaut (Jean) dir., \"Histoire du Quercy\", Ed. Privat, Toulouse, 1993.\nKruta (Venceslas), \"Les celtes:Histoire et dictionnaire. Des origines \u00e0 la romanisation et au christianisme\", Robert Lafont, Paris, 2000."}
{"id": "1611448", "revid": "767487", "url": "https://it.wikipedia.org/wiki?curid=1611448", "title": "Seven (Enuff Z'nuff)", "text": "Seven \u00e8 il settimo album in studio del gruppo Enuff Z'nuff, pubblicato dalla Spitfire Records nel 1997.\nL'album \u00e8 stato registrato nel 1994 in seguito a una offerta da parte di un'etichetta discografica giapponese per un album da pubblicare a nome di Chip Z'Nuff e Donnie Vie. L'album venne pubblicato in Giappone col titolo \"Brothers\", e nel 1997 in Europa, col titolo \"Seven\" e alcune tracce aggiuntive.\nL'album include anche una cover di \"Jealous Guy\" di John Lennon, che sarebbe dovuta uscire sull'album \"Tweaked\"."}
{"id": "1611465", "revid": "167080", "url": "https://it.wikipedia.org/wiki?curid=1611465", "title": "Sens (Yonne)", "text": ""}
{"id": "1611466", "revid": "1543377", "url": "https://it.wikipedia.org/wiki?curid=1611466", "title": "Sulcis-Iglesiente", "text": "Il Sulcis-Iglesiente (\"Meurredd\u00eca-Igresi\u00e8nti\" in sardo) \u00e8 una regione storica della Sardegna sud-occidentale comprendente, come suggerisce il nome stesso, il territorio del Sulcis e dell'Iglesiente. Anticamente il territorio apparteneva al Giudicato di Cagliari, ed in particolare alle curatorie di Cixerri, Sulcis e Nora.\nLa subregione che comprende anche le isole di Sant'Antioco e San Pietro, \u00e8 conosciuta soprattutto per l'attivit\u00e0 estrattiva di molti minerali nel territorio di Iglesias e per quella riguardante l'estrazione del carbone nel Sulcis, delle cui numerose miniere carbonifere oggi nessuna \u00e8 pi\u00f9 operativa.\nComuni e suddivisione territoriale.\nI 27 comuni del Sulcis-Iglesiente (dei quali due hanno il titolo di citt\u00e0: Carbonia e Iglesias) appartengono alla provincia del Sud Sardegna. Con altri 4 comuni del Guspinese (Villacidro, Guspini, Gonnosfanadiga e Arbus) si ha l'omogenea sub-regione mineraria del Sulcis-Iglesiente-Guspinese, caratterizzata per le attivit\u00e0 estrattive comuni del passato in quel territorio della Sardegna sud-occidentale.\nInfrastrutture e trasporti.\nL'area \u00e8 attraversata da buona parte dalla superstrada 130 che collega Iglesias a Decimomannu e tutta l'area metropolitana di Cagliari."}
{"id": "1611467", "revid": "78273", "url": "https://it.wikipedia.org/wiki?curid=1611467", "title": "United Nations", "text": ""}
{"id": "1611468", "revid": "113138544", "url": "https://it.wikipedia.org/wiki?curid=1611468", "title": "Lota (Cile)", "text": "Lota (dal mapudungun \"Louta\", \"piccolo casale\") un comune del Cile centro-meridionale; \u00e8 uno dei 12 comuni della provincia di Concepci\u00f3n, nella regione del B\u00edo B\u00edo. Il territorio comunale si estende su una superficie di 136 km\u00b2, conta poco pi\u00f9 di 49.000 abitanti, con una densit\u00e0 di 360,95 abitanti per km\u00b2.\nStoria.\nVenne fondata dal \"Gobernador\" spagnolo \u00c1ngel de Peredo il 12 ottobre di 1662, come fortificazione nella guerra d'Arauco, con il nome di Santa Mar\u00eda de Guadalupe. \nComunque, solo dopo l'Indipendenza del Cile, in seguito alla scoperta delle miniere di carbone, e del loro sfruttamento da parte di Mat\u00edas Cousi\u00f1o, che si sviluppa un villaggio moderno nel posto conosciuto come \"Louta\" dai \"Mapuche\"; \u00e8 riconosciuta ufficialmente come citt\u00e0 il 5 gennaio 1875.\nMonumenti e luoghi d'interesse.\nLe sue principali attrazioni turistiche includono:"}
{"id": "1611473", "revid": "122814287", "url": "https://it.wikipedia.org/wiki?curid=1611473", "title": "Namneti", "text": "I Namneti furono un popolo gallico stanziato allo sbocco della Loira appena a monte di Nantes. Erano confinanti con molti altri popoli gallici: gli Andecavi a Est, la trib\u00f9 pittone degli Ambiliati sulla riva sud della Loira, il popolo dei Veneti a Ovest e i Redoni a Nord.\nEbbero per citt\u00e0 \"Condevicnum\", situata alla confluenza della riva nord della Loira con lo sbocco dell'Erdre. Nel III secolo diventer\u00e0 \"Portus Namnetus\".\nIl popolo dar\u00e0 il proprio nome alla citt\u00e0 di Nantes"}
{"id": "1611474", "revid": "1543377", "url": "https://it.wikipedia.org/wiki?curid=1611474", "title": "Risperidone", "text": "Il risperidone \u00e8 un farmaco antipsicotico (o neurolettico) di seconda generazione (antipsicotico atipico), sviluppato dall'azienda farmaceutica belga Janssen Pharmaceutica. Negli USA \u00e8 stato approvato dalla Food and Drug Administration (FDA) nel 1993 per il trattamento della schizofrenia, oltre che per la mania bipolare e la psicosi in generale.\nQuattordici anni dopo, il 22 agosto 2007, la stessa FDA ha riconosciuto negli Stati Uniti il risperidone come unico farmaco utilizzabile per il trattamento dei casi di schizofrenia negli adolescenti tra i 13 e i 18 anni e per la cura (con l'aggiunta di sali di litio) dei pazienti tra i 10 e i 18 anni affetti da disturbo bipolare.\nIl risperidone \u00e8 stato anche testato e approvato per il trattamento a breve termine del disturbo bipolare e dell'irritabilit\u00e0 di bambini e adolescenti con diagnosi di autismo. Come altri antipsicotici di seconda generazione, il risperidone \u00e8 utilizzato off-label per il trattamento di altre patologie psichiatriche, come il disturbo ossessivo-compulsivo resistente (a dose pi\u00f9 bassa e in concomitanza con gli SSRI), la depressione psicotica e non psicotica, i disturbi di comportamento infantili e la sindrome di Tourette.\nNel mondo il risperidone \u00e8 in vendita con diversi nomi commerciali: \"Risperdal\" negli USA, in Canada, in Portogallo, nel Regno Unito e in altri paesi; \"Ridal\" in Nuova Zelanda, \"Rispolept\" nell'Europa dell'est e sotto il nome di \"Belivon\" oppure \"Rispen\" in altre regioni del mondo.\nIn Italia la molecola \u00e8 venduta dalla societ\u00e0 farmaceutica Janssen-Cilag con il marchio di \"Risperdal\", con l'obbligo di prescrizione medica (\"ricetta\") nella forma farmacologica di compresse rivestite da 1 (bianche), 2 (arancioni), 3 (gialle) e 4 (verdi) mg. \u00c8 inoltre disponibile come soluzione per gocce orali da 1\u00a0mg/mL. Esistono anche compresse orodispersibili da 1 e 2\u00a0mg.\nLa stessa societ\u00e0 farmaceutica commercializza il farmaco con il marchio di \"Belivon\", esclusivamente nella forma di compresse rivestite.\nLa molecola inizialmente rientrava nella fascia C, oggi invece appartiene alla fascia A.\nIl brevetto della Janssen Pharmaceutica sul risperidone \u00e8 scaduto il 29 dicembre 2007, e il mercato \u00e8 stato aperto ad altre aziende farmaceutiche che vendono la molecola come medicinale equivalente.\nLa Janssen tuttavia ha percepito i diritti di vendita fino al 2008, grazie all'estensione di utilizzo del farmaco alla fascia pediatrica.\nFarmacodinamica.\nRisperidone \u00e8 un antagonista selettivo monoaminergico dotato di elevata affinit\u00e0 per i recettori serotoninergici 5-HT2A e per quelli dopaminergici D2.\nSi lega inoltre ai recettori alfa1-adrenergici, e, con minore affinit\u00e0, a quelli H1-istaminergici e alfa2-adrenergici.\nPur essendo un potente antagonista D2, e quindi in grado di migliorare i sintomi positivi della schizofrenia, il farmaco rispetto ai classici antipsicotici determina una minore depressione dell'attivit\u00e0 motoria e induzione della catalessi.\nIl contemporaneo antagonismo centrale bilanciato tra serotonina e dopamina riduce il rischio di effetti indesiderati extrapiramidali.\nFarmacocinetica.\nIl farmaco somministrato per via orale viene assorbito pressoch\u00e9 completamente dal tratto gastroenterico. Le concentrazioni plasmatiche massime sono raggiunte nel giro di 1-2 ore. La biodisponibilit\u00e0 orale assoluta si aggira intorno al 70%.\nL'assorbimento non appare alterato dalla contemporanea assunzione di cibo.\nIl legame della molecola con le proteine plasmatiche \u00e8 pari al 90%. (risperidone si lega sia all'albumina che alla alfa1-glicoproteina acida. Il principale metabolita, 9-idrossi-risperidone, ha un legame con le proteine plasmatiche pari al 77%.\nIl farmaco viene metabolizzato dal CYP 2D6 in 9-idrossi-risperidone, farmacologicamente attivo e con attivit\u00e0 simile a quella del progenitore. CYP2D6 \u00e8 soggetto a polimorfismo genetico. I metabolizzatori rapidi del CYP 2D6 convertono velocemente il risperidone a 9-idrossi-risperidone.\nI metabolizzatori lenti lo convertono molto pi\u00f9 lentamente. Ci\u00f2 nonostante la frazione antipsicotica attiva \u00e8 simile.\nRisperidone non inibisce in modo sostanziale il metabolismo dei farmaci metabolizzati dagli isoenzimi del citocromo P450, inclusi CYP1A2, CYP2A6, CYP2C8/9/10, CYP2D6, CYP2E1, CYP3A4 e CYP3A5.\nIl farmaco viene escreto entro una settimana dalla somministrazione per il 70% nelle urine e per il 14% nelle feci. Il metabolita 9-idrossi-risperidone rappresenta il 35-45% della dose escreta con le urine. La restante parte \u00e8 costituita da metaboliti inattivi.\nL'emivita di eliminazione di risperidone \u00e8 pari a circa 3 ore. L'emivita di eliminazione di 9-idrossi-risperidone si aggira intorno a 24 ore.\nUsi clinici.\nRisperidone sulla base dei dati di letteratura medica \u00e8 stato autorizzato dall'Agenzia Italiana del Farmaco (AIFA) per il trattamento della schizofrenia e degli episodi di mania (variabili da moderati a gravi) correlati al disturbo bipolare.\nUlteriore indicazione \u00e8 il trattamento a breve termine (durata massima di 6 settimane) dell'aggressivit\u00e0 persistente in soggetti affetti da demenza di Alzheimer in cui gli approcci non farmacologici sono risultati inefficaci, e per i quali esiste un rischio concreto di nuocere a se stessi o agli altri.\nLa molecola \u00e8 indicata anche per il trattamento sintomatico a breve termine (durata massima di 6 settimane) dell'aggressivit\u00e0 persistente nel disturbo della condotta in bambini con almeno 5 anni di et\u00e0 e negli adolescenti con ritardo mentale o capacit\u00e0 intellettuali al di sotto della media. La diagnosi di ritardo mentale deve essere effettuata in accordo ai criteri del manuale DSM-IV.\nIl trattamento farmacologico deve essere parte integrante di un programma terapeutico pi\u00f9 completo, che comprenda un intervento psicosociale ed educativo. Si raccomanda la prescrizione di risperidone da parte di specialisti in neurologia infantile ed in psichiatria infantile e adolescenziale, o da parte di medici esperti nel trattamento del disturbo della condotta in bambini e adolescenti.\nEffetti collaterali e indesiderati.\nTra gli effetti collaterali pi\u00f9 comuni (spesso scompaiono dopo i primi giorni) del risperidone rientrano anzitutto atassia, ansia, insonnia, bassa pressione sanguigna, eccessiva sonnolenza diurna, irrigidimento, disturbi dell'accomodazione visiva (difficolt\u00e0 di messa a fuoco), dolore muscolare, fotofobia, e tremore. Gli effetti aumentano con la dose.\nSono stati segnalati anche agranulocitosi, leucopenia e neutropenia, specialmente in soggetti con un iniziale basso numero di globuli bianchi. \u00c8 opportuno monitorare i parametri ematologici in corso di terapia con l'antipsicotico.\nIl risperidone pu\u00f2 essere collegato ad un minimo o medio aumento di peso, riscontrabile nel 26-38 % dei pazienti in trattamento. Causa inoltre disfunzioni sessuali, tra le quali ad esempio l'eiaculazione retrograda nei pazienti di sesso maschile. In entrambi i sessi pu\u00f2 manifestarsi occasionalmente gonfiore dei tessuti mammari e galattorrea.\nMolti farmaci antipsicotici incrementano la prolattina, per via della diminuzione contemporanea della dopamina. Il risperidone \u00e8 uno dei farmaci che incrementa di pi\u00f9 questa proteina, potendo cos\u00ec causare, tra gli effetti collaterali pi\u00f9 gravi, tumori benigni all'ipofisi. Questo rischio permane anche se il paziente ha cambiato farmaco.\nIl risperidone pu\u00f2 causare, tra gli effetti gravi tipici dei neurolettici, discinesia tardiva (che si manifesta con movimenti ritmici involontari spesso a livello facciale) e sintomi extrapiramidali (EPS o parkinsonismo iatrogeno, acatisia, distonia): tuttavia con il risperidone l'incidenza della discinesia tardiva risulta minore rispetto ai neurolettici classici (come aloperidolo) e anche rispetto ad altri atipici e si verifica per dosaggi maggiori del \"range\" terapeutico.\nSono stati segnalati casi di sindrome neurolettica maligna (NMS). In una review del 2008 sono stati presi in considerazione 47 casi di NMS. Tra questi risperidone, assunto in monoterapia, era coinvolto in 11 casi contro i 12 di clozapina ed i 18 di olanzapina (sempre in monoterapia). In caso di comparsa di questa sindrome (in particolare ipertermia, rigidit\u00e0 muscolare, alterati livelli di coscienza) \u00e8 necessario procedere immediatamente alla sospensione dell'assunzione dell'antipsicotico. La sindrome maligna neurolettica pu\u00f2 svilupparsi in seguito al passaggio da un antipsicotico ad un altro. In letteratura \u00e8 riportato il caso di un paziente trattato con risperidone dopo sospensione di aloperidolo, in cui l'effetto antidopaminergico \u00e8 risultato accentuato dalla contemporanea somministrazione di risperidone e l'antidepressivo mirtazapina.\nInfine il risperidone pu\u00f2 provocare iperglicemia, diabete mellito iatrogeno e altri pi\u00f9 seri disordini del metabolismo del glucosio, come la chetoacidosi e il coma diabetico.\nDosi terapeutiche.\nNei soggetti adulti risperidone pu\u00f2 essere somministrato una o due volte al giorno. \u00c8 bene iniziare con un dosaggio non superiore a 2\u00a0mg/die, che, a partire dal secondo giorno, pu\u00f2 essere aumentato a 4\u00a0mg. Successivamente il dosaggio pu\u00f2 essere ulteriormente incrementato in base alle esigenze individuali del paziente. Una volta raggiunto un adeguato controllo della sintomatologia la dose pu\u00f2 rimanere invariata. La gran parte dei pazienti trae beneficio da una dosaggio giornaliero compreso tra 4 e 6\u00a0mg. Per alcuni soggetti pu\u00f2 rendersi necessario ricorrere a una titolazione pi\u00f9 lenta e graduale, cos\u00ec come a dosi iniziali e di mantenimento inferiori.\nNegli ultimi anni \u00e8 stato positivamente sperimentato un nuovo tipo di somministrazione a rilascio prolungato (\"dep\u00f2t\"): trattasi di terapia con iniezione intramuscolare di 25, 37,5 o 50\u00a0mg, a seconda dei casi, da ripetersi ogni quindici giorni.\nRisperidone viene somministrato una sola volta al giorno, iniziando con una dose da 2\u00a0mg. Gli aggiustamenti del dosaggio, se necessari, devono avvenire con gradualit\u00e0, rispettando intervalli di tempo di 1-3 giorni e con incrementi di 1\u00a0mg al giorno. In questa popolazione di pazienti risperidone \u00e8 normalmente efficace a dosaggi compresi tra 2 e 6\u00a0mg al giorno ed \u00e8 normalmente ben tollerato.\nL'uso continuo del farmaco deve essere oggetto di rivalutazione periodica da parte di medico specialista.\nIl risperidone viene usato in dose minima 1-2\u00a0mg/die, secondo gli studi clinici effettuati solitamente fino ad un massimo di 4\u00a0mg/die, con tempo di latenza (periodo minimo dopo il quale si manifesta il pieno effetto antiossessivo) di almeno 3 settimane, di solito in politerapia con SSRI, e 7 settimane se in presenza di comorbilit\u00e0 con disturbo schizotipico.\nGravidanza ed allattamento.\nLa somministrazione di risperidone deve essere riservata ai casi di effettiva necessit\u00e0, dopo un'attenta valutazione del rapporto rischio/beneficio. La Food and Drug Administration (FDA) ha inserito il risperidone in classe C per l'uso in gravidanza.\nIn questa classe sono inseriti i farmaci privi di studi controllati sulle donne ma i cui studi sugli animali hanno rilevato effetti dannosi sul feto (teratogenico, letale o altro), oppure i farmaci per i quali non sono disponibili studi n\u00e9 sull'uomo n\u00e9 sull'animale.\nAvvertenze.\n\"Patologie cardiovascolari:\" si consiglia cautela nella somministrazione di risperidone a pazienti con malattie cardiovascolari, data l'attivit\u00e0 alfa1 antagonista del farmaco. In caso di ipotensione, \u00e8 necessario ridurre la dose assunta di risperidone.&lt;ref name=\"Pharmamedix/Risperidone\" &gt; Pharmamedix: Risperidone http://www.pharmamedix.com/principiovoce.php?pa=Risperidone&amp;vo=Avvertenze&lt;/ref&gt;\n\"Pazienti anziani:\" \u00e8 necessario ridurre sia la dose iniziale di risperidone che gli incrementi successivi. Prestare particolare attenzione se il risperidone viene utilizzato per il trattamento di psicosi associate a demenza, poich\u00e9 nei trial clinici si \u00e8 registrato un aumento della mortalit\u00e0. In questa categoria di pazienti l'assunzione di risperidone pu\u00f2 favorire l'insorgere di polmonite.\n\"Pazienti con insufficienza epatica o renale:\" \u00e8 necessario ridurre sia la dose iniziale di risperidone che i successivi incrementi.\n\"Pazienti in et\u00e0 pediatrica:\" il risperidone \u00e8 impiegato in pazienti in et\u00e0 adolescente per il trattamento della schizofrenia e del disturbo bipolare. \u00c8 necessario prestare particolare attenzione durante la somministrazione di risperidone a tali pazienti, poich\u00e9 non sono disponibili studi clinici relativi alla sicurezza e all'efficacia del risperidone per il trattamento di psicosi schizofreniche in bambini di et\u00e0 inferiore a 13 anni, per il trattamento di disturbo bipolare in bambini sotto i 10 anni e per il trattamento di irritabilit\u00e0 associata ad autismo in bambini sotto i 5 anni).\n\"Attivit\u00e0 che richiedono attenzione e coordinamento costante:\" il risperidone pu\u00f2 causare sonnolenza e ridurre lo stato di attenzione necessario alla guida o all'utilizzo di macchinari. \u00c8 necessario pertanto valutare gli effetti del farmaco sul paziente prima di intraprendere qualsiasi attivit\u00e0 che richieda coordinamento motorio e attenzione prolungata."}
{"id": "1611476", "revid": "30794", "url": "https://it.wikipedia.org/wiki?curid=1611476", "title": "Campidano di Cagliari", "text": "Il Campidano di Cagliari \u00e8 una regione storica della Sardegna sud-orientale. \nAnticamente il territorio apparteneva al Giudicato di Cagliari, ed in particolare alle curatorie di:\nGeograficamente rappresenta la divisione convenzionale pi\u00f9 meridionale della pianura del Campidano che ha come suo centro principale Cagliari nonch\u00e9 Quartu Sant'Elena e i comuni immediatamente a nord-ovest del capoluogo sardo. Si affaccia sul mare e comprende la costa orientale del golfo di Cagliari, fino al paese di Villasimius.\nL'area \u00e8 conosciuta per le diverse lagune costiere intorno alle quali si sono sviluppati i principali centri urbani considerando anche il capoluogo Cagliari. In questi specchi d'acqua vivono stanzialmente i fenicotteri rosa."}
{"id": "1611478", "revid": "287204", "url": "https://it.wikipedia.org/wiki?curid=1611478", "title": "Musica spaziale", "text": "La musica spaziale \u00e8 quella branca della musica elettroacustica che utilizza nella sua parte compositiva variazioni del suono nello spazio.\nIl suono percepito infatti non \u00e8 mai o quasi mai proveniente dalla stessa direzione, ma si sposta intorno allo spettatore/ascoltatore. Il pubblico non si trova pi\u00f9 ad ascoltare un concerto dove il suono lo investe frontalmente ma \u00e8 immerso in uno spazio sonoro a 360\u00b0.\nQuesto genere di composizioni spesso viene rappresentata in ambienti creati appositamente o propriamente modificati per l'occasione.\nLa musica spaziale come tecnica specifica all'interno di una composizione \u00e8 stata introdotta in Germania nel 1928 col nome di Raummusik.\nIl termine musica spaziale \u00e8 inerentemente connesso con la musica elettroacustica per denotare la proiezione di fonti sonore nello spazio (fisico o virtuale) o anche il movimento della sorgente sonora nello spazio.\nEsistono secondo Maconier tre categorie in cui pi\u00f9 eventi vengono trattati in maniera spaziale:\nEsempi.\nEsempi di spazializzazione comprendono pi\u00f9 di 70 lavori di Giovanni Pierluigi da Palestrina (cantici, litanie, messe, antifone mariane, salmi, mottetti)\ni cinque cori a 64 voci \"Missa sopra Ecco s\u00ec beato giorno\" di Alessandro Striggio e il mottetto correlato a otto cori e quaranta voci \"Spem in alium\" di Thomas Tallis, cos\u00ec come un numero di altri lavori, principalmente italiani e in particolare fiorentini datati tra il 1557 e il 1601.\nTra le composizioni di musica spaziale del XX secolo si possono considerare di Charles Ives la Fourth Symphony (1912\u201318), di Rued Langgaard la \"Music of the Spheres\" (1916\u201318), di Edgard Var\u00e8se la \"Po\u00e8me \u00e9lectronique\" (Expo '58), di Henryk G\u00f3recki gli \"Scontri\", op. 17 (1960), che libera un volume di suono con una \"orchestra tremenda\" per la quale il compositore indica la posizione precisa di ogni suonatore sul palco, inclusi 52 strumenti percussivi, di Karlheinz Stockhausen i \"Helicopter String Quartet\" (1992\u201393/95), che \u00e8 considerato \"probabilmente il pi\u00f9 estremo esperimento che coinvolga la mobilit\u00e0 nello spazio degli esecutori dal vivo\", e di Henry Brant la \"Ice Field\", a \"'spatial narrative,'\" o \"spatial organ concerto\" premiato nel 2002 Pulitzer Prize for Music, cos come molte delle produzioni posteriori al 1960 di Luigi Nono, i cui lavori tardi, come \"...Sofferte onde serene...\" (1976), \"Al gran sole carico d'amore\" (1972\u201377), \"Prometeo\" (1984), e \"A Pierre: Dell\u2019azzurro silenzio, inquietuum\" (1985) riflettono esplicitamente l'atmosfera sonora spaziale della sua nativa Venezia, e non possono essere eseguite senza i loro componenti spaziali."}
{"id": "1611479", "revid": "404449", "url": "https://it.wikipedia.org/wiki?curid=1611479", "title": "Angelo Faggi", "text": "Biografia.\nAttivo sin da giovane nell'Unione Sindacale Italiana (USI), sindacato vicino alle posizioni anarchiche del Sindacalismo rivoluzionario, si altern\u00f2 con Antonio Negro alla guida della Camera del Lavoro di Sestri Ponente, una delle poche in cui prevalevano le posizioni del sindacalismo rivoluzionario. Fece attivit\u00e0 sindacale anche a Ferrara e Piacenza.\nIn seguito a condanne per reati politici emigr\u00f2 in Svizzera dove fu espulso per l'attivit\u00e0 di organizzazione sindacale dei minatori italiani. Si spost\u00f2 a Parigi e poi negli USA. Qui collabor\u00f2 alla realizzazione del giornale \"Il Proletario\" e nel maggio del 1917 ne divenne il direttore.\nIn seguito all'entrata in guerra del 1917 la repressione anticomunista negli Stati Uniti diviene pi\u00f9 dura e Faggi venne arrestato per sedizione e complotto una prima volta nel 1917 assieme ad altri della redazione del giornale. Il giornale cambi\u00f2 nome in \"La Difesa\" e \"Il nuovo Proletariato\", ma nel 1919 molti furono nuovamente arrestati e Faggi venne deportato in Italia.\nRiprese l'attivit\u00e0 sindacale guidando la fazione dell'USI favorevole alla fusione con la Confederazione Generale del Lavoro. Nel 1920, in seguito all'ondata di arresti di dirigenti dell'USI ordinati dal governo Giolitti (tra cui Errico Malatesta, Armando Borghi e gran parte della redazione di Umanit\u00e0 Nova), il 13 novembre Angelo Faggi divenne temporaneamente segretario dell'organizzazione.\nIl 15 maggio 1921 venne eletto deputato della XXVI legislatura per il Partito Socialista Italiano a Parma mentre era in prigionia denunciato per violenze nella campagna per Errico Malatesta, scatenando un grande dibattito interno all'area anarchica e rivoluzionaria sull'opportunit\u00e0 di andare in parlamento. Sempre nel 1921 da segretario della Camera del Lavoro di Sestri Ponente firm\u00f2 un disperato ed infruttuoso tentativo di pace con i fascismo. Pi\u00f9 volte vittima di aggressioni armate squadriste, a Piacenza organizz\u00f2 la sezione locale degli Arditi del Popolo ed in seguito dovette fuggire in Francia.\nTorn\u00f2 in Italia dopo la Liberazione e riprese l'attivit\u00e0 politica nel Partito Socialista Democratico Italiano, nelle cui fila nel 1956 venne eletto sindaco di Piacenza. Mor\u00ec l'anno successivo all'et\u00e0 di 72 anni, seguito dalla moglie a poche ore di distanza."}
{"id": "1611501", "revid": "767487", "url": "https://it.wikipedia.org/wiki?curid=1611501", "title": "Ji\u0159\u00ed Gru\u0161a", "text": "Gru\u0161a si \u00e8 laureato in filosofia all'universit\u00e0 di Praga. Ha lavorato per le riviste \"Tv\u00e1\u0159\", \"Se\u0161ity\" e \"Nov\u00e9 knihy\". \nNel 1968 perse il suo lavoro in conseguenza dell'invasione sovietica e dell'instaurazione di un nuovo governo filo-russo, dopo la fine della primavera di Praga. Lo scrittore si dovette adattare a lavorare in una cooperativa di costruzioni. Successivamente prese parte alla distribuzione di samizdat. \nTra il 1982 e il 1990 si trasfer\u00ec nella Repubblica Federale Tedesca. Nel 1990 torn\u00f2 in Cecoslovacchia e lavor\u00f2 per il ministero degli esteri. Fra il 1991 e il 1997 fu nominato ambasciatore in Germania. Pi\u00f9 tardi fece parte del governo di minoranza presieduto da V\u00e1clav Klaus in qualit\u00e0 di ministro dell'educazione. Quando il governo Klaus cadde, il presidente V\u00e1clav Havel si accord\u00f2 con l'opposizione per nominare un governo transitorio. Anche se Gru\u0161a non era membro attivo di un partito politico, fu comunque sostituito da Jan Sokol. Successivamente fu nominato ambasciatore in Austria. \n\u00c8 stato presidente del PEN Club e direttore dell'Accademia diplomatica di Vienna (2005-2009), prestigiosa scuola di relazioni internazionali."}
{"id": "1611532", "revid": "73843", "url": "https://it.wikipedia.org/wiki?curid=1611532", "title": "Giuseppe Reggiori", "text": "Biografia.\nSi \u00e8 diplomato in pianoforte presso il conservatorio \"A. Boito\" di Parma sotto la guida della professoressa G.Gazzotti.\nSi \u00e8 perfezionato con i maestri P.Guarino (Giovent\u00f9 Musicale Italiana, sez. di Trento), M.L.Franco (Giovent\u00f9 Musicale Italiana, sez. di Trento), L. Romanini (Liceo musicale di Varese), S. Fiorentino (Accademia Liviabella di Macerata) e Alexander Lonquich (Ass. Artis Verona).\nAllo studio del pianoforte ha affiancato gli studi di composizione sotto la guida del maestro G.Manca. Ha inoltre seguito i corsi di direzione d'orchestra tenuti dai maestri F.Gallini (Civica Scuola di Musica di Milano), Gustav Khun (Pomeriggi Musicali) ed E. Simon (Filarmonica di stato di Oradea). Ha debuttato come direttore in Romania alla guida dell'Orchestra Filarmonica di Stato di Oradea (Sinfonia n\u00b01 di Ludwig van Beethoven).\nHa frequentato presso l'Istituto Pontificio Ambrosiano di Musica Sacra di Milano i corsi di canto gregoriano (M\u00b0 F.Rampi), organo (M\u00b0 L.Molfino) e direzione di coro (M\u00b0 G.Bredolo). Si \u00e8 perfezionato in direzione di coro con \nLone Larsen (Danimarca), Ton\u00fc Kaljuste (Estonia), Kurt Suttner e Frieder Bernius (Germania), Gary Graden (Stati Uniti) e Florian Heyerich (Belgio).\nDal 1990 \u00e8 direttore del Coro Sine Nomine di Varese; dal 2001 dirige il coro Camerata Polifonica di Milano e dal 2000 Il Cor Gentile di Meda.\nLe formazioni che dirige hanno conseguito diversi primi premi ai concorsi corali nazionali e internazionali (Quartiano, Tortona) e (Montreux).\nHa collaborato con il Coro e orchestra sinfonica \u201cG. Verdi\u201d di Milano, I Pomeriggi Musicali di Milano e la Divina Armonia.\nHa diretto e suonato per prestigiosi festival tra i quali il Festival Internazionale di Montreux, Bozen Antiqua, Musica Senensis.\nGi\u00e0 giurato del Calendimaggio di Assisi, \u00e8 regolarmente invitato a far parte di giurie in concorsi pianistici e corali.\nDal 2006 dirige l'orchestra da camera \"Il Diletto Moderno\", eseguendo un repertorio focalizzato sulla musica antica (con specializzazione nel periodo tardo rinascimentale e barocco), suonato con strumenti originali o copie filologiche."}
{"id": "1611534", "revid": "984922", "url": "https://it.wikipedia.org/wiki?curid=1611534", "title": "Camerata Polifonica", "text": "Il coro Camerata Polifonica di Milano si \u00e8 costituito nel 1982 a Milano, sotto la guida del maestro Ottavio Beretta. Si sono poi succeduti i direttori Alfonso Caiani e Ruben Jais. Dal 2001 \u00e8 diretta da Giuseppe Reggiori.\nLa Camerata Polifonica si \u00e8 dedicata, in particolare nei primi anni, ad un repertorio sacro e profano del Rinascimento ricercando e proponendo composizioni inedite del periodo. Nel corso degli anni novanta, sotto la direzione dei maestri Jais e Caiani, il repertorio si \u00e8 ampliato, comprendendo brani del periodo barocco, del '900 e di autori contemporanei, proposti al pubblico in molti importanti appuntamenti culturali e in concerti.\nHa partecipato a diversi concerti e festival di musica contemporanea, incidendo alcuni brani di compositori contemporanei come prime esecuzioni assolute.\nLa formazione attuale esegue un repertorio di musica antica - prediligendo i periodi tardo rinascimentale e barocco - sia a cappella che con orchestra.\nHa partecipato a diversi appuntamenti concertistici fra cui la Basilica di San Nazaro in Brolo, la Cappella Portinari presso Sant'Eustorgio, il Teatro dei Filodrammatici a Milano ed il Castello Sforzesco di Vigevano.\nNel 2003 ha partecipato a un seminario tenuto dal gruppo vocale \"The King's Singers\".\nPartecipa periodicamente a concorsi corali nazionale e internazionali.\nSvolge regolarmente servizio presso la Basilica di San Simpliciano a Milano."}
{"id": "1611536", "revid": "124123", "url": "https://it.wikipedia.org/wiki?curid=1611536", "title": "Tom Godwin", "text": "Godwin ha pubblicato tre romanzi e trenta racconti brevi. Il suo controverso racconto di fantascienza hard \"Le fredde equazioni\" (\"The Cold Equations\") fu pubblicato nel 1954 dalla rivista \"Astounding Stories\" ed \u00e8 ritenuto uno dei racconti pi\u00f9 originali di fantascienza di quegli anni. \u00c8 stato riedito nel 2003 ad opera di alcune case editrici americane, mentre ne sono stati fatti almeno tre adattamenti, tra cui l'episodio di Ai confini della realt\u00e0 del 1989 ed un film omonimo per la tv nel 1996 di discreto successo.\nGodwin scrisse anche tre romanzi di pregio, pur trattandosi di opere pi\u00f9 convenzionali nello stile preferito da John W. Campbell.\nEbbe una vita particolarmente travagliata. In seguito a gravi eventi familiari, abbandon\u00f2 la scuola dopo la terza elementare. Soffr\u00ec anche di cifosi e, probabilmente, in seguito ebbe dei problemi di alcolismo.\nOpere.\nRomanzi.\nCiclo di Ragnarok:\nAltri:"}
{"id": "1611539", "revid": "767487", "url": "https://it.wikipedia.org/wiki?curid=1611539", "title": "Massimo Scattolin", "text": "Inizia lo studio della chitarra con il Maestro Giorgio Baratella, perfezionandosi in seguito con Alirio D\u00edaz.\nDopo aver iniziato giovanissimo la sua attivit\u00e0 concertistica come solista, si \u00e8 dedicato alla musica da camera, per specializzarsi poi nell'esecuzione dei principali concerti per chitarra e orchestra, meritandosi la dedica di opere di grandi compositori, come ad esempio Violet Archer e Astor Piazzolla.\nSi \u00e8 cos\u00ec imposto brillantemente al pubblico in Europa e negli Stati Uniti, unanimemente definito dalla critica uno dei migliori esecutori della chitarra. \u00c8 stato inoltre collaboratore delle principali reti televisive europee ed ha lavorato intensamente anche nel teatro con grandi attori come Cucciolla, Pagliai, Gassman.\nMembro di commissioni in prestigiosi concorsi nazionali e internazionali, \u00e8 docente in vari corsi di perfezionamento in Italia e all'estero, ed \u00e8 il primo chitarrista italiano titolare di cattedra di master al \"Mozarteum\" di Salisburgo.\nHa inciso per la Symposium, la Sonar e la Rivoalto vari CD, sia come solista, sia con i violinisti Giuliano Carmignola e Franco Mezzena, il flautista Roberto Fabbriciani, il Quartetto Amati, il pianista Massimiliano Damerini, il percussionista Tullio De Piscopo, i violoncellisti Julius Berger, Walter Vestidello, Arturo Bonucci, il violista Marcello Defant, il chitarrista Tolo Marton. \nCollabora inoltre con il chitarrista Carlos Bonell, il violinista Paul Roczek, il violoncellista Patrick Demenga, il pianista Massimo Somenzi. Ha fondato gli ensemble \u201cPaganini Consort\u201d e \u201cGuitarland\u201d."}
{"id": "1611547", "revid": "400107", "url": "https://it.wikipedia.org/wiki?curid=1611547", "title": "Vincenzo Camporini", "text": "Biografia.\nArruolatosi in aeronautica nel 1965, frequenta fino al 1969 l'Accademia Aeronautica con il corso Drago III, laureandosi in Scienze Aeronautiche presso l'Universit\u00e0 degli studi di Napoli Federico II. Ufficiale pilota di F-104 RECCE presso il 3\u00ba Stormo di Villafranca. Promosso colonnello nel 1985, nel 1988 ha assunto il comando del Reparto Sperimentale Volo di Pratica di Mare. Generale di brigata aerea nel 1993, dall'aprile 1996 ha assunto l'incarico di Ispettore dell'Aviazione Navale e dal novembre 1997, gi\u00e0 promosso Generale di Divisione Aerea, al novembre 1998 \u00e8 stato Ispettore per la Sicurezza del Volo.\nNel 2004 si \u00e8 laureato in Scienze internazionali e diplomatiche presso l'Universit\u00e0 degli studi di Trieste. Sottocapo di stato maggiore della difesa dall'aprile 2001 al febbraio 2004, a marzo dello stesso anno assume l'incarico di presidente del Centro alti studi per la difesa (CASD).\nDal 20 settembre 2006 fino al 30 gennaio 2008 \u00e8 stato capo di stato maggiore dell'Aeronautica Militare.\nHa ricoperto dal 12 febbraio 2008 fino al 17 gennaio 2011, l'incarico di capo di stato maggiore della difesa, sostituito dal generale Biagio Abrate. Fino al novembre 2011 \u00e8 stato consulente del Ministro degli affari esteri Franco Frattini.\nIn occasione delle elezioni politiche del 2018 si candida al Senato in rappresentanza di +Europa, presentandosi nel collegio uninominale di Como, ma viene sconfitto dalla candidata del centro-destra Erica Rivolta, non venendo quindi eletto. \nNel novembre 2019 \u00e8 tra i membri del comitato che ha promosso la nascita di Azione, partito politico liberalsocialista guidato dall'ex Ministro dello Sviluppo Economico e europarlamentare del Partito Democratico, Carlo Calenda.\n\u00c8 membro dell'Istituto Affari Internazionali e della Fondazione Italia USA.\nOnorificenze.\nMembro della Royal Aeronautical Society, il generale Camporini \u00e8 stato inoltre decorato con il distintivo di ferito in servizio e con il \"Paul Tissandier Diploma\", rilasciato dalla F\u00e9d\u00e9ration A\u00e9ronautique Internationale."}
{"id": "1611554", "revid": "461628", "url": "https://it.wikipedia.org/wiki?curid=1611554", "title": "Cattedrale di Lecce", "text": ""}
{"id": "1611555", "revid": "14193586", "url": "https://it.wikipedia.org/wiki?curid=1611555", "title": "Frittelle", "text": ""}
{"id": "1611558", "revid": "339392", "url": "https://it.wikipedia.org/wiki?curid=1611558", "title": "Cattedrale di Monopoli", "text": ""}
{"id": "1611562", "revid": "51569160", "url": "https://it.wikipedia.org/wiki?curid=1611562", "title": "Patriarca russo", "text": ""}
{"id": "1611565", "revid": "287204", "url": "https://it.wikipedia.org/wiki?curid=1611565", "title": "Solon Bixler", "text": "\u00c8 il chitarrista dei Great Northern. Bixler fu anche il chitarrista dei Thirty Seconds to Mars e degli Earlimart. Nel 2005 fond\u00f2 i Great Northern con Rachel Stolte e Davey Latter.\nBiografia.\nLe origini.\nNato a Fresno, California, da una famiglia molto vicina alla musica; i suoi genitori e suo zio fondarono una band chiamata The Wild Blue Yonder. Bixler cominci\u00f2 a studiare batteria all'et\u00e0 di quattro anni. La musica \u00e8 molto importante per la sua vita e quella del fratello. Sua madre mor\u00ec nei primi anni del 1980. Pi\u00f9 tardi suo padre si rispos\u00f2.\nCarriera.\nNel 2000, Bixler entr\u00f2 a far parte dei Thirty Seconds to Mars come chitarrista. Lasci\u00f2 la band nel 2003 a causa del loro esteso tour. Bixler inoltre suon\u00f2 con gli All Smiles, Earlimart e con i Sea Wolf. Nel 2004, Bixler registr\u00f2 un demo di quattro tracce con la sua amica di lunga data Rachel Stolte, e l'anno successivo fondarono i Great Northern. In un secondo momento si unirono alla band Davey Latter (ex Earlimart) e Ashley Dzerigian."}
{"id": "1611574", "revid": "110157", "url": "https://it.wikipedia.org/wiki?curid=1611574", "title": "Prefettura di Agadir-Ida ou Tanane", "text": "La prefettura di Agadir-Ida ou Tanane \u00e8 una delle prefetture del Marocco, parte della regione di Souss-Massa.\nGeografia antropica.\nSuddivisioni amministrative.\nLa prefettura di Agadir-Ida ou Tanane conta 1 municipalit\u00e0 e 12 comuni:"}
{"id": "1611575", "revid": "1711941", "url": "https://it.wikipedia.org/wiki?curid=1611575", "title": "Aourir", "text": "Aourir \u00e8 una citt\u00e0 del Marocco, nella prefettura di Agadir-Ida ou Tanane, nella regione di Souss-Massa.\nLa citt\u00e0 \u00e8 conosciuta anche come Awr\u012br. Si tratta di una parola berbera molto usata nella toponomastica del Maghreb, sia con la forma maschile \"awrir\" (significato \"sporgenza, collina, piccola altura\"), sia al femminile, \"tawrirt\", con valore di diminutivo.\nAourir consisteva originariamente in una confederazione di tre villaggi: Iguer Oufoullous, Asserssif e Taqemmou, abitati dal clan degli A\u00eft Youssef, sottogruppo degli Ihahan A\u00eft Tamer."}
{"id": "1611576", "revid": "1573940", "url": "https://it.wikipedia.org/wiki?curid=1611576", "title": "Drargua", "text": "Drargua (o Drarga) \u00e8 un comune del Marocco ubicato nella prefettura di Agadir-Ida ou Tanane, nella regione di Souss-Massa.\nLa citt\u00e0 \u00e8 conosciuta anche come ad-Dr\u0101rkah."}
{"id": "1611578", "revid": "307923", "url": "https://it.wikipedia.org/wiki?curid=1611578", "title": "Baseball ai Giochi della XXVI Olimpiade", "text": "Le gare di baseball alle olimpiadi estive del 1996 si sono svolte ad agosto ad Atlanta."}
{"id": "1611582", "revid": "1414688", "url": "https://it.wikipedia.org/wiki?curid=1611582", "title": "Baseball ai Giochi della XXV Olimpiade", "text": "Le gare di baseball alle olimpiadi estive del 1992 si sono svolte ad agosto a Barcellona."}
{"id": "1611584", "revid": "729019", "url": "https://it.wikipedia.org/wiki?curid=1611584", "title": "Baseball ai Giochi della XXIV Olimpiade", "text": "Le gare di baseball alle olimpiadi estive del 1988 si sono svolte ad agosto a Seul."}
{"id": "1611590", "revid": "1649409", "url": "https://it.wikipedia.org/wiki?curid=1611590", "title": "Marjorie Jackson", "text": "Biografia.\nDivenne famosa nel 1949 quando batt\u00e9 ripetutamente la campionessa olimpica in carica Fanny Blankers-Koen. Vinse poi quattro titoli ai Giochi dell'Impero e del Commonwealth Britannico del 1950, il che le permise di presentarsi da favorita ai Giochi olimpici di .\nIn quell'edizione dei Giochi Olimpici vinse i 100 m, uguagliando il record mondiale in 11\"5, ed i 200 m, conquistando per l'Australia le prime medaglie d'oro nell'atletica dai tempi di Edwin Flack nel 1896. Pi\u00f9 tardi nel 1952 la Jackson abbass\u00f2 il mondiale dei 100 m a 11\"4. In tutto in carriera ha stabilito 10 record del mondo.\nNel 1953 Jackson spos\u00f2 il ciclista olimpionico Peter Nelson, morto poi di leucemia nel 1977. Questo fatto la spinse a creare un'associazione per la cura di questa malattia.\n\u00c8 stata una delle otto portatrici della bandiera olimpica alla cerimonia di apertura delle Olimpiadi di e nel 2001 fu nominata governatore dell'Australia Meridionale, incarico poi abbandonato nel 2007."}
{"id": "1611595", "revid": "729019", "url": "https://it.wikipedia.org/wiki?curid=1611595", "title": "National Board of Review Awards 1978", "text": "La 50\u00aa edizione dei National Board of Review Awards si \u00e8 tenuta il 19 dicembre 1978."}
{"id": "1611596", "revid": "933835", "url": "https://it.wikipedia.org/wiki?curid=1611596", "title": "Atonismo", "text": "L'Atonismo fu una religione dell'Antico Egitto che prosper\u00f2 durante il regno del Faraone Akhenaton della XVIII dinastia egizia. \nStoria.\nAkhenaton sal\u00ec al trono succedendo al padre Amenofi III, intorno alla met\u00e0 del XIV sec. a.C., con il nome di Amenofi IV, ma ben presto mut\u00f2 il proprio nome e instaur\u00f2 una religione basata esclusivamente sul culto di Aton, il disco solare, in netto contrasto con la precedente religione che vedeva il pantheon egizio costituito da innumerevoli divinit\u00e0.\nTanto le divinit\u00e0 precedenti erano adorate in ambienti scuri e bui (si consideri che un attributo di Amon era \"il Nascosto\"), quanto la religione atoniana fu proiettata verso spazi aperti con modifiche strutturali ed architettoniche anche degli stessi complessi templari dedicati ad Aton.\nDi fatto la religione atoniana andrebbe vista anche sotto un profilo pi\u00f9 strettamente politico giacch\u00e9 essa fu il culmine di un'operazione di allontanamento dallo strapotere del clero amoniano, gi\u00e0 iniziata sotto i predecessori Thutmosi III, nonno di Akhenaton, ed Amenofi III.\nNel suo 4\u00ba anno di regno Akhenaton, anche per non legarsi a nessuna delle localit\u00e0 elette dalle divinit\u00e0 preesistenti quale proprio territorio, trasferir\u00e0 la capitale da Tebe a una nuova citt\u00e0 appositamente edificata: Akhetaton, ovvero \"Orizzonte di Aton\", oggi Tell el-Amarna. La religione atoniana, ed il periodo di circa 30 anni in cui essa si svilupp\u00f2, \u00e8 anche nota, normalmente, con il nome di eresia amarniana (dal nome moderno della citt\u00e0 di Akhetaton). \n\u00c8 controverso se la religione atoniana sia di tipo monoteistico o, ed \u00e8 l'ipotesi pi\u00f9 accreditata dagli studiosi, di tipo enoteistico.\nAll'\"eresia amarniana\" sono collegate anche variazioni del canone artistico cui si fa riferimento, oggi, come Arte amarniana, dai caratteri decisamente innovativi nel panorama dell'arte pittorica e scultorica egizia. Anche in campo letterario l'atonismo lascia di s\u00e9 traccia in un famoso \"Inno ad Aton\" che si vuole scritto dallo stesso sovrano.\nAton, il disco solare, era la divinit\u00e0 oggetto di questo culto; si trattava di un Dio gi\u00e0 attestato anticamente tra le altre divinit\u00e0 egizie (nei \"Testi delle piramidi\" viene indicato quale \"contenitore\" del sole nelle sue differenti manifestazioni all'alba, al mezzogiorno o al tramonto), ma \u00e8 solo sotto il regno di Akhenaton che divenne divinit\u00e0 dinastica associata al sole del tramonto.\nAlla morte di Akhenaton, il trono venne assunto da un faraone poco noto, Smenkhara, il cui regno dur\u00f2 forse meno di un anno; suo successore fu il giovane Tutankhaton che vari\u00f2 ben presto la parte teofora del suo nome in Tutankhamon, in favore, quindi, nuovamente del dio Amon. A lui si deve la restaurazione degli antichi dei attestata da una stele detta, appunto, Stele della restaurazione, successivamente \"usurpata\" da uno dei suoi successori, il faraone Horemheb."}
{"id": "1611598", "revid": "124467881", "url": "https://it.wikipedia.org/wiki?curid=1611598", "title": "Aromuni", "text": "Gli Aromuni o, nella loro stessa lingua, Arm\u00e3nji/Rr\u00e3m\u00e3nji, sono un gruppo etnico stanziato lungo la zona centromeridionale dei Balcani, specialmente in Macedonia del Nord, Grecia (pi\u00f9 precisamente nelle varie regioni amministrative della Macedonia ellenica e nella Tessaglia), Albania, Romania, Serbia e Bulgaria. Dopo i rumeni, sono il popolo valacco pi\u00f9 rappresentativo della regione.\nGli Aromuni parlano la lingua aromuna, un idioma balcano-romanzo, talvolta classificato come mera variante del romeno.\nL'etimologia del termine \"arm\u00e3n\" \u00e8 da far risalire al latino \"romanus\", ovvero \"romano\".\nL'origine di questa popolazione non \u00e8 certa, anche se si pensa che derivino dall'unione dei colonizzatori romani con i popoli autoctoni romanizzati della zona.\nLa popolazione aromuna \u00e8 stimata in totale a 2,5 milioni di persone.\nOrigine.\nDopo la ritirata aureliana, alcuni Daci romanizzati emigrarono a sud del Danubio, mentre altre popolazioni dello stesso ceppo linguistico (costoboci, carpi, daci dell'est ecc.), continuarono a coabitare nel territorio dell'attuale Romania sin dall'epoca romana. \nSecondo la storiografia pi\u00f9 recente, questa popolazione romanizzata o parzialmente latinizzata, torn\u00f2 in Valacchia e in Dobrugia a partire dal XIII secolo. Durante questi secoli di isolamento a sud del fiume per\u00f2, la lingua venne influenzata prevalentemente dai dialetti slavi che si parlavano nel corso del medioevo e questo lo si nota, nel rumeno, attraverso l'utilizzo dei verbi all'infinito e dagli articoli determinativi posposti alla parola.\nLo storico inglese Winnifrith considera che gli aromuni siano il risultato di entrambe le teorie: i daci romanizzati trapiantati nei Balcani si mescolarono con i locali discendenti dei coloni romani.\nStoria.\nSuccessivamente alle invasioni barbariche e alla distruzione conseguente delle aree romanizzate a oriente dell'Italia nella penisola balcanica, molte popolazioni latine si rifugiarono su montagne (come la catena del Pindo in Grecia) e vi praticarono forme di sussistenza elementari come la pastorizia.\nQuesti pastori, che si chiamano tra di loro \"Aruman\" o \"Armani\", hanno mantenuto la loro lingua neolatina nei secoli.\nNel XVIII secolo gli aromuni rimasti nel sud dei Balcani vissero sotto l'amministrazione ottomana, ma la citt\u00e0 di Moscopoli, nell'Albania sudorientale, emerse come il loro baricentro culturale.\nNel 1917 l'Italia tent\u00f2 di creare il Principato del Pindo, un distretto autonomo per la popolazione aromuna che viveva tra l'Albania meridionale e la Grecia settentrionale, mentre l'anno seguente alcuni politici e militari aromuni in Albania contribuirono alla proclamazione dell'effimera Repubblica di Coriza con l'appoggio della Francia. \nNel 1941 il regime fascista italiano, una volta occupata la Grecia, istitu\u00ec la Legione Romana dei Valacchi, con a capo un aromuno, Alcibiade Diamandi, un'organizzazione collaborazionista composto da alcuni Valacchi.\nLo storico inglese Tom Winnifrith riporta le attuali cifre, che includono la stima ufficiale dei vari Stati dove vi sono comunit\u00e0 aromune, e le stime delle principali organizzazioni aromune: Grecia 55.000/110.000; Albania 50.000/100.000; Serbia 52.000/90.000; Macedonia 8.000/15.000; Bulgaria 2.000/5.000.\nInoltre vi sono circa 30.000 aromuni stanziatisi in Romania, (principalmente in Dobrugia alle foci del Danubio), a partire dalla fine della prima guerra mondiale, ma che sono stati sempre pi\u00f9 assimilati all'etnia rumena.\nCollegamenti esterni.\n\"Europa\"\n\"Grecia\"\n\"Repubblica di Macedonia\"\n\"Albania\"\n\"Serbia\"\n\"Bulgaria\"\n\"Romania\"\n\"Bosnia-Herzegovina\"\n\"Montenegro\"\n\"Istria (Italia e Croazia)\"\n\"Emigrazione\""}
{"id": "1611599", "revid": "6923", "url": "https://it.wikipedia.org/wiki?curid=1611599", "title": "Provence-Alpes-C\u00f4te d'Azur", "text": ""}
{"id": "1611601", "revid": "17204", "url": "https://it.wikipedia.org/wiki?curid=1611601", "title": "Privateer", "text": ""}
{"id": "1611609", "revid": "1573940", "url": "https://it.wikipedia.org/wiki?curid=1611609", "title": "Palaemonoidea", "text": "Palaemonoidea \u00e8 una superfamiglia di crostacei decapodi."}
{"id": "1611611", "revid": "1776051", "url": "https://it.wikipedia.org/wiki?curid=1611611", "title": "Borussia M\u00f6nchengladbach 1986-1987", "text": "Stagione.\nIl Borussia M\u00f6nchengladbach nella stagione 1986/87 si classific\u00f2 al 3\u00ba posto in Bundesliga con un totale di 18 vittorie, 7 pareggi e 9 sconfitte.\nIl capocannoniere della squadra fu Uwe Rahn con 24 gol.\nIn Coppa UEFA fu eliminato in semifinale dal .\nIn Coppa di Germania fu eliminato in semifinale dall'.\nRosa calciatori.\nLa rosa del Borussia M\u00f6nchengladbach nella stagione 1986/87. Per ogni giocatore sono elencate le presenze e i gol in \"Bundesliga\"."}
{"id": "1611616", "revid": "36426", "url": "https://it.wikipedia.org/wiki?curid=1611616", "title": "Museo civico e d'arte sacra di Colle di Val d'Elsa", "text": "Il Museo Civico e Diocesano d'Arte Sacra aveva sede nel Palazzo del Comune, o dei Priori di Colle di Val d'Elsa, risalente ai secoli XIII - XIV ma da qualche anno \u00e8 stato spostato nei locali del Conservatorio di San Pietro in Via Gracco del Secco.\nIl Museo cos\u00ec come \u00e8 attualmente si \u00e8 formato nel 1995 grazie alla fusione dei Musei Civico e Diocesano della citt\u00e0.\nIl percorso espositivo.\nIl percorso espositivo occupa tre sale.\nLa prima sala.\nNella prima grande sala troviamo opere per la maggior parte appartenenti al Sei e Settecento tra cui spiccano i nomi di Alessandro Casolani, Arcangelo Salimbeni, Sebastiano Folli, Bernardino Mei, Pier Dandini, Mario Balassi (\"Santa Cecilia\") e altri.\nSempre nella prima sala \u00e8 presente un crocifisso ligneo policromo, della fine del XIII secolo, opera di Marco Romano, attivo a Venezia, Cremona e Siena. \nCospicua anche la dotazione di opere ottocentesche e del primo novecento, con opere di Gennaro Landi e dei colligiani Vittorio Meoni, Antonio Salvetti e Ferruccio Manganelli.\nLa seconda sala.\nLa seconda sala \u00e8 una vera e propria piccola, preziosa raccolta di opere dei cosiddetti primitivi, su fondo oro: su tutti spicca la splendida \"Maest\u00e0\" dell'anonimo Maestro di Badia a Isola, cos\u00ec chiamato per la provenienza dell'opera, la Badia dei Santi Salvatore e Cirino, presso Monteriggioni; altre opere appartengono a Segna di Bonaventura (tavola raffigurante la \"Madonna col Bambino\"), Cennino Cennini, Pier Francesco Fiorentino (\"Madonna con Bambino con i santi Onofrio, Antonio abate, Bernardino, Stefano, Maria Maddalena\", ottavo - nono decennio del XV secolo, proveniente dalla Venerabile Arciconfraternita della Misericordia), Pseudo Ambrogio di Baldese (Lippo d'Andrea?) e altri.\nNotevole anche un \"Compianto su Cristo morto\" di Ridolfo del Ghirlandaio.\nLa terza sala.\nL'opera pi\u00f9 importante di questa sala, forse anche di tutta la collezione del Museo \u00e8 il cosiddetto Tesoro di Galognano: si tratta di un rarissimo corredo eucaristico in argento, formato da quattro calici, una patena e un cucchiaio, che costituisce la testimonianza della esistenza di una comunit\u00e0 cristiana di etnia ostrogota, del VI secolo d.C. Il fortuito ritrovamento avvenne in localit\u00e0 Pian dei Campi."}
{"id": "1611618", "revid": "1573940", "url": "https://it.wikipedia.org/wiki?curid=1611618", "title": "Palaemonidae", "text": "Palaemonidae \u00e8 una famiglia di gamberetti appartenenti alla superfamiglia Palaemonoidea.\nTassonomia.\nLa famiglia comprende i seguenti generi:"}
{"id": "1611619", "revid": "1573940", "url": "https://it.wikipedia.org/wiki?curid=1611619", "title": "Periclimenes", "text": "Periclimenes \u00e8 un genere di crostacei decapodi della famiglia Palaemonidae.\nDescrizione.\nSono gamberetti di piccole dimensioni dotati di un rostro allungato, che presenta diversi denti.\nBiologia.\nVivono in simbiosi con celenterati, echinodermi e talvolta molluschi nudibranchi.\nDistribuzione e habitat.\nSono diffusi nell'oceano Atlantico, nel mar Mediterraneo, nell'oceano Indiano e nel Pacifico.\nTassonomia.\nIl genere \"Periclimenes\" comprende le seguenti 154 specie:"}
{"id": "1611620", "revid": "599013", "url": "https://it.wikipedia.org/wiki?curid=1611620", "title": "Hans Enn", "text": "Biografia.\nStagioni 1976-1981.\nSciatore polivalente che eccelleva in particolare nello slalom gigante, Enn ottenne il primo piazzamento in Coppa del Mondo il 17 gennaio 1976 a Morzine, classificandosi 9\u00ba in discesa libera. Due anni dopo esord\u00ec ai Campionati mondiali e a Garmisch-Partenkirchen 1978 fu 6\u00ba nello slalom gigante e 11\u00ba nello slalom speciale; nel 1979 colse invece il suo primo podio in Coppa del Mondo con il 2\u00ba posto ottenuto nello slalom gigante di Lake Placid del 4 marzo.\nAi XIII Giochi olimpici invernali di , suo esordio olimpico, Enn vinse la medaglia di bronzo (valida anche ai fini del Mondiali 1980) nello slalom gigante, alle spalle di Ingemar Stenmark e Andreas Wenzel, e si piazz\u00f2 4\u00ba nello slalom speciale. Pochi giorni dopo la rassegna olimpica vinse la sua prima gara di Coppa del Mondo, lo slalom gigante di Waterville Valley del 26 febbraio, e a fine stagione risult\u00f2 2\u00ba nella classifica della Coppa del Mondo di slalom gigante, a 38 punti da Stenmark.\nStagioni 1982-1989.\n6\u00ba nello slalom gigante ai Mondiali di Schladming 1982, ai XIV Giochi olimpici invernali di , sua ultima presenza olimpica, non port\u00f2 a termine n\u00e9 lo slalom gigante n\u00e9 lo slalom speciale. Quell'anno in Coppa del Mondo fu 3\u00ba nella classifica di slalom gigante, superato da Stenmark e da Pirmin Zurbriggen - vincitori a pari merito - di 10 punti.\nNel 1985 conquist\u00f2 il suo ultimo successo in Coppa del Mondo, vincendo il prestigioso slalom gigante della Chuenisb\u00e4rgli di Adelboden il 15 gennaio, e disput\u00f2 i Mondiali di Bormio, arrivando 5\u00ba nello slalom gigante; nel 1988 in Coppa Europa si piazz\u00f2 al 2\u00ba posto nella classifica di supergigante e nel 1989, l'anno del suo congedo dalle competizioni, ottenne il suo ultimo podio in Coppa del Mondo, nonch\u00e9 ultimo piazzamento, l'8 gennaio a Laax, dove fu 2\u00ba in supergigante. L'ultimo piazzamento della sua carriera agonistica fu il 13\u00ba posto ottenuto nel supergigante iridato di Vail 1989.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1611624", "revid": "767487", "url": "https://it.wikipedia.org/wiki?curid=1611624", "title": "Ranma contro la leggendaria fenice", "text": " \u00e8 il terzo dei tre film cinematografici ispirati ai personaggi di \"Ranma \u00bd\" creati da Rumiko Takahashi. Il titolo internazionale con cui \u00e8 stato distribuito \u00e8 \"Ranma \u00bd: One Grew Over the Kuno's Nest\", parodia del titolo del film \"Qualcuno vol\u00f2 sul nido del cuculo\". In Italia \u00e8 stato pubblicato su VHS e DVD dalla Dynit.\nNonostante il film sia stato effettivamente trasmesso nelle sale cinematografiche giapponesi, spesso la pellicola viene erroneamente considerata un OAV, a causa della sua breve durata.\nLa storia del film, a differenza dei precedenti, \u00e8 basata su un episodio del manga incluso nei capitoli 301-302 del volume.29, \"La terribile Ho-oh ken\".\nTrama.\nPer una curiosa serie di circostanze l'uovo di una fenice si \u00e8 schiuso sulla testa di Kuno, e quindi il senpai con in testa il potente uccello \u00e8 diventato imbattibile. Per fare s\u00ec che l'uccello vada via, bisogna farlo crescere il pi\u00f9 in fretta possibile dandogli delle pillole speciali. Tuttavia la fenice diventa di dimensioni incredibili (rimanendo pur sempre attaccato sulla testa di Kuno), e vola sulla citt\u00e0 distruggendo edifici e qualunque cosa gli si pari di fronte. Sar\u00e0 necessaria l'unione delle forze di Ranma, Akane, Ryoga, Shampoo e Ukyo perch\u00e9 finalmente l'uccello lasci Kuno e vada via."}
{"id": "1611626", "revid": "88740", "url": "https://it.wikipedia.org/wiki?curid=1611626", "title": "Gino Sansoni", "text": "Personaggio molto estroso, membro dell'informale \"Club del Gioved\u00ec\" che si riuniva intorno a Gianni Brera. Squadrista a quattordici anni, durante il regime fascista venne inviato al confino per contrasti con il partito. Nel dopoguerra non si interess\u00f2 pi\u00f9 alla politica attiva.\nNella sua attivit\u00e0 come editore ha usato vari marchi editoriali: come C.E.A. (Casa Edistrice Astoria), Gino Sansoni Editore, I.L.E. (Istituto Librario Editoriale), Astoria, Astor ed altri minori. La casa editrice di Sansoni adottava il nome Astoria per alcune pubblicazioni mentre per altre, come il mensile a fumetti horror, venne impiegato la denominazione Gino Sansoni Editore.\nProprietario della casa editrice Astoria con sede in piazza Cadorna a Milano con la quale pubblic\u00f2 alcune testate - definite \u201cchiuse\u201d in quanto per poterle leggere occorreva tagliare la copertina ed era quindi impossibile restituirle all'edicola - con le quali pubblicava foto e racconti erotici a volte ristampandoli semplicemente cambiandone i titoli e, nei fumetti, modificandone i disegni spogliando o rivestendo le protagoniste in funzione del momento e dell'attenzione della censura. Fra le pubblicazioni pi\u00f9 vendute ci fu \"Parigi nuda, esordita\" in realt\u00e0 nel 1955 come \"Piet\u00e0 per i bambini grandi\", racconto con una torbida vicenda amorosa che ottenne successo grazie all'idea di Sansoni di modificarne il titolo e la copertina e come \"Parigi nuda\", venne ripubblicato per sedici anni senza sostanziali differenze.\nHa pubblicato riviste di qualit\u00e0, come il magazine a fumetti Horror e i \u201cpocket\u201d, di volumi cartonati a fumetti come il \"Pinocchio\" realizzato da Giovanni Manca, la collana \"Il Mistero\" e altre pubblicazioni di buon livello che non si limitavano a cavalcare l\u2019onda delle mode delle tendenze del momento, ma innovando e cercando nuove strade. Oltre a queste pubblic\u00f2, sfruttando il successo che godeva negli anni sessanta la fantascienza, pubblic\u00f2 alcune riviste come \"Superfantascienza illustrata\" (1961-62), \"pi\u00f9 grandi scrittori del futuro\" (1962), \"I racconti del Terrore\" (1962-63).\nNel 1963 fond\u00f2 la rivista Forza Milan!.\nSposato ad Angela Giussani (poi separato), il nome del personaggio dell'Ispettore Ginko (l'arcinemico di Diabolik) viene dal suo nome con l'aggiunta di una \"k\"."}
{"id": "1611628", "revid": "297059", "url": "https://it.wikipedia.org/wiki?curid=1611628", "title": "Tubulo contorto prossimale", "text": ""}
{"id": "1611632", "revid": "110157", "url": "https://it.wikipedia.org/wiki?curid=1611632", "title": "Fear of the Dark Tour", "text": "Il Fear of the Dark Tour, tour di presentazione dell'album \"Fear of the Dark\" del gruppo musicale heavy metal Iron Maiden, inizi\u00f2 nel giugno 1992 e fin\u00ec nel novembre dello stesso anno. Fu uno dei tour di maggior successo della band, durante il quale partecip\u00f2 come \"headliner\" al festival Monsters of Rock a Castle Donington. Tale esibizione costituisce l'album live \"Live at Donington\". Sempre in quel concerto, suon\u00f2 anche Adrian Smith, che aveva momentaneamente lasciato gli Iron Maiden. In seguito al tour venne pubblicato \"A Real Live One\", che contiene varie registrazioni.\nTipica scaletta.\nCanzoni suonate occasionalmente:"}
{"id": "1611633", "revid": "729019", "url": "https://it.wikipedia.org/wiki?curid=1611633", "title": "Castello di Stenico", "text": "Il castello di Stenico si trova presso l'omonimo paese in Trentino occidentale; esso \u00e8 la testimonianza dell'importanza che questo luogo ha avuto in passato.\nDescrizione.\nEsso risale al XII secolo, ma \u00e8 legato ad un preesistente castelliere preistorico, dato che la zona dove poggia \u00e8 altamente strategica poich\u00e9 controlla il territorio a ovest di Trento. La propriet\u00e0 del maniero era passata nel XIII secolo in mano al principe vescovo di Trento, che sottopose la struttura a continui ampliamenti e modifiche fino a trasformarla in una pregevole residenza vescovile che controllava il territorio anche grazie a un suo funzionario: il Capitano delle Giudicarie. Il capitano amministrava la zona sia sul piano militare, economico e politico, ferme restando le autonomie riconosciute alle sette pievi delle Giudicarie, che garantivano una certa autonomia anche dal principato vescovile alla zona. Per quasi otto secoli fu occupato da un Capitano e dai luogotenenti che, in nome del Principe vescovo di Trento, esercitavano la funzione di massima autorit\u00e0 politico-amministrativa nel territorio giudicariese. Il nucleo pi\u00f9 antico si eleva nella famigerata \"torre della fame\" dove i prigionieri venivano condannati a morire di stenti. Il castello fu quindi per lunghi secoli il centro politico, amministrativo e giudiziario dell'intera valle.\nCon la secolarizzazione del principato vescovile, il castello fu utilizzato dal governo austriaco come sede dell'Imperial Regio Giudizio ed Ufficio delle Imposte. Durante la dominazione austriaca del Trentino, sul finire dell'Ottocento, il castello fu in parte ricoperto con tavolette di cemento. Trasferita la propriet\u00e0 al demanio italiano fu utilizzato come Pretura e poi come sede dei carabinieri. La provincia di Trento nel 1973 ha iniziato i lavori di restauro ed in seguito lo ha aperto al pubblico.\nIl castello \u00e8 rientrato negli ultimi anni nel circuito delle esposizioni museale del castello del Buonconsiglio a Trento oltre a essere diventato sede della biosfera dell'UNESCO per quanto riguarda le Alpi Ledrensi e Giudicarie."}
{"id": "1611638", "revid": "110157", "url": "https://it.wikipedia.org/wiki?curid=1611638", "title": "Tubar\u00e3o (Brasile)", "text": "Tubar\u00e3o \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Tubar\u00e3o.\nIl nome del comune deriva dal rio Tubar\u00e3o, \nche in lingua tupi-guarani era chiamato Tub\u00e1-Nhar\u00f4, \"padre feroce\". Quindi non c'entra con l'omonima parola portoghese che significa squalo."}
{"id": "1611639", "revid": "116944", "url": "https://it.wikipedia.org/wiki?curid=1611639", "title": "Barra verticale interrotta", "text": ""}
{"id": "1611640", "revid": "767487", "url": "https://it.wikipedia.org/wiki?curid=1611640", "title": "Lamberto Giorgis", "text": "Carriera.\nGiocatore.\nLa sua carriera da calciatore (nel ruolo di mediano) si svolge principalmente nelle file del , dove disputa 8 stagioni fra Serie B e Serie C con 206 presenze e 23 reti in totale; nel 1961 passa al dove disputa due stagioni in Serie B ed altrettante in Serie A, totalizzando 8 presenze e 2 reti in massima serie coi \"canarini\" in due annate. Prima della fine del secondo campionato passa al Carpi, con cui gioca in Serie C, ritirandosi al termine della stagione all'et\u00e0 di 33 anni.\nAllenatore.\nLa carriera di allenatore inizia nel 1967 proprio con il Modena in Serie B da cui verr\u00e0 per\u00f2 subito esonerato.\nDal 1968 al 1970 \u00e8 al in Serie C. Dopo due anni di panchina con il Rovereto, nella seconda stagione subisce un altro esonero. Dal 1972 al 1975 \u00e8 al Vigevano dove ottiene piazzamenti positivi, giungendo dapprima tredicesimo, poi sesto e successivamente quinto in Serie C.\nNel campionato di Serie B 1975-1976 \u00e8 alla guida del Novara che con il suo sesto posto risulter\u00e0 la rivelazione dell'anno del campionato cadetto, anche se l'anno dopo le cose andranno decisamente peggio e Giorgis verr\u00e0 quasi subito allontanato dalla guida tecnica della squadra, ma ci\u00f2 non eviter\u00e0 la retrocessione dei piemontesi.\nNella campionato di Serie B 1977-1978 allena il Lecce e poi gli si presenta la grande occasione della carriera con l'arrivo alla in sostituzione di Giorgio Canali, nella stagione 1978-79. Nell'annata successiva le prime giornate vedono per\u00f2 i blucerchiati in zona retrocessione, e il nuovo presidente Paolo Mantovani lo solleva dall'incarico. Subisce un altro esonero dal nel campionato di Serie B 1980-1981, mentre a Francavilla colleziona nel 1982 una retrocessione dalla Serie C1 alla Serie C2.\nL'ondata negativa non \u00e8 ancora finita per Giorgis che nel 1982 subentra alla guida del ma non riesce a salvarlo dalla retrocessione in Serie C1. Il riscatto arriva nella stagione 1983-84 con la Virtus Casarano che giunge terza in Serie C1 sfiorando una storica promozione. Tale risultato porta alla richiamata da parte dello stesso Foggia che guida nel campionato di Serie C1 1984-1985. Allena il Casarano nelle stagioni 1985-86 e 1986-87.\nSul finire della stagione 1988-89 esordisce infine in Serie A come allenatore (affiancando Luca Giannini come \"allenatore col patentino\") alla guida del . Gli esiti non saranno tuttavia felici e i toscani retrocederanno a fine stagione, rimane comunque a Pisa i quattro anni successivi.\nHa svolto il ruolo di Direttore Tecnico per la societ\u00e0 San Faustino Rosselli di Modena, militante nel campionato di Seconda Categoria modenese.\n\u00c8 deceduto il 30 agosto 2019 all'et\u00e0 di 87 anni dopo una lunga malattia."}
{"id": "1611647", "revid": "767487", "url": "https://it.wikipedia.org/wiki?curid=1611647", "title": "Giovanni Antonio Pandolfi Mealli", "text": "Poco si conosce di Pandolfi Mealli a parte le sue permanenze fino al 1660 ad Innsbruck (musico di corte d'Asburgo), fino al 1675 a Messina (\"maestro d'imparare a sonare di violino [...] primo strumentista di violino della citt\u00e0\"), da cui fugg\u00ec perch\u00e9 accusato di omicidio, e dal 1678 a Madrid (violinista della Cappella Reale della Corte).\nTra le composizioni pervenuteci: le \"Sonate cio\u00e8 Balletti, Sarabande, Correnti, Passacagli, Capriccetti, &amp; una Trombetta...\" (o \"sonate messinesi\") del 1669, le \"Sonate per violino\" op. 3 e 4 del 1660."}
{"id": "1611650", "revid": "320578", "url": "https://it.wikipedia.org/wiki?curid=1611650", "title": "Ranma contro la Leggendaria Fenice", "text": ""}
{"id": "1611651", "revid": "110157", "url": "https://it.wikipedia.org/wiki?curid=1611651", "title": "S\u00e3o Bento do Sul", "text": "S\u00e3o Bento do Sul \u00e8 un comune del Brasile nello Stato di Santa Catarina, parte della mesoregione del Norte Catarinense e della microregione di S\u00e3o Bento do Sul."}
{"id": "1611652", "revid": "185700", "url": "https://it.wikipedia.org/wiki?curid=1611652", "title": "Consiglio Comunale", "text": ""}
{"id": "1611654", "revid": "1573940", "url": "https://it.wikipedia.org/wiki?curid=1611654", "title": "Ancylomenes pedersoni", "text": "Ancylomenes pedersoni () \u00e8 un gambero della famiglia Palaemonidae.\nDistribuzione e habitat.\nOceano Atlantico occidentale, isole caraibiche, fino a 20 m di profondit\u00e0.\nDescrizione.\nPresenta un corpo trasparente con sfumature blu-violacee e lunghe antenne bianche; non \u00e8 confondibile con altre specie. Non supera i 3\u00a0cm.\nBiologia.\nComportamento.\nCome diverse altre specie della famiglia Palaemonidae, vive in associazione con dei celenterati, in particolare \"Condylactis gigantea\", \"Bartholomea lucida\", \"Bartholomea annulata\" e \"Lebrunia danae\".\nAlimentazione.\nSi nutre dei parassiti esterni dei pesci."}
{"id": "1611656", "revid": "292162", "url": "https://it.wikipedia.org/wiki?curid=1611656", "title": "Costa saracena", "text": "Costa Saracena \u00e8 la denominazione turistica di un tratto della costa settentrionale della Sicilia in provincia di Messina.\nIndica il tratto di costa e dell'entroterra compreso tra le spiagge di Capo d'Orlando e il promontorio di Capo Calav\u00e0 e che prosegue fino a Tindari nella Baia di San Giorgio.\nSi affaccia sulle Isole Eolie ed \u00e8 compresa nel territorio dei comuni di Brolo, Piraino, Gioiosa Marea, Naso, Ficarra e Sant'Angelo di Brolo.\nNelle strade della Costa Saracena si svolge anche il rally automobilistico di livello nazionale comunemente ritenuto il pi\u00f9 bello al mondo secondo solo al Rally di Monte Carlo."}
{"id": "1611657", "revid": "486946", "url": "https://it.wikipedia.org/wiki?curid=1611657", "title": "San Mauro Abate", "text": ""}
{"id": "1611660", "revid": "123636591", "url": "https://it.wikipedia.org/wiki?curid=1611660", "title": "Praying Mantis", "text": "I Praying Mantis sono un gruppo musicale heavy metal inglese nato nel 1974 per iniziativa dei fratelli Troy, all'epoca entrambi studenti."}
{"id": "1611661", "revid": "122929804", "url": "https://it.wikipedia.org/wiki?curid=1611661", "title": "Wolfenstein 3D engine", "text": "Il Wolfenstein 3D engine (noto anche come id Tech 0) \u00e8 un motore grafico sviluppato, per la maggior parte, da John Carmack di id Software. Fu utilizzato per la prima volta nel gioco \"Wolfenstein 3D\" del 1992, e in seguito utilizzato in licenza da altre compagnie. Il codice sorgente \u00e8 stato reso disponibile il 21 luglio del 1995, e in seguito sono stati realizzati alcuni port atti a migliorarne le prestazioni.\nStoria.\nCreazione.\nIl motore grafico \u00e8 stato scritto da John Carmack, durante i primi mesi di id Software, nel 1991. Le intenzioni di \"id\" furono di rendere il motore ottimizzato su Intel 80286, con il supporto per lo standard all'epoca pi\u00f9 diffuso, che era EGA; solo successivamente sarebbe stato aggiornato per funzionare anche su VGA. Un prototipo, privo di texture mapping, venne usato per \"Hovertank 3D\", e una versione pi\u00f9 evoluta (ma sempre a 16 colori) per \"Catacomb 3-D\". Rispetto ad altri motori grafici della stessa epoca, come quello tecnicamente superiore di \"\", il W3D engine era notevolmente pi\u00f9 veloce, e non necessitava di hardware particolarmente potente per funzionare.\nEredit\u00e0.\nIl \"W3D engine\" ha avuto il suo peso e la sua importanza, sia nella storia dei videogiochi che in quella della computer grafica. Da questo motore sarebbero stati sviluppati infatti il Doom Engine, Quake engine e successivamente l'id Tech 2, avvicinando sempre di pi\u00f9 i videogiochi alla rivoluzione della tridimensionalit\u00e0 sfociata da met\u00e0 anni 90 in poi. IGN ha inserito Wolfenstein 3D nella lista dei \"100 migliori sparatutto\", all'11\u00ba posto; ritenendo, il passaggio dal 2D allo pseudo-3D del motore grafico, una vera \"metamorfosi\" epocale e direttamente o indirettamente responsabile della nascita dei successivi sparatutto in prima persona. \nCaratteristiche.\nScritto principalmente in assembly, e in minima parte anche in linguaggio C, restituisce un rendering 2.5D, che appare per\u00f2 simile al 3D, grazie all'algoritmo di ray casting. Il metodo del ray casting consiste nel mantenere primitiva la geometria digitale (un numero molto limitato di poligoni) del mondo da rappresentare; dunque non pu\u00f2 essere utilizzato con tridimensionalit\u00e0 reale.\nIl funzionamento del \"ray casting\" \u00e8 simile a quanto accade nell'occhio umano, ma inverso: le immagini percepite dagli occhi, sono create da raggi di luce riflessi dall'ambiente circostante, che formano una figura nella retina; nel gioco Wolfenstein 3D, si verifica il contrario dato che i raggi vengono generati dalla visuale del giocatore e, man mano che si espandono nello scenario di gioco, intersecano un ostacolo creando un'immagine pseudo-3D. La mappa in cui il giocatore si muove svolge dunque un ruolo altrettanto importante: in origine il livello \u00e8 bidimensionale, costruito da celle texturizzate a 64\u00d764, quando sulla mappa 2D, viene rivelata la posizione del giocatore e la sua visuale, il gioco restituisce un'immagine pseudo-tridimensionale, con blocchi o \"cubi\" da 64\u00d764\u00d764. Essendo perci\u00f2, di partenza, un motore comunque basato sulla bidimensionalit\u00e0, la visuale non pu\u00f2 essere mossa sull'asse Y del sistema di riferimento cartesiano - \u00e8 possibile infatti muovere il cono visivo solo sull'asse X, da destra a sinistra o viceversa."}
{"id": "1611665", "revid": "1699816", "url": "https://it.wikipedia.org/wiki?curid=1611665", "title": "Parole di burro", "text": "Parole di burro (anche conosciuta semplicemente come Narciso, per via dell'inizio di ogni strofa del brano) \u00e8 una canzone della cantautrice catanese Carmen Consoli, estratta dal suo quarto album \"Stato di necessit\u00e0\" del 2000.\nIl brano ha vinto il riconoscimento come miglior canzone dell'anno al Premio Italiano della Musica (PIM).\nIl CD singolo raggiunge la quarta posizione in classifica nel settembre 2000.\nLa canzone compare anche nell'album live \"Eco di sirene\", pubblicato il 13 aprile 2018.\nIl video.\nIl video di \"Parole di burro\" \u00e8 stato diretto da Francesco Fei, con la fotografia di Nicola Saraval e prodotto da Letizia Pepori per la Motion Picture House. Il video vede la Consoli aggirarsi per le strade di Marrakech in Marocco con aria assorta e pensierosa. Il video si \u00e8 aggiudicato l'Italian Music Awards come miglior video, assegnato dalla FIMI."}
{"id": "1611666", "revid": "125201435", "url": "https://it.wikipedia.org/wiki?curid=1611666", "title": "Lamberto Leonardi", "text": "Carriera.\nGiocatore.\nClub.\nCresciuto nella , dove gli affibbiarono il soprannome di \"Cicala\", esord\u00ec in serie A con la maglia giallorossa il 7 maggio 1959 contro la SPAL poi venne ceduto al Cosenza in Serie C. Prima di tornare a Roma, gioc\u00f2 due anni in B con e Modena.\nIn giallorosso gioc\u00f2 ancora per quattro stagioni, dal 1962 al 1966, totalizzando 74 presenze e 5 reti.\nNel 1966 si trasfer\u00ec a Varese e con i biancorossi ottenne la promozione in serie A, facendo coppia in attacco con il giovanissimo Pietro Anastasi e mettendo a segno 11 reti in 33 partite. Con la squadra del commendator Giovanni Borghi, nella quale, nel frattempo, era arrivato il libero Armando Picchi dall', giocher\u00e0 nella massima serie ancora due stagioni, segnando 9 volte in 53 partite.\nNella stagione 1969-70 pass\u00f2 alla dove ritrov\u00f2 l'amico Anastasi. Dopo un avvio disastroso ed il conseguente allontanamento dell'allenatore argentino Carniglia, sotto la guida di Ercole Rabitti i bianconeri rimontarono posizioni su posizioni fino a contendere sino alla fine lo scudetto al Cagliari di Gigi Riva. In campionato Leonardi scese in campo 28 volte mettendo a segno 5 reti, mentre in coppa delle Fiere realizz\u00f2 2 gol in 4 partite, ma i bianconeri furono eliminati gi\u00e0 al secondo turno dall'.\nPer la Juventus la stagione successiva fu quella del grande ringiovanimento: tornano dal prestito Causio e Bettega, arrivano da Roma Capello, Spinosi e Landini ed il trentenne Leonardi, insieme a Leoncini, venne ceduto all'Atalanta in serie B.\nOttenuta subito la promozione in A, nel 1971-72 contribu\u00ec con 2 gol alla salvezza degli orobici prima di chiudere la carriera da professionista con il in Serie B. Decise poi di disputare un'ultima stagione in serie D a Benevento dando una grossa mano per la promozione in serie C.\nDa calciatore professionista in campionato, nell'arco di 16 anni compresi tra il 1957 ed il 1973, collezion\u00f2 315 presenze e 40 reti.\nNazionale.\nNel 1963 contro la Tunisia esord\u00ec nella nazionale giovanile, con cui gioc\u00f2 4 partite.\nAllenatore.\nInizi\u00f2 all'Ischia Isolaverde nel 1974, svolgendo il doppio ruolo di allenatore e giocatore, con un terzo posto in Serie D. L'anno seguente pass\u00f2 alla dove conquist\u00f2 la promozione in Serie C2 con una cavalcata in solitaria. Leonardi lasci\u00f2 comunque la squadra per prendere il Latina sempre in Serie D, ottenendo un'altra promozione grazie al primo posto in graduatoria di fine stagione. \nConcluse il primo campionato di Serie C al quinto posto, posizione che gli permise di essere inserito nella Serie C1 della stagione successiva, al termine della quale arriv\u00f2 la prima retrocessione. La stagione 1979-1980 venne dedicata allo studio con il \"Supercorso\" di Coverciano, sebbene all'inizio accett\u00f2 comunque di allenare il Benevento, salvo poi lasciare la panchina dopo la prima giornata di campionato. Nella stagione 1980-1981 allen\u00f2 la , ottenendo un dodicesimo posto in Serie C1. Nel 1981 guid\u00f2 per la prima volta la , giungendo al terzo posto in Serie C1 e torn\u00f2 alla guida dei \"molossi\" nella stagione 1993-1994 del CND, conquistando il secondo posto.nel 1992-93 allena in eccellenza laziale la con cui vinse la fase regionale della Coppa Italia Dilettanti contro il nella cornice dello stadio Flaminio di Roma con 5000 tifosi al seguito pervenuti dalla cittadina dei Castelli Romani. Nello stesso anno arriv\u00f2 secondo in campionato sfiorando la promozione in Serie D, in quella formazione spiccavano calciatori del calibro di Marco Saltarelli, Morgagni, D'Auria, Di Lazzaro, Busini e Massimo Caprari. \nArriv\u00f2 nel 1982 la prima chance in Serie B con il , ma l'esperienza culmin\u00f2 con il primo esonero della sua carriera. Dal 1983 al 1985 allen\u00f2 il Francavilla dove, nella stagione 1983-1984, ottenne un terzo posto in Serie C1. \nLe soddisfazioni maggiori se le tolse con la Sassari Torres, con la quale conquist\u00f2 nel 1987 una promozione in Serie C1, in una squadra ispirata dalla fantasia e dall'estro di un giovanissimo Gianfranco Zola. Con la stessa conquist\u00f2 un'altra promozione in Serie C1 nella stagione 1999-2000 con Stefano Udassi e Theofilos Karasavvid\u012bs come coppia d'attacco della vincente formazione rossobl\u00f9. La stagione successiva i sardi, sempre guidati da Leonardi sfiorarono la partecipazione ai playoff per la Serie B, playoff che sfumarono in seguito ad una sconfitta per 2 a 1 contro l', in una sorta di scontro diretto previsto per la penultima giornata di quella stagione. Non confermato per la stagione seguente , dopo un anno al Giugliano, torn\u00f2 in Sardegna per l'annata 2002-2003, pero' Il 7 ottobre 2002 la societ\u00e0 Sassari Torres comunic\u00f2 il suo esonero. Nel dicembre del 2008 viene chiamato in panchina dal , formazione militante in Eccellenza Sardegna con cui retrocede in Promozione alla fine del campionato. Da segnalare durante la lunga carriera da allenatore di Leonardi anche un breve intermezzo sulla panchina del Sant'Anastasia nell'Eccellenza Campana dal Gennaio 1997, squadra che condusse per la prima volta in Serie D.\nNegli anni della Torres aveva come piccola superstizione quella di indossare per tutto il campionato lo stesso maglione blu pesante sia in inverno che in estate, espediente che evidentemente portava bene visto che con i rossobl\u00f9 ha vinto 2 campionati.\n\u00c8 morto il 22 febbraio 2021, a 81 anni, a causa dell'aggravarsi delle condizioni a seguito di una caduta."}
{"id": "1611667", "revid": "287204", "url": "https://it.wikipedia.org/wiki?curid=1611667", "title": "Kurt Atterberg", "text": "Biografia.\nKurt Atterberg prese lezioni di violoncello nella sua citt\u00e0 natale, divenne per\u00f2 ingegnere dopo i suoi studi all'Universit\u00e0 della Tecnica di Stoccolma e lavor\u00f2 dal 1912 fino al 1968 al Regio Ufficio dei Brevetti, dal 1936 anche in posizione dirigenziale. Nonostante un breve periodo di studio della composizione dal 1910 al 1911 al conservatorio di Stoccolma con Andreas Hall\u00e9n e successivamente in Germania, si pu\u00f2 considerare la sua una preparazione da autodidatta. Dal 1916 fino al 1922 \u00e8 stato direttore d'orchestra al K\u00f6niglichen Dramatischen Theater e dal 1924 fino al 1947 Presidente dell'Associazione dei Compositori Svedesi; oltre a questo, scrisse dal 1919 al 1957 critiche musicali per il giornale Stockholms-Tidningen.\nNel 1915 spos\u00f2 la pianista Ella Peterson, dalla quale si separ\u00f2 per\u00f2 gi\u00e0 8 anni dopo.\nNel 1922 riusc\u00ec a raggiungere la notoriet\u00e0 con l'esecuzione delle sue sinfonie numero tre e quattro in Germania.\nInsieme a Ture Rangstr\u00f6m \u00e8 stato uno dei compositori di spicco della seconda generazione dei tardoromantici svedesi e insieme a Wilhelm Peterson-Berger, Wilhelm Stenhammar e Hugo Alfv\u00e9n uno dei fondatori e prosecutori di questa tradizione. Le sue 5 opere teatrali sono sparite dai cartelloni ma le sue nove sinfonie vengono eseguite sempre pi\u00f9 spesso. Un successo particolare raggiunse la sua sesta sinfonia, con la quale egli vinse un concorso nel 1928 indetto dalla casa discografica \"Columbia\" per celebrare il centenario della morte di Franz Schubert. Il concorso era dotato di un premio di 10.000 dollari e da allora la sinfonia viene indicata come la \"Dollarsinfonie\".Questo brano fu anche eseguito da Arturo Toscanini con l'orchestra NBC."}
{"id": "1611668", "revid": "110157", "url": "https://it.wikipedia.org/wiki?curid=1611668", "title": "Ca\u00e7ador", "text": "Ca\u00e7ador \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Joa\u00e7aba."}
{"id": "1611670", "revid": "155634", "url": "https://it.wikipedia.org/wiki?curid=1611670", "title": "Tempio della Vittoria (Roma)", "text": "Il tempio della Vittoria (latino: \"aedes Victoriae\"; greco: \u03c4\u03ad\u03bc\u03b5\u03bd\u03bf\u03c2) era un tempio romano edificato sul Palatino, a Roma, dedicato alla dea Vittoria.\nStoria.\nLa tradizione voleva fosse stato costruito da Evandro, ma era stato, in realt\u00e0, costruito da Lucio Postumio Megello con le multe che aveva comminato durante la sua edilit\u00e0, e dedicato il 1\u00ba agosto 294 a.C., anno in cui fu console. Negli anni 204-191 a.C. ospit\u00f2 il betilo della Magna Mater, mentre il tempio della dea era in costruzione. Nei pressi di questo tempio Marco Porcio Catone costru\u00ec il tempio di \"Victoria Virgo\"."}
{"id": "1611679", "revid": "599013", "url": "https://it.wikipedia.org/wiki?curid=1611679", "title": "Air Italica", "text": "L'Air Italica era una compagnia aerea regionale con sede a Pescara. Operava servizi passeggeri regionali da Pescara con destinazioni diverse: Bergamo (Orio al Serio), Venezia, Olbia, Spalato e Milano Malpensa. La sua base principale era l'Aeroporto di Pescara.\nStoria.\nLa compagnia \u00e8 stata fondata il 2 agosto 2001, stipulando un leasing per un ATR-72 da Alisea Airlines con il quale inizi\u00f2 ad operare nel giugno 2003. A causa di problemi finanziari per\u00f2 fu costretta a sospendere i voli nell'autunno dello stesso anno."}
{"id": "1611681", "revid": "619191", "url": "https://it.wikipedia.org/wiki?curid=1611681", "title": "Punto elenco", "text": "In tipografia un punto elenco \u00e8 un simbolo o glifo usato per introdurre gli elementi di un elenco (detto perci\u00f2 elenco puntato), come il seguente:\nUtilizzo.\nIl punto elenco \u00e8 molto usato nei manuali tecnici (o \"reference works\") per introdurre una serie di elementi correlati tra di loro. Possono essere brevi frasi o avere la lunghezza di un paragrafo. La caratteristica principale \u00e8 che tutti i punti necessitano di essere riuniti insieme sotto lo stesso argomento. Gli elementi dell'elenco terminano solitamente con un punto e virgola e non con un punto fermo, a meno che non siano frasi lunghe complete. \u00c8 corretto concludere un elemento della lista con un punto fermo nel caso in cui pi\u00f9 di una frase sia contenuta nell'elemento stesso. In alcune lingue, come il portoghese, \u00e8 invece abituale concludere ogni elemento, eccetto l'ultimo, con una virgola.\nUso nei programmi di videoscrittura.\nIl punto elenco non si limita come forma a un cerchio nero pieno, come mostrato nell'immagine in alto. I programmi di videoscrittura (\"word processor\") offrono una variet\u00e0 di forme che includono rombi, segni di spunta e frecce; molte di queste in pi\u00f9 colori. Nella scrittura manuale il punto elenco pu\u00f2 essere disegnato in qualsiasi stile.\nPrima dell'utilizzo largamente diffuso dei word processors, il punto elenco era denotato dagli asterischi e molti programmi di video scrittura convertono automaticamente gli asterischi in punti elenco se sono presenti all'inizio della linea.\nUn certo numero di simboli regolari sono convenzionalmente usati come punti elenco nei sistemi basati su testo, tra i quali \u2013 (lineetta), * (asterisco), . (punto fermo) ed anche la \"o\" (O minuscola). Quando vengono salvati o copiati dei punti elenco HTML in formato testo Mozilla Firefox li converte in asterischi, \u201co\u201d minuscole e, in pi\u00f9 in cancelletto a seconda della \u201cprofondit\u00e0\u201d del punto in questione. L'asterisco (*) viene usato per indicare gli elementi di una lista nel cos\u00ec come in molte altre Wiki.\nOttenere il punto elenco nei sistemi operativi.\nNel sistema operativo Macintosh, premere + per il punto elenco, + per il punto mediano.\nIn molti dei sistemi Windows (o altri); tenere premuto mentre si scrive 0149, dal tastierino numerico, ( + ) per ottenere un \u2022 o tenere premuto mentre si scrive 7, sempre dal tastierino numerico, per un \u2022 (punto mediano) che viene talvolta usato come punto elenco. Questo metodo di inserire i caratteri \u00e8 chiamato codice Alt.\nPer le applicazioni GTK+ in Linux; tenere premuto e mentre si inserisce U, quindi inserire 2022 e premere per inserire un \u2022 oppure tenere premuto e mentre si inserisce U, quindi inserire b7 e premere per inserire un punto mediano \u00b7.\nPer i computer della Apple bisogna invece tenere premuto e inserire il punto fermo per ottenere \u2022.\nCodifica informatica.\nIl punto elenco corrisponde al carattere Unicode 0x2022. Nell'HTML ha codifica &amp;bull; e &amp;#x2022; che danno rispettivamente \u2022 e \u2022, ma la semantica richiede che si ottenga le liste puntate tramite l'uso appropriato del tag &lt;li&gt; all'interno di una lista non numerata (&lt;ul&gt;).\nUnicode definisce anche un punto triangolare (U+2023). "}
{"id": "1611685", "revid": "1305772", "url": "https://it.wikipedia.org/wiki?curid=1611685", "title": "Conc\u00f3rdia (Santa Catarina)", "text": "Conc\u00f3rdia \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Conc\u00f3rdia.\nIl comune venne fondato nel 1934."}
{"id": "1611689", "revid": "110157", "url": "https://it.wikipedia.org/wiki?curid=1611689", "title": "Aquidab\u00e3", "text": "Aquidab\u00e3 \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Nossa Senhora das Dores."}
{"id": "1611692", "revid": "110157", "url": "https://it.wikipedia.org/wiki?curid=1611692", "title": "Cumbe", "text": "Cumbe \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Nossa Senhora das Dores."}
{"id": "1611693", "revid": "1856513", "url": "https://it.wikipedia.org/wiki?curid=1611693", "title": "Aliadriatica", "text": "Aliadriatica S.r.l. era una compagnia aerea con sede in Italia. Il 23 novembre 1995 cambi\u00f2 il nome in Air One diventando una delle compagnie pi\u00f9 importanti in Italia.\nStoria.\nFondata nel novembre 1983 a Pescara dai soci fondatori:\naffinch\u00e9 operasse nei settori di:\nNel giugno 1988 il Gruppo Toto di Carlo Toto (Toto Costruzioni Generali S.p.A.) diventa azionista di maggioranza.\nNel giugno 1994 Aliadriatica acquista un Boeing 737-200ADV e inizia ad operare voli di linea e charter.\nIl 27 aprile 1995 Aliadriatica inaugura i suoi voli di linea da Milano (Linate), Brindisi, Reggio Calabria e Lamezia Terme.&lt;br&gt;\nIl 23 novembre 1995 il vettore assume il nome di Air One."}
{"id": "1611694", "revid": "1856513", "url": "https://it.wikipedia.org/wiki?curid=1611694", "title": "Alidaunia", "text": "Alidaunia Servizio Helibus \u00e8 una societ\u00e0 di trasporto aereo pugliese fondata nel 1976 a Foggia. Opera servizi di linea per passeggeri, aeroambulanza, aerotaxi, voli charter, offshore e fa manutenzione di aeromobili. La sua principale base \u00e8 l'Aeroporto di Foggia.\nStoria.\nFondata nel marzo 1976 nel 1984 riceve la licenza di trasporto pubblico. Con il supporto del governo, nel 1985 inizia il servizio da Foggia per le Isole Tremiti. Nel 1992 e nel 1993 ha operato da Foggia per l'(aeroporto di Milano-Malpensa) e dal 1993 al 1995 da Foggia all'aeroporto di Parma utilizzando come velivoli dei Mitsubishi MU 300.\nLa compagnia \u00e8 di propriet\u00e0 di Roberto Pucillo (Direttore generale) (55%), Roberto Rocco Manzo (20%), Paolo Giangrossi (15%).\nFlotta.\nLa flotta \u00e8 costituita dai seguenti aeromobili (agosto 2020):"}
{"id": "1611696", "revid": "762947", "url": "https://it.wikipedia.org/wiki?curid=1611696", "title": "Patti LuPone", "text": "All'attivit\u00e0 teatrale, l'attrice ha occasionalmente affiancato anche quella televisiva. \u00c8 nota anche per l'interpretazione canora di personaggi del mondo dei cartoni animati, come Diamante Giallo nella serie animata \"Steven Universe\" prodotta dalla CN.\nBiografia.\nInfanzia e formazione.\nPatti Ann LuPone nacque a Northport, Long Island, figlia dell'amministratrice della biblioteca universitaria Angela Louise (nata Patti) e dell'amministratore scolastico Orlando Joseph LuPone. La famiglia era di origini italiane: suo padre, abruzzese, era originario di Pratola Peligna, e la sua pro-prozia era la celebre soprano Adelina Patti. L'attrice ha due fratelli, i gemelli Robert e William LuPone. Robert LuPone \u00e8 un attore, ballerino e regista, noto soprattutto per aver recitato nella produzione originale del musical \"A Chorus Line\" nel ruolo del coreografo Zach; William, invece, \u00e8 un insegnante. Patti LuPone cominci\u00f2 ad esibirsi durante l'infanzia con i due fratelli, con cui formava il \"LuPone Trio\" e il terzetto si esibiva a Long Island ed apparve anche su una rete televisiva locale. Durante gli studi superiori alla Northport High School, la LuPone impar\u00f2 a suonare la tuba e studi\u00f2 canto sotto la direzioni della vocal coach Esther Scott. Nel 1968 fu ammessa al primo corso di recitazione della prestigiosa Juilliard School, precedentemente nota solo come conservatorio, dove si form\u00f2 per quattro anni sotto la supervisione di John Houseman. Patti LuPone fece parte del \"Group 1\", i membri della prima classe di recitazione della Juilliard, che comprendeva anche futuri attori di successo come Kevin Kline, David Ogden Stiers e Stephen McKinley Henderson, e consegu\u00ec la laurea in arti drammatiche nel 1972.\nGli anni '70.\nNel 1971, quando ancora studiava recitazione alla Juilliard, fece il suo debutto sulle scene nella rock opera \"Iphigenia\" al Young Vic di Londra, mentre l'anno successivo si un\u00ec a \"The Acting Company\", una compagnia teatrale diretta dal suo mentore John Houseman e che comprendeva diversi altri suoi compagni di studio all'universit\u00e0, tra cui Kevin Kline. Patti LuPone rimase con l'Acting Company per quattro anni, fino al 1976, e in questo periodo ricopr\u00ec ruoli di primo piano in numerosi drammi e commedie del repertorio classico e moderno, tra cui \"Donne attente alle donne\", \"La scuola della maldicenza\", \"Edoardo II\", \"Pene d'amor perdute\", \"La via del mondo\" e opere di George Bernard Shaw, Maksim Gor'kij e Jean Anouilh. Fu con l'Acting Company che Patti LuPone fece il suo debutto a Broadway nel 1973, quando interpret\u00f2 Irina, Lucy, Giulietta e Giacinta negli allestimenti in repertorio di \"Tre sorelle\", \"L'opera del mendicante\", \"Misura per misura\" e \"Le furberie di Scapino\". Nel 1975 recit\u00f2 per la prima volta in un musical a Broadway, quando interpret\u00f2 Rosamund in \"The Robber Bridegroom\" e per la sua interpretazione ottenne una candidatura al Tony Award alla miglior attrice non protagonista in un musical.\nDopo \"The Robber Bridegroom\", Patti LuPone torn\u00f2 a recitare in un musical l'anno successivo, quando fu scelta per interpretare la protagonista del musical di Stephen Schwartz \"The Baker's Wife\" accanto a Topol; lo show per\u00f2 si rivel\u00f2 un flop e chiuse durante il rodaggio a Washington prima di debuttare a Broadway. Nel 1977 inizi\u00f2 un proficuo sodalizio artistico con il drammaturgo e regista David Mamet e recit\u00f2 nelle sue opere \"The Woods\" (1977), \"All Men Are Whores\" (1977), \"The Blue Hour\" (1978) e \"The Water Engine\" (1978). Nel 1978 torn\u00f2 a Broadway con il musical \"Working\", che per\u00f2 si rivel\u00f2 un flop e rimase in cartellone per solo 24 rappresentazioni; nello stesso anno fece anche il suo debutto cinematografico con \"Il re degli zingari\". Nel 1979 ottenne il successo quando fu scelta per interpretare Eva Per\u00f3n nella prima statunitense del musical di Andrew Lloyd Webber \"Evita\". Diretto da Harold Prince, il musical fu allestito brevemente a Los Angeles prima di debuttare trionfalmente a Broadway il 25 settembre 1979; per la sua interpretazione, Patti LuPone vinse il Tony Award alla miglior attrice protagonista in un musical. \nGli anni '80.\nL'attrice rimase nel cast di \"Evita\" a Broadway fino al gennaio 1981 e alcuni mesi pi\u00f9 tardi torn\u00f2 a ricoprire brevemente il ruolo anche nella produzione di Sydney, in Australia. Dopo il successo in \"Evita\", Patti LuPone torn\u00f2 a concentrarsi al teatro di prosa per qualche anno, recitando in \"Come vi piace\" (Minneapolis, 1982), \"Edmund\" (New York, 1982) e \"Morte accidentale di un anarchico\" (Broadway, 1983). Nel 1984 torn\u00f2 a Broadway con il musical \"Oliver!\", in cui interpretava Nancy e cantava la famosa \"As Long as He Needs Me\". Il musical ottenne recensioni tiepide e chiuse rapidamente, dando cos\u00ec modo alla LuPone di trasferirsi a Londra per la stagione 1985/1986. Nel 1985 recit\u00f2 infatti all'Old Vic nel musical \"The Craddle Will Rock\", in cui aveva precedentemente recitato nell'Off-Broadway nel 1983. Il successo sulle scene londinesi arriv\u00f2 per\u00f2 qualche mese pi\u00f9 tardi, quando fu scelta per interpretare Fantine nella prima del musical della Royal Shakespeare Company \"Les Mis\u00e9rables\". Lo show si rivel\u00f2 un enorme successo di pubblico e per la sua interpretazione in \"Les Mis\u00e9rables\" e \"The Craddle Will Rock\" la LuPone vinse il Laurence Olivier Award alla migliore attrice in un musical. Due anni pi\u00f9 tardi torn\u00f2 a recitare a Broadway in un apprezzato revival del musical di Cole Porter Anything Goes in scena al Lincoln Center. Per la sua acclamata interpretazione vinse il Drama Desk Award alla migliore attrice in un musical, oltre a ricevere una \"nomination\" al Tony Award.\nGli anni '90.\nNel 1993 Patti LuPone torn\u00f2 a recitare a Londra nella prima del musical di Andrew Lloyd Webber \"Sunset Boulevard\", in cui interpretava la protagonista Norma Desmond. Il musical ricevette critiche contrastanti, ma la LuPone ottenne recensioni positive per la sua performance nel ruolo che fu di Gloria Swanson e ricevette una nomination al Laurence Olivier Award alla migliore attrice in un musical. Patti LuPone era gi\u00e0 sotto contratto per tornare a ricoprire il ruolo anche a Broadway, ma fu licenziata da Andrew Lloyd Webber e sostituita da Glenn Close. Nel 1995 cant\u00f2 in una versione concertistica di \"Pal Joey\" e nello stesso anno torn\u00f2 a Broadway con una serie di concerti al Walter Kerr Theatre intitolati \"Patti LuPone on Broadway\". I concerti furono un successo di critica e pubblico e la cantante fu candidata all'Outer Critics Circle Award. \nNel 1996 Patti LuPone Zoe Caldwell nel dramma di Terrence McNally \"Master Class\", in cui la LuPone interpretava Maria Callas; l'attrice ottenne recensioni positive e nel 1997 torn\u00f2 ad interpretare il celebre soprano greco anche nella prima londinese della pi\u00e8ce. Nel 1997 torn\u00f2 a collaborare con David Mamet nel dramma \"The Old Neighborhood\" a Broadway, mentre l'anno successivo interpret\u00f2 Annie Oakley in un allestimento concertistico del musical \"Annie Get Your Gun\" in scena al Lincoln Center per la regia di Lonny Price. Negli ultimi anni novanta torn\u00f2 anche a recitare sul piccolo e grande schermo, apparendo nel film \"S.O.S. Summer of Sam - Panico a New York\" e nelle serie TV \"Law &amp; Order - I due volti della giustizia\" e \"Frasier\"; per quest'ultima ottenne una candidatura al Premio Emmy alla miglior attrice guest star in una serie commedia.\nGli anni 2000.\nNel maggio 2000 ha recitato per la prima volta nel musical di Stephen Sondheim ' all'Avery Fisher Hall di New York; LuPone interpretava la co-protagonista Mrs. Lovett, un ruolo che torn\u00f2 ad interpretare a San Francisco e Ravinia nel 2001. Sempre nel 2001 torn\u00f2 a recitare a Broadway nella commedia \"Rumori fuori scena\", a cui segu\u00ec il musical \"A Little Night Music\" al festival di Ravinia nell'agosto del 2002. L'attrice inizio cos\u00ec una prolifica collaborazione con il festival teatrale di Ravinia, dove torn\u00f2 a recitare anche nel 2003 con il musical \"Passion\", nel 2004 con \"Sunday in the Park with George\", nel 2005 con \"Anyone Can Whistle\" e nel 2006 con '. Nel 2005 la LuPone tenne un concerto alla Carnegie Hall, \"The Lady with the Torch\", che registr\u00f2 il tutto esaurito. Nel frattempo, l'attrice recit\u00f2 in altre produzioni concertistiche o semi-sceniche di musical o operette, tra cui \"Can Can\" al New York City Center (2004), \"Candide\" all'Avery Fisher Hall (2004) e \"Regina\" al Kennedy Center (2005). Nel 2005 torn\u00f2 a recitare in un musical a Broadway con un revival di \"Sweeney Todd\" diretto da John Doyle; nell'allestimento il cast principale si accompagnava con strumenti musicali suonati dagli stessi attori e per l'occasione la LuPone torn\u00f2 a suonare la tuba. Per la sua interpretazione fu candidata al Drama Desk Award e al Tony Award alla migliore attrice protagonista in un musical.\nNel 2007 fece il suo debutto nel mondo dell'opera con un allestimento di \"Ascesa e caduta della citt\u00e0 di Mahagonny\" di Kurt Weill e Bertolt Brecht, diretto da John Doyle alla Los Angeles Opera. La produzione fu registrata sia su CD che su DVD e per la sua interpretazione nel ruolo di Begbick vinse due Premi Grammy: per il miglior album di musica classica e per il miglior album di un'opera. Sempre nel 2007 interpret\u00f2 il ruolo di Madame Rose nel musical Gypsy al New York City Center per la regia del librettista di Arthur Laurents; l'allestimento, in cui la LuPone recitava accanto a Laura Benanti e Boyd Gaines, fu riproposto anche al Booth Theatre di Broadway nel 2008. Per la sua interpretazione del ruolo di Rose Patti LuPone ottenne alcune delle recensioni migliori di tutta la sua carriera e vinse il Drama Desk Award, l'Outer Critics Circle Award, il Drama League Award Tony Award alla miglior attrice protagonista in un musical.\nGli anni 2010 e 2020.\nGli anni 2010 furono inaugurati dal grande successo dell'autobiografia dell'attrice. Il libro di memorie, intitolato semplicemente \"Patti LuPone: A Memoir\", fu pubblicato nel settembre 2010 ed ottenne recensioni molto positive. Nello stesso anno torn\u00f2 a recitare a Broadway in un adattamento musicale del film di Pedro Almodovar \"Donne sull'orlo di una crisi di nervi\"; lo show ottenne recensioni contrastanti e rimase in scena a Broadway solo per alcuni mesi, ma la performance della LuPone fu accolta molto positivamente dai critici ed ella ricevette una candidatura al Tony Award alla migliore attrice non protagonista in un musical. Nel 2011 ha recitato invece in una versione concertistica del musical di Sondheim \"Company\" all'Avery Fisher Hall, con Neil Patrick Harris e la regia di Lonny Price. Sempre nel 2011 recit\u00f2 con il New York City Ballet ne \"I sette peccati capitali\" di Kurt Weill e tenne una serie di 63 concerti all'Ethel Barrymore Theatre di Broadway con Mandy Patinkin, suo collega in \"Evita\".\nNel 2012 torn\u00f2 ad interpretare l'opera di David Mamet nella prima del suo dramma \"L'anarchica\" a Broadway, in cui recitava accanto a Debra Winger; la pi\u00e8ce fu stroncata dalla critica e chiuse anticipatamente, cancellando numerose rappresentazioni dal cartellone. Tre anni pi\u00f9 tardi si dedic\u00f2 nuovamente alla prosa quando recit\u00f2 accanto a Michael Urie nella commedia di Douglas Carter Beane \"Shows for Days\" al Lincoln Center; sempre nel 2015 torn\u00f2 a cantare alla Los Angeles Opera, questa volta nell'opera \"I fantasmi di Versailles\". Nel 2017 invece torn\u00f2 a Broadway con il musical \"War Paint\", in cui la LuPone interpretava Helena Rubinstein accanto all'Elizabeth Arden di Christine Ebersole; entrambe le attrice ottennero grandi plausi di critica e pubblico e sia la LuPone che la Ebersole vennero candidate al Tony Award alla migliore attrice protagonista in un musical per le rispettive interpretazioni. Nell'ottobre 2018 Patti LuPone fece il suo ritorno sulle scene londinesi dopo oltre venticinque anni d'assenza; per l'occasione, la LuPone torn\u00f2 a recitare nel musical \"Company\", questa volta per la regia di Marianne Elliott. Per la sua interpretazione nel ruolo di Joanne, la LuPone vinse il Laurence Olivier Award alla migliore attrice non protagonista in un musical. Nel 2020 l'attrice torna ad interpretare Joanne in \"Company\", questa volta a Broadway, sempre per la regia di Marianne Elliott. Sempre nello stesso anno \u00e8 Avis Amberg nella miniserie televisiva di Netflix \"Hollywood\".\nVita privata.\nPatti LuPone \u00e8 sposata con Matthew Johnston dal 12 dicembre 1988. La coppia si \u00e8 sposata sul palco del Vivian Beaumont Theatre al Lincoln Center dopo aver girato il film televisivo \"LBJ\"; Johnston, infatti, \u00e8 un \"cameraman\". La coppia ha avuto un solo figlio, Joshua Luke Johnston (nato il 21 novembre 1990). La famiglia vive in Connecticut e nella Carolina del Sud.\nDiscografia.\nPatti LuPone ha inciso un singolo con Seth MacFarlane (che d\u00e0 voce al personaggio di Glenn Quagmire) nell'album del 2005 de \u201cI Griffin\u201d \"Family Guy: Live in Vegas|Family Guy: Live In Vegas\". Un nuovo CD di uno dei suoi show, \"The Lady with the Torch\", \u00e8 stato distribuito nel 2006 dalla Sh-K-Boom Records. Nel dicembre dello stesso anno, la LuPone ha pubblicato un'ulteriore traccia reperibile sul sito dell'artista e su quello della Sh-K-Boom.\nLa discografia parziale della cantante comprende:\nNel 2009 la canzone \"I dreamed a dream\" del 1985 \u00e8 nuovamente entrato nelle classifiche dell'Official Singles Chart cos\u00ec come in quelle della rivista statunitense \"Billboard\".\nDoppiatrici italiane.\nNelle versioni in italiano delle opere in cui ha recitato, Patti LuPone \u00e8 stata doppiata da:"}
{"id": "1611697", "revid": "110157", "url": "https://it.wikipedia.org/wiki?curid=1611697", "title": "Malhada dos Bois", "text": "Malhada dos Bois \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Nossa Senhora das Dores."}
{"id": "1611698", "revid": "1543377", "url": "https://it.wikipedia.org/wiki?curid=1611698", "title": "Nicol\u00f2 Canelles", "text": "Biografia.\nFu uno dei prelati pi\u00f9 benemeriti della Sardegna ecclesiastica del Cinquecento. \nEsponente di spicco della casata medievale sardo-catalana dei Canyelles o Canelles, Nicol\u00f2, figlio di Nicol\u00f2 Francesco Canyelles (Sindaco di Iglesias) e di Beatrice del Seny, fu vescovo di Bosa. Fond\u00f2 nel 1566 a Cagliari la prima tipografia dell'isola introducendo l'arte tipografica in Sardegna con i caratteri mobili.\nDopo la laurea \"in utroque iure\" conseguita a Roma nel 1548, fu nominato \"commensale\" di papa Giulio III che apprezzava la sua profonda cultura.\nRitornato in Sardegna nel 1551, fu grazie alle prebende assicurate dal Papa stesso che pot\u00e9 fondare a Cagliari la prima tipografia dell'isola che nel 1566 diede alla luce il primo libro con caratteri di stampa propri: il Catechismo di Edmondo Auger in spagnolo, al tempo lingua ufficiale.\nCanonico della Cattedrale di Cagliari, nel 1573 fu nominato vicario generale dell'arcidiocesi e nel 1577 venne nominato vescovo di Bosa e \"Prior de Sant Lleonart sete funtanas\". La sua attivit\u00e0 pastorale pose l'attenzione nella promozione della cultura e nel rinnovare le costituzioni ecclesiastiche alla luce del Concilio di Trento. Fu uno dei pi\u00f9 ragguardevoli rappresentanti della cultura umanistica della Sardegna nel XVI secolo assieme agli arcivescovi di Sassari Salvatore Alepus e Antonio Canopolo. \nMor\u00ec a Cagliari nel 1585 lasciando una delle pi\u00f9 antiche e vaste biblioteche dell'Isola, che fu acquisita dal bibliofilo Monserrat Rossell\u00f3: pi\u00f9 di tremila volumi del Canelles sono conservati nella Biblioteca Universitaria di Cagliari, all'interno del fondo Rossell\u00f3.\nIn sua memoria, diverse vie e scuole in Sardegna portano il suo nome, fra cui la strada dove sorse la sua tipografia, dove tale evento \u00e8 ricordato da una lapide."}
{"id": "1611700", "revid": "110157", "url": "https://it.wikipedia.org/wiki?curid=1611700", "title": "Muribeca", "text": "Muribeca \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Nossa Senhora das Dores."}
{"id": "1611701", "revid": "1543377", "url": "https://it.wikipedia.org/wiki?curid=1611701", "title": "Stazione meteorologica di Latronico", "text": "La stazione meteorologica di Latronico \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Latronico e alla corrispondente area dell'Appennino meridionale.\nStoria.\nGi\u00e0 nella met\u00e0 dell'Ottocento, il clima della localit\u00e0 era monitorato grazie alle rilevazioni effettuate da Gaetano Arcieri, studioso di Latronico.\nIl 1\u00ba novembre 1940 inizi\u00f2 l'attivit\u00e0 la stazione meteorologica, ubicata sul tetto di un edificio che si affaccia su una piccola piazza nella parte pi\u00f9 alta del centro storico, denominata \"Castello\". Il 20 dicembre 1953 la stazione fu spostata sul tetto di un altro edificio, situato a pochi metri di distanza dal precedente, senza compromettere pertanto l'omogeneit\u00e0 dei dati della serie storica.\nFino al 1945 le osservazioni meteorologiche e la rilevazione dei dati venivano effettuate dal viceparroco della Parrocchia di Sant'Egidio, per poi passare fino al 1987 ad impiegati civili del Ministero della Difesa e, da allora, direttamente agli ufficiali dell'Aeronautica Militare.\nNel 1998 l'osservatorio meteorologico venne dotato anche di una stazione automatica DCP, in affiancamento alla stazione meteorologica tradizionale, per facilitare anche la raccolta e la trasmissione dei dati utili all'assistenza alla navigazione aerea, funzione da sempre svolta dall'osservatorio assieme allo studio e al monitoraggio del clima che caratterizza la corrispondente area appenninica.\nCaratteristiche.\nLa stazione meteorologica \u00e8 situata nell'Italia meridionale, in provincia di Potenza, nel comune di Latronico, a 896 metri s.l.m. e alle coordinate geografiche .\nPer l'altitudine a cui \u00e8 ubicata, la stazione \u00e8 annoverata tra i teleposti di montagna.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, febbraio, \u00e8 di +4,2\u00a0\u00b0C, mentre quella del mese pi\u00f9 caldo, agosto, \u00e8 di +20,8\u00a0\u00b0C; mediamente si contano 30 giorni di gelo all'anno e 4 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -9,4\u00a0\u00b0C del gennaio 1979 e i +34,8\u00a0\u00b0C dell'agosto 2000.\nLe precipitazioni medie annue si attestano a 981\u00a0mm, mediamente distribuite in 91 giorni di pioggia, con minimo in estate, picco massimo in inverno e massimo secondario in autunno.\nL'umidit\u00e0 relativa media annua fa registrare il valore di 73 % con minimo di 65 % a luglio e massimi di 80 % a novembre e a dicembre; mediamente si contano 12 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +3,9\u00a0\u00b0C, mentre quella del mese pi\u00f9 caldo, agosto, \u00e8 di +20,3\u00a0\u00b0C. Nel medesimo trentennio, la temperatura minima assoluta ha toccato i -10,8\u00a0\u00b0C nel gennaio 1968 (media delle minime assolute annue di -6,4\u00a0\u00b0C), mentre la massima assoluta ha fatto registrare i +34,6\u00a0\u00b0C nel luglio 1988 (media delle massime assolute annue di +31,3\u00a0\u00b0C).\nLa nuvolosit\u00e0 media annua si attesta a 4 okta, con minimi di 2,1 okta a luglio e ad agosto e massimo di 5,1 okta a febbraio.\nLe precipitazioni medie annue superano i 950\u00a0mm, distribuite mediamente in 95 giorni, con un picco tra l'autunno e l'inverno ed un minimo estivo.\nL'umidit\u00e0 relativa media annua fa registrare il valore di 71,6 % con minimo di 64 % a luglio e massimo di 79 % a novembre.\nDati climatologici 1951-1980.\nIn base alle medie climatiche del periodo 1951-1980, effettivamente elaborate tra il 1953 e il 1980, la temperatura media del mese pi\u00f9 caldo, agosto, si attesta a +20,2\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +3,6\u00a0\u00b0C.\nNel trentennio esaminato, la temperatura massima pi\u00f9 elevata di +34,4\u00a0\u00b0C risale all'agosto 1957, mentre la temperatura minima pi\u00f9 bassa di -10,8\u00a0\u00b0C fu registrata nel gennaio 1968.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi, con il relativo anno in cui si queste si sono registrate. La massima assoluta del periodo esaminato di +37,6\u00a0\u00b0C registrati nell'agosto 1946, mentre la minima assoluta di -10,8\u00a0\u00b0C \u00e8 del gennaio 1968."}
{"id": "1611702", "revid": "110157", "url": "https://it.wikipedia.org/wiki?curid=1611702", "title": "Nossa Senhora das Dores (Brasile)", "text": "Nossa Senhora das Dores \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Nossa Senhora das Dores."}
{"id": "1611703", "revid": "110157", "url": "https://it.wikipedia.org/wiki?curid=1611703", "title": "S\u00e3o Miguel do Aleixo", "text": "S\u00e3o Miguel do Aleixo \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Nossa Senhora das Dores."}
{"id": "1611707", "revid": "6923", "url": "https://it.wikipedia.org/wiki?curid=1611707", "title": "MiniLiner", "text": "MiniLiner era una compagnia aerea con sede a Bergamo che svolgeva servizio cargo. La sua principale base era l'Aeroporto di Bergamo-Orio al Serio. Il 30 gennaio 2015, l'ENAC, tramite un comunicato informa di aver disposto la sospensione della licenza di esercizio di trasporto aereo merci al vettore cargo a partire dal 31 gennaio 2015 per motivi economico-finanziari.\nStoria.\nLa compagnia venne fondata nell'ottobre del 1982 per la promozione di un sistema rapido di trasporto aereo per i pacchi e altri servizi che utilizzano piccoli aerei e aeroporti. Ha iniziato le operazioni nel 1982, essendo la prima compagnia aerea italiana a iniziare i voli cargo durante la notte. Dal settembre 1988 ha svolto attivit\u00e0 di trasporto merci per conto di clienti quali FedEx, UPS, DHL, servizi postali italiani, francesi, inglesi e svedesi oltre a diversi clienti privati. MiniLiner svolgeva, presso la propria base di Orio al Serio, manutenzione di aeromobili per conto proprio e di terzi.\nHa sospeso le operazioni come compagnia aerea il 31 gennaio 2015 a causa di problemi economico-finanziari.\nFlotta.\nLa flotta comprendeva (a gennaio 2015):"}
{"id": "1611710", "revid": "1573940", "url": "https://it.wikipedia.org/wiki?curid=1611710", "title": "Periclimenes sagittifer", "text": " \nIl gamberetto fantasma freccia (Periclimenes sagittifer ()) \u00e8 un gamberetto della famiglia Palaemonidae.\nDescrizione.\nCorpo trasparente fatta eccezione per la tipica freccia violacea sull'addome, per la colorazione delle zampe, alternatamente giallo-azzurre, e della coda, caratterizzata da una freccia azzurra. Fino a 25 millimetri.\nBiologia.\n\u00c8 solito vivere in simbiosi con attinie quali \"Anemonia viridis\", \"Anemonia sulcata\", \"Aiptasia mutabilis\", \"Cribrinopsis crassa\" e \"Condylactis aurantiaca\", nutrendosi dei detriti di queste.\nDistribuzione e habitat.\nOceano Atlantico orientale e Mar Mediterraneo."}
{"id": "1611711", "revid": "29244", "url": "https://it.wikipedia.org/wiki?curid=1611711", "title": "Gamberetto fantasma freccia", "text": ""}
{"id": "1611714", "revid": "767487", "url": "https://it.wikipedia.org/wiki?curid=1611714", "title": "Vincenzo Montefusco", "text": "Carriera.\nGiocatore.\nCentrocampista, cresce nel e dopo tutta la trafila nelle giovanili, esordisce in maglia azzurra prima nel 1962 in una gara di Coppa Italia (trofeo che quell'anno il vincer\u00e0), e poi in serie A il 10 febbraio 1963, poco pi\u00f9 che diciassettenne, in un Genoa- terminato 3-2, segnando il primo gol dei partenopei in quella gara. Nell'agosto 1964 ha giocato due gare amichevoli (contro Varese e Velez) nelle file dell'Inter.\nCol tempo, le gare da titolare aumentano, insieme ad Antonio Juliano, con cui nel 1965 \u00e8 promosso con i partenopei in serie A (nel frattempo retrocessi in Serie B due anni prima).\nIn massima serie gioca con Jos\u00e9 Altafini ed Omar S\u00edvori, e sfiora lo scudetto prima nel 1966 (terzo posto) e poi nel 1968 (il Napoli finisce secondo in campionato a 9 punti dal primo), anno in cui, il 25 maggio, Montefusco esordisce in Nazionale Under-23 nella gara contro i pari et\u00e0 dell'Inghilterra disputatasi a Trieste.\nDopo alcuni campionati mediocri , lascia il in prestito per indossare le maglie di (1970/71) e Lanerossi Vicenza (1972/73), sempre in serie A. Tornato nuovamente alla base nel 1973, non rientra nei piani del nuovo mister degli azzurri Lu\u00eds Vin\u00edcio, che lo impiega pochissimo in quella stagione (6 gare fra campionato e Coppa Italia).\nNell'estate del 1974 lascia ancora una volta per un anno i partenopei, accasandosi al in serie B, dove gioca le ultime gare di campionato della sua carriera. \nTornato al ormai solo per doveri contrattuali, infatti, scender\u00e0 in campo dal 1975 al 1977 soltanto in una gara di Coppa delle Coppe e in 2 gare di Coppa Italia, segnando in questa competizione il gol nella sua ultima gara ufficiale della carriera, il 29 giugno 1977, in -Bologna 1-0, gara giocata sul neutro di Bari e valevole per il girone finale della manifestazione italiana.\nAllenatore.\nDopo una breve esperienza nel Nuovo Posillipo Napoli (Serie D 77/78), dove non riesce a salvare la squadra dalla retrocessione, l'anno dopo va al Cassino (Serie C2 78/79). Subentrato a Bruno Mora a met\u00e0 campionato, riesce a salvare la squadra laziale.\nNell'estate del 1979 \u00e8 sulla panchina della Paganese con cui nel vince subito il campionato di serie C2, e in quello successivo di C1 finisce a met\u00e0 classifica.\nPassa poi al Campobasso, sempre in Serie C1, ma qui verr\u00e0 esonerato (alla quinta giornata) e per lo scarso rendimento della squadra (perde quattro partite su cinque, tutte per 1-0: ad Arezzo, in casa con la Nocerina, a Terni ed a Benevento). A seguito del suo esonero la squadra, affidata ad Antonio Pasinato, otterr\u00e0 la promozione in serie B, con un trionfale, viste le premesse, secondo posto.\nDopo un anno alla Casertana culminato con un quinto posto in Serie C1 va al Campania, dove viene esonerato. Nella stagione 1984-1985 riparte dal in Serie C1, e dopo un campionato, \u00e8 esonerato a met\u00e0 campionato l'anno dopo.\nEsperienze negative sono anche quelle successive dal 1986 al 1993: (dove subentra a campionato in corso ), (retrocessione dopo spareggio), Casertana (dove viene esonerato nel precampionato dopo un 4\u00ba posto la stagione precedente), Baracca Lugo (esonerato), Empoli (esonerato a met\u00e0 stagione) e Pisa (esonerato a met\u00e0 anno nella sua prima esperienza in Serie B).\nNel 1997 Corrado Ferlaino gli affid\u00f2, a stagione in corso, il dopo aver esonerato Luigi Simoni. I partenopei sotto la sua guida disputarono la doppia finale di Coppa Italia persa contro il Vicenza. Montefusco torn\u00f2 poi la stagione successiva sulla panchina del finendo con la retrocessione in largo anticipo dei campani in Serie B che avevano finito la stagione all'ultimo posto in classifica con 14 punti in 34 gare, a 22 punti di distanza dalla salvezza, con 2 vittorie, 8 pareggi e 24 sconfitte, il minor numero di reti segnate e quello di maggiori reti subite. Nel 2008 \u00e8 il nuovo direttore sportivo del Real Marcianise Calcio."}
{"id": "1611716", "revid": "1305772", "url": "https://it.wikipedia.org/wiki?curid=1611716", "title": "Tracy Camilla Johns", "text": "\u00c8 nota principalmente per aver interpretato il ruolo di Nola in \"Lola Darling\", diretto da Spike Lee nel 1986. "}
{"id": "1611717", "revid": "110157", "url": "https://it.wikipedia.org/wiki?curid=1611717", "title": "Werner Franz", "text": "Specialista delle prove veloci, fu uno dei componenti della forte squadra austriaca che domin\u00f2 la Coppa del Mondo sia negli anni 1990 sia nei primi anni del decennio successivo, pur non riuscendo a eguagliare in vittorie compagni di squadra come Hermann Maier e Stephan Eberharter.\nBiografia.\nCarriera sciistica.\nStagioni 1990-1999.\nOriginario di Wei\u00dfbriach di Gitschtal, Franz debutt\u00f2 in campo internazionale in occasione dei Mondiali juniores di Zinal 1990 e ottenne il primo piazzamento di rilievo in Coppa del Mondo il 14 marzo 1992 ad Aspen, arrivando 20\u00ba in discesa libera. Nella stessa stagione in Coppa Europa vinse la classifica di discesa libera e si piazz\u00f2 3\u00ba in quella generale.\nOttenne il primo podio in Coppa del Mondo il 17 dicembre 1993 nella discesa libera della Val Gardena (2\u00ba) ed esord\u00ec ai Campionati mondiali a Sestriere 1997, dove non concluse la discesa libera. Due anni dopo, nella rassegna iridata di Vail/Beaver Creek 1999, ottenne il 6\u00ba posto nella discesa libera.\nStagioni 2000-2007.\nConquist\u00f2 la prima vittoria in Coppa del Mondo il 13 febbraio 2000 a Sankt Anton am Arlberg in supergigante e a fine stagione risult\u00f2 2\u00ba nella classifica della Coppa del Mondo di quella specialit\u00e0, staccato di 169 punti dal vincitore Hermann Maier. Ai Mondiali di Sant Anton am Arlberg 2001 si piazz\u00f2 8\u00ba nella discesa libera e 6\u00ba nel supergigante.\nOttenne la seconda e ultima vittoria in Coppa del Mondo, nonch\u00e9 ultimo podio, nella discesa libera disputata l'11 dicembre 2004 a Val-d'Is\u00e8re; nella stessa stagione prese parte ai suoi ultimi Mondiali, Bormio/Santa Caterina Valfurva 2005, classificandosi 28\u00ba nella discesa libera. Si conged\u00f2 dal Circo bianco in occasione della discesa libera di Coppa del Mondo disputata il 25 novembre 2006 a Lake Louise, che chiuse al 33\u00ba posto.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica dell'Austria.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1611718", "revid": "320578", "url": "https://it.wikipedia.org/wiki?curid=1611718", "title": "Primera Divisi\u00f3n Costaricana 1925", "text": ""}
{"id": "1611727", "revid": "729019", "url": "https://it.wikipedia.org/wiki?curid=1611727", "title": "Epitalamo", "text": "L'epitalamo \u00e8 una formazione del sistema nervoso centrale costituito principalmente da: stria midollare, trigono dell'abenula, epifisi, commessura posteriore. Corrisponde alla parte posteriore della volta del terzo ventricolo. Ha una funzione strettamente olfattiva.\nHa un ruolo anche nella produzione di liquido cerebrospinale, assunzione di acqua e cibo e nel controllo dei comportamenti ritmici e stagionali.\nCollocazione.\nL'epitalamo \u00e8, come dice il nome stesso (il prefisso greco '\u03b5\u03c0\u03af significa appunto sopra), posto supero-posteriormente al talamo. Come quest'ultimo, \u00e8 una formazione diencefalica.\nStruttura.\nFunzionalmente l'epitalamo viene suddiviso in tre gruppi:\n1) Stria Midollare con Trigono dell'Abenula ;\n2) Epifisi e Abenule;\n3) Commessura posteriore\nEpifisi e Abenule.\nProduce melatonina che viene rilasciata nel sangue (produzione regolata dalla durata del periodo di luce del giorno), perci\u00f2 ha un ruolo nel controllo del ciclo sonno/veglia."}
{"id": "1611728", "revid": "1226", "url": "https://it.wikipedia.org/wiki?curid=1611728", "title": "Luo Guangyu", "text": "Biografia.\nGli inizi.\nDivenne allievo del Maestro Fang Yu Tong intorno al 1908. Nel 1919, l'associazione sportiva \"Chin Woo\" di Shanghai, invit\u00f2 il Maestro Fang Yu Tong ad insegnare lo stile della mantide religiosa delle sette stelle nelle proprie sedi. Il fatto avrebbe portato prestigio alla Chin Woo, in quanto il Maestro Fang era ormai uno dei maestri pi\u00f9 famosi nel combattimento, mai sconfitto durante i suoi numerosissimi scontri. L'ormai ottantenne, Fang dovette rifiutare l'invito a causa dell'et\u00e0 e mand\u00f2 in sua vece Lo Guangyu, che dovette conquistarsi il posto dimostrando pi\u00f9 volte la propria abilit\u00e0 di combattente.\nAll'inizio non gli fu facile dimostrare di essere all'altezza della fama del suo maestro, ma grazie alle sue vittorie si conquist\u00f2 il rispetto di tutti. Nel 1919 vinse il Gran Campionato di combattimento libero che si organizzava a Shanghai, dove partecipavano i pi\u00f9 abili combattenti di kung fu. Si dice che praticasse quotidianamente il programma completo dello stile Tang Lang delle 7 stelle, e che raggiunse un altissimo livello di pratica.\nLa fama.\nInsegn\u00f2 per 10 anni nella \"Chin Woo\" di Shanghai e la sua fama si diffuse in tutta la Cina, grazie anche alle diverse vittorie che i suoi allievi riportarono in numerosi tornei, il pi\u00f9 prestigioso dei quali fu il campionato tenutosi a Nanchino nel 1929, che fu vinto da un suo allievo di nome Ma Cheng Xin.\nPer la sua abilit\u00e0, il Maestro Luo Guangyu, fu considerato uno dei tre pi\u00f9 importanti maestri e fu eletto quarto \"Signore\" della \"Chin Woo\".\nLa sua fama raggiunse tutta la Cina, tanto che, nel 1930, fu invitato nel sud del paese per insegnare il suo stile nella \"Chin Wu\" di Hong Kong; in questo modo il Tang Lang delle 7 stelle venne praticato anche al di fuori dello Shantung.\nLa morte.\nIl Maestro Luo Guangyu insegn\u00f2 per nove anni nella \"Chin Woo\" di Hong Kong e a seguito della guerra che interess\u00f2 questa citt\u00e0 ritorn\u00f2 nello Shantung, dove nel 1944 mor\u00ec.\nLe tecniche.\nProfondo conoscitore del Tang Lang delle 7 stelle, era anche esperto del Qi Gong del suo stile: il \"Qi Gong dei 18 Buddha\" (\"Sap Pa Lohan Qi Gong\") e della tecnica Shaolin del palmo d'acciaio. Era in grado di rompere con un colpo di mano una fila di 12 mattoni.\nLa sua forma preferita era \"Tong Long Tau Tou\" (It. \"La mantide prende la pesca\"), che riteneva la migliore per sviluppare velocit\u00e0 e abilit\u00e0 nel combattimento.\nSi dice che negli ultimi tempi si allenasse nel combattimento solo con pochi intimi allievi esperti, in quanto aveva paura di provocare accidentalmente seri danni, proprio a causa della potenza che aveva raggiunto nei suoi colpi. Insegn\u00f2 a Shanghai, Nanchino, Canton e Hong Kong; ebbe pi\u00f9 di mille allievi molti dei quali furono militari dell'esercito cinese; ecco perch\u00e9, attualmente, il Tang Lang delle 7 stelle \u00e8 molto diffuso nell'ambiente militare.\nTra i suoi allievi di Hong Kong vi fu anche Lee Jin Shun, che fu maestro dell'attore Bruce Lee."}
{"id": "1611730", "revid": "775372", "url": "https://it.wikipedia.org/wiki?curid=1611730", "title": "China News Service", "text": "La Cina News Service (\u4e2d\u56fd\u65b0\u95fb\u793e) \u00e8 la seconda pi\u00f9 grande agenzia di stampa della Repubblica Popolare Cinese, dopo la Nuova Cina.\nLa CNS \u00e8 rivolta principalmente ai cinesi d'oltremare e agli abitanti di Hong Kong, Macao e Taiwan ed \u00e8 stata istituita nel 1952.\nOggi \u00e8 dotata di uffici e stazioni in ogni provincia della Cina, ad Hong Kong ed a Macao ed anche in paesi stranieri come gli Stati Uniti d'America, Giappone, Francia, Thailandia e Australia."}
{"id": "1611731", "revid": "110157", "url": "https://it.wikipedia.org/wiki?curid=1611731", "title": "C\u00e2mpulung Moldovenesc", "text": "C\u00e2mpulung Moldovenesc-municipio del nord-est della Romania di 19.992 abitanti, ubicato nel distretto di Suceava, nella regione storica della Bucovina. (fino al 1950 C\u00e2mpulung, in ungherese Moldvahossz\u00famez\u0151, in tedesco Kimpolung, in polacco Kimpolung Mo\u0142dawski, in ucraino \u0414\u043e\u0432\u0433\u043e\u043f\u0456\u043b\u043b\u044f - Dovhopillja).Situato nei pressi dei impianti sciistici e dei dolci sentieri montani caratterizzati da molteplici specie botaniche e animali. Questa citt\u00e0 si trova a pochi km dai bellissimi antichi monasteri cristiani realizzati a partire dal 1400 per affermare la resistenza all'espansionismo musulmano. La citt\u00e0 \u00e8 situata in un fondo valle circondato da colline e montagne della catena montuosa dei Carpazi.\nC\u00e2mpulung Moldovenesc ho ottenuto lo \"status\" di municipio nel 1995.\nLuoghi di interesse.\nMuseo \"Arte del Legno\"\nMuseo del Cucchiaio\nPista da sci di media difficolt\u00e0 \"Runc\"\nIntorni:15\u00a0km-Monte Rarau; 33\u00a0km Monastero\"Voronet\"; Percorsi montani \"Il molino di Dracula\" \nEconomia.\nDal punto di vista economico sono presenti: fabbriche e laboratori agro-alimentari per la trasformazione dei prodotti lattiferi, laboratori artigianali di trasformazione e lavorazione del legno, allevamenti bovini biologici, turismo montano e religioso."}
{"id": "1611732", "revid": "287204", "url": "https://it.wikipedia.org/wiki?curid=1611732", "title": "Campulung Moldovenesc", "text": ""}
{"id": "1611736", "revid": "767487", "url": "https://it.wikipedia.org/wiki?curid=1611736", "title": "Domenico Rosati", "text": "\u00c8 deceduto a causa di una neoplasia nell'agosto del 1985 all'et\u00e0 di 56 anni.\nMolti suoi parenti hanno seguito le sue orme nel mondo del calcio: il fratello Franco ha militato da calciatore in Serie A col Messina ed \u00e8 stato allenato da Tom a Salerno e Pescara, l'altro fratello Armando \u00e8 stato allenatore della Fermana in Serie D negli anni sessanta e anni settanta, mentre il nipote, Giovanni Rosati (figlio di Armando), \u00e8 stato direttore sportivo della Fermana dal 1994 al 1998, poi DS di e SPAL.\nCarriera.\nEra un centromediano, cresciuto nell', che nel 1951 lo cedette in prestito al . In seguito gioc\u00f2 anche nella Sangiorgese e nel Fabriano; l'apice della sua carriera da calciatore, fu nella sua citt\u00e0 natia, dove all'et\u00e0 di 27 anni, vi conquist\u00f2 con la una storica promozione in Serie B nella stagione 1955-56.\nIntrapresa la carriera di allenatore a poco pi\u00f9 di 30 anni, dopo alcuni anni di \"gavetta\" fra Serie D e Serie C (nel 1965 sfiora la promozione col ), ottiene il suo primo successo nella stagione 1965-66 con la , aggiudicandosi il campionato di C. Resta alla guida dei campani anche nella stagione successiva ma la squadra chiude l'annata all'ultimo posto, dopo che Rosati era stato esonerato a dieci gare dalla fine, sostituito da Oscar Montez, senza cogliere neanche un punto, stabilendo il record negativo in tutta la storia della serie B, zero punti in dieci gare.\nTorna quindi ad allenare alcune stagioni in Serie C (nuovamente alla Salernitana, sfiorer\u00e0 la promozione in B per un solo punto nel 1970-71) per poi tornare fra i \"cadetti\" alla guida del nella stagione 1971-72 ma anche in questo caso la stagione \u00e8 negativa: Rosati viene esonerato ed i toscani non riescono ad evitare la retrocessione.\nRosati accetta quindi di scendere fino in Serie D alla guida del . Resta in Abruzzo per quattro stagioni, ottenendo due promozioni consecutive dalla Serie D alla Serie B e due salvezze fra i cadetti.\nInizialmente inattivo all'inizio della stagione 1976-1977, a novembre viene ingaggiato dal , che milita in Serie A e nel quale militano \"vecchie glorie\" quali Pierluigi Cera e Mario Frustalupi, per sostituire l'esonerato Marcello Neri. Tuttavia, dopo solo 4 incontri di campionato e altrettante sconfitte con , , e Verona il presidente romagnolo Dino Manuzzi lo solleva dall'incarico richiamando Neri, che non eviter\u00e0 tuttavia l'ultimo posto finale.\nRosati riparte quindi dalla Serie B col che guida ad una delle migliori annate della storia della compagine pugliese, facendo sperare in una storica promozione in A. il sogno tuttavia si spezza drammaticamente con la morte in un incidente stradale del cannoniere della squadra Erasmo Iacovone.\nDopo un anno nella neonata C1 con la (squadra che ha allenato in tre differenti periodi) che termina con un nuovo esonero, torna in B l'annata successiva sostituendo a stagione in corso Cesare Maldini alla guida del , senza poter evitare una retrocessione ormai scontata. Resta coi \"ducali\" anche nella stagione successiva ma la squadra viene coinvolta a sorpresa nella lotta per la retrocessione e viene esonerato.\nDopo un'annata negativa a Chieti (ultimo posto in Serie C2), torna a Pescara nell'estate 1982, ripetendo gli antichi successi (una promozione in B e una salvezza fra i cadetti in due anni). Nell'estate 1984 passa infine al Palermo in Serie C1. Nel corso della stagione si manifestano i sintomi di un male incurabile ma Rosati resta alla guida dei rosanero che porta alla promozione fra i cadetti, per poi spegnersi nel corso dell'estate."}
{"id": "1611741", "revid": "767487", "url": "https://it.wikipedia.org/wiki?curid=1611741", "title": "Savino Bellini", "text": "Carriera.\nAla di grande carattere e temperamento, cresce in Prima Divisione - terzo livello del calcio italiano fino al 1935 per diventare poi il quarto - nella Portuense allenata da Paolo Mazza che ne riesce a plasmare il vigore trasmettedogli anche i rudimenti tecnici necessari per crescere. La grande opportunit\u00e0 per Bellini \u00e8 appunto legata a Mazza, ovvero all'inizio dell'avventura alla SPAL del futuro Mago di campagna. Mazza, prima di arrivare alla SPAL come allenatore nel 1936, ne consiglia l'acquisto nel 1934, pertanto il non ancora ventunenne Bellini compie i 20 chilometri che separano Portomaggiore da Ferrara e passa in Serie B alla SPAL. I 2 campionati di Bellini alla SPAL sono ottimi, gli consentono di mettere in luce le sue doti e gioca 56 partite mettendo a segno 25 reti. Le cose invece non sono cos\u00ec positive per la SPAL che nel 1936 retrocede in Serie C.\nBellini passa quindi al Novara e per lui c'\u00e8 l'esordio - il 13 settembre 1936 - e le prime 21 partite in Serie A. Il Novara retrocede e per Bellini \u00e8 giunto il momento di passare ad un grosso club.\nA Bellini si interessa la , allenata da Virginio Rosetta ed in cui militano Foni, Gabetto e molti altri campioni, che lo acquista. L'esordio nella Juve avviene il 12 settembre 1937 a Torino contro il Livorno e la sua soddisfazione aumenta quando al 29\u00ba del secondo tempo segna il goal del definitivo 2 a 0 al livornese Bulgheri dopo che le marcature erano state aperte da Borel I. La carriera di Bellini sembra lanciata verso grandi mete, titolare dei bianconeri che uscivano dal famoso quinquennio d'oro in cui si imposero per 5 anni di fila nella conquista dello scudetto, Bellini contribuisce alla vittoria della Coppa Italia nel 1938, scendendo in campo con i bianconeri in entrambe le finali - 1\u00ba maggio e 8 maggio - contro il e segnando addirittura il primo e il terzo goal nella partita d'andata - la stessa cosa si ripeter\u00e0 nel 1942 quando giocher\u00e0 ancora entrambe le finali per la conquista della Coppa, stavolta contro il Milano segnando il goal del pareggio nella gara d'andata.\nPer Bellini arriva quindi, nel 1938, la convocazione in Nazionale. Proprio in un allenamento con la Nazionale a Venezia, in un banale contrasto di gioco, si infortuna gravemente ad una gamba e da allora la sua ascesa calcistica rallenta sino a declinare inesorabilmente. Rester\u00e0 alla Juve sino al 1944 disputando alcune partite anche nel campionato di Guerra, l'ultima il 28 maggio 1944 contro l'Ambrosiana Inter. Prima della fine della guerra veste, nel 1944, la maglia del che per\u00f2 si ritira dopo il girone d'andata, quindi gioca alcune amichevoli con il Milan per poi approdare proprio all'Inter - ritornata alla vecchia denominazione e allenata da Carlo Carcano - al termine del conflitto e nel 1945 - primo campionato del dopoguerra - esordisce con i neroazzurri accanto al futuro spallino Guaita. A seguito dei postumi dell'infortunio, dell'inattivit\u00e0 durante lunghe fasi del conflitto e dell'et\u00e0 ormai non pi\u00f9 verde, la sua carriera appare ormai compromessa. Nonostante ci\u00f2 il 15 aprile 1946 fa parte della compagine azzurra che a Parigi - in occasione del torneo internazionale dedicato al congresso della Federazione generale del lavoro - affronter\u00e0 Francia (al termine vincitrice del torneo) e Svizzera. Altre nazioni partecipanti furono Polonia, Russia e Belgio. Di quella squadra azzurra si ricordano Giuseppe Meazza, Leandro Remondini e Alfredo Bodoira.\nChiude con la Serie A e con l'Inter il 30 giugno 1946 contro il . Torna quindi a Ferrara con la SPAL dove nel frattempo Mazza \u00e8 diventato presidente. Una stagione di Serie B prima di approdare ancora alla Portuense e concludere definitivamente la propria carriera di calciatore per intraprendere quella di allenatore, prima scendendo ancora in campo, poi solo nel ruolo di trainer. Oltre alla Portuense Bellini allen\u00f2 anche il Faenza, il Baracca Lugo e il . Scomparso nel 1974, gli \u00e8 stato intitolato lo stadio di Portomaggiore.\nIn Serie A Bellini ha giocato 131 partite segnando 33 goal oltre a 3 partite e 2 reti nel campionato di guerra (con la Juventus) oltre ad un numero non noto di gare giocate con la maglia del Varese. Ha inoltre giocato 17 gare segnando 5 reti in Coppa Italia e 4 partite con 2 goal in competizioni internazionali con la Juventus e 87 gare segnando 30 reti in Serie B con la SPAL."}
{"id": "1611744", "revid": "3115", "url": "https://it.wikipedia.org/wiki?curid=1611744", "title": "L'indovinello pi\u00f9 difficile del mondo", "text": "L'indovinello pi\u00f9 difficile del mondo \u00e8 la traduzione apparsa su \"La Repubblica\" nel 1992 del seguente indovinello di logica proposto da George Boolos con il titolo \"The Hardest Logic Puzzle Ever\" e ispirato da Raymond Smullyan:\nAnalisi del problema.\nLe risposte degli oracoli prevedono solo due valori (vero/falso, s\u00ec/no). Con tre risposte significative si possono identificare (al massimo) 23 = 8 alternative. Nel caso presente bisogna individuare la combinazione giusta tra sei disposizioni possibili dei tre oracoli:\nVerace-Mendace-Imprevedibile\nVerace-Imprevedibile-Mendace\nMendace-Verace-Imprevedibile\nMendace-Imprevedibile-Verace\nImprevedibile-Verace-Mendace\nImprevedibile-Mendace-Verace\nSe si volesse individuare anche se \"da/ja\" significano \"si/no\" o viceversa, avremmo un totale di dodici alternative possibili e sarebbe necessario ottenere una quarta risposta.\nBisogna quindi rinunciare a priori a conoscere il significato esatto di \"da\" e di \"ja\", e formulare delle domande tali che alla risposta \"da\" (o \"ja\") possiamo attribuire con certezza, di volta in volta, il significato di vero o falso.\nLe domande dovranno inoltre essere tali che la risposta \"da\" (o \"ja\") abbia lo stesso valore di vero o falso, sia che venga dall'oracolo Mendace che dall'oracolo Verace. Bisogna anche trovare il modo di neutralizzare l'incertezza derivante dal comportamento dell'oracolo Imprevedibile.\nRimane fondamentale l'osservazione che la prima mossa \u00e8 quella di trovare un oracolo che si possa essere certi non sia Imprevedibile, non ha importanza se sia Vero o Falso.\nUna strategia \u00e8 quella di usare connessioni logiche complicate nelle domande, come la sequenza di \"Se e solo se\" o costruzioni equivalenti. Per esempio la domanda:\n\u00e8 equivalente a:\nMa ci sono anche altre proposte di soluzione.\nSoluzione originale di Boolos.\nNel testo inglese Boolos chiama i tre oracoli dio Vero (True), dio Falso (False) e dio Casuale (Random) ma l'uso di questi sinonimi non cambia in niente l'impostazione del discorso.\nLa prima domanda, da porre per esempio all'oracolo A, \u00e8:\nSe la risposta \u00e8 \"da\" si pu\u00f2 essere certi che l'oracolo C \"non\" \u00e8 Casuale e, se la risposta \u00e8 \"ja\", si pu\u00f2 essere certi che l'oracolo B \"non\" \u00e8 Casuale. Infatti, se A \u00e8 Vero o Falso, la risposta \u00e8 significativa e permette di fare la scelta giusta mentre, se A \u00e8 Casuale, certamente n\u00e9 B n\u00e9 C possono essere Casuale!\nLa seconda e terza domanda, da porre all'oracolo non Casuale cos\u00ec individuato, potranno essere:\nDalle risposte a queste domande si deduce facilmente se l'oracolo che si sta interpellando \u00e8 Vero o Falso e se A \u00e8 o no Casuale. Di conseguenza \u00e8 determinato anche il terzo oracolo, quello non interpellato.\nSpiegazione.\nSi sfrutta la propriet\u00e0 della co-implicazione logica materiale tra due proposizioni, unite dalla condizione \"se e solo se\". Cio\u00e8, date due proposizioni P e Q, alla domanda: [\u00e8 vero che] \"P se e solo se Q ?\" la risposta \u00e8 \"no\" (=falso) solo se una delle due proposizioni \u00e8 vera e l'altra falsa. Altrimenti la risposta \u00e8 \"s\u00ec\" (=vero), sia che P e Q siano entrambe vere, sia che siano entrambe false.\nSi pu\u00f2 allora facilmente verificare che se si chiede a un dio oracolo che dica la verit\u00e0:\nla risposta sar\u00e0 \"da\" se Q \u00e8 vera e sar\u00e0 \"ja\" se Q \u00e8 falsa, indipendentemente dal significato reale di \"da\" (ovviamente un oracolo che dica il falso darebbe risposte opposte).\nSi pu\u00f2 facilmente verificare anche che, se si chiede a un dio oracolo che risponda in italiano:\nla risposta sar\u00e0 \"s\u00ec\" se Q \u00e8 vera, mentre sar\u00e0 \"no\" se Q \u00e8 falsa, indipendentemente dal fatto che l'oracolo dica sempre la verit\u00e0 o sempre il falso.\nCombinando queste due osservazioni e tornando agli oracoli dell'indovinello, se si chiede al primo di loro:\nla risposta sar\u00e0 \"da\", se Q \u00e8 vera, e sar\u00e0 \"ja\", se Q \u00e8 falsa, indipendentemente dal significato reale di \"da\" e indipendentemente dal fatto che l'oracolo sia Vero o Falso.\nPer sgombrare il campo dal comportamento di Casuale, bisogna scoprire, fin dalla prima risposta, un dio oracolo che non sia Casuale. Ci\u00f2 si ottiene per esempio mettendo, nella domanda che si pone all'oracolo A, al posto di Q, la proposizione \"l'oracolo B \u00e8 Casuale\". La domanda diventa:\nAltre soluzioni.\nRoberts nel 2001 e Rabern and Rabern nel 2008 hanno osservato che la soluzione dell'enigma pu\u00f2 essere semplificata usando certi condizionali ipotetici.\nL'ipotesi di Bolos risulta tuttavia fallace.\nLa chiave di questa soluzione \u00e8 che, data una qualunque domanda Q del tipo s\u00ec/no, se si pone la domanda P:\nil risultato \u00e8:\nindipendentemente dal fatto che l'oracolo interpellato sia Vero o Falso (ma non Casuale).\nAllora si pu\u00f2 procedere come segue.\nSpiegazione.\nSi pu\u00f2 verificare che ci\u00f2 funziona esaminando tutti gli otto casi possibili (l'oracolo pu\u00f2 essere Vero/Falso, la risposta pu\u00f2 essere da/ja, 'ja' pu\u00f2 significare si/no).\n(I) Si pone la domanda P a Vero e si ottiene come risposta 'ja'. Dal momento che egli dice la verit\u00e0, la reale risposta a Q \u00e8 'ja', che significa 's\u00ec'.\n(II) Si pone la domanda P a Vero e si ottiene come risposta 'da'. Dato che dice la verit\u00e0, la reale risposta a Q \u00e8 'da', che significa 'no'.\n(III) Si pone la domanda P a Falso e si riceve come risposta 'ja'. Egli mente, ci\u00f2 significa che se gli venisse posta la domanda Q risponderebbe 'da', mentendo; perci\u00f2 la risposta effettiva alla domanda Q \u00e8 'ja', che significa 's\u00ec'.\n(IV) Si pone la domanda P a Falso e si riceve come risposta 'da'. Egli mente, ne consegue che se gli fosse posta la domanda Q risponderebbe 'ja', mentendo; quindi la risposta effettiva alla domanda Q \u00e8 'da', che significa 'no'.\n(V) Si chiede P a Vero e risponde 'ja'. Dato che dice la verit\u00e0, la risposta reale a Q \u00e8 'da', che significa 's\u00ec'.\n(VI) Si chiede P a Vero ed egli risponde 'da'. Siccome dice la verit\u00e0, la risposta corretta a Q \u00e8 'ja', che significa \"no\".\n(VII) Si chiede P a Falso e la risposta \u00e8 'ja'. Dal momento che mente, se gli fosse posta Q risponderebbe 'ja', mentendo; quindi la risposta corretta a Q \u00e8 'da', che significa 's\u00ec'.\n(VIII) Si chiede P a Falso e risponde 'da'. Siccome sta mentendo, se gli venisse posta Q risponderebbe 'da', mentendo; quindi la risposta corretta a Q \u00e8 'ja', che significa 'no'.\nIn sintesi la domanda P contiene la domanda Q, quindi \u00e8 a due strati: pone la domanda Q e contemporaneamente chiede la conferma che la risposta a Q sia \"s\u00ec\" (o \"no\").\nL'oracolo Vero risponder\u00e0 \"s\u00ec\" (o \"no\") -- cio\u00e8 con la stessa risposta contenuta nella domanda P -- se la risposta a Q \u00e8 \"s\u00ec\"; dovr\u00e0 rispondere \"no\" (o \"s\u00ec\") -- cio\u00e8 invertendo la risposta contenuta nella domanda P -- se la risposta a Q \u00e8 \"no\".\nL'oracolo Falso negher\u00e0 che avrebbe dato una risposta falsa e, in definitiva, dar\u00e0 anch'egli una risposta uguale a quella dell'oracolo Vero.\nAltra possibile soluzione: il comportamento di Casuale.\nLa maggior parte dei lettori dell'indovinello suppone che il casuale fornir\u00e0 completamente a caso le risposte a qualunque domanda; ma l'indovinello non lo dice. Infatti una affermazione chiarificante di Boolos ribadisce fortemente questo:\nQuesto significa che Casuale casualmente agisce come bugiardo o verace, e non che risponde casualmente.\nInseriamo un cambiamento nella prima domanda, in modo da ottenere sempre una risposta significativa, anche da Casuale:\nSe ti chiedessi Q nel tuo attuale stato mentale, risponderesti 'ja'?\nAbbiamo cos\u00ec separato le due personalit\u00e0 di Casuale, quella verace e quella bugiarda, e abbiamo costretto il dio a essere una sola di queste. Questo banalizza completamente l'indovinello, in quanto ora possiamo avere la risposta vera a ogni domanda.\nSe A risponde 'ja', allora A \u00e8 Casuale: un caso fortunato, in cui basta una sola altra domanda per risolvere l'indovinello.\nSe B risponde 'ja' allora B \u00e8 Vero e C \u00e8 Falso.\nSe B risponde 'da' allora B \u00e8 Falso e C \u00e8 Vero. In entrambi i casi l'indovinello \u00e8 risolto.\nSe A risponde 'da' allora A non \u00e8 Casuale: con altre due domande allo stesso A risolviamo l'indovinello.\nSe A risponde 'ja', allora A \u00e8 Vero.\nSe A risponde 'da' allora A \u00e8 Falso.\nSe A risponde 'ja' allora B \u00e8 Casuale e C \u00e8 il contrario di A.\nSe A risponde 'da' allora C \u00e8 Casuale \u00e8 B \u00e8 il contrario di A.\nSe si modifica l'enunciato dell'indovinello in modo tale che la risposta di Casuale sia effettivamente casuale:\nSe Casuale dica 'ja' o 'da' \u00e8 come se dipendesse dal lancio di una moneta nascosta nel suo cervello: se esce testa, dice 'ja'; se esce croce, 'da'.\nla soluzione dell'indovinello richiede la pi\u00f9 attenta interrogazione data nella sezione precedente.\nDomande a cui non si pu\u00f2 rispondere e teste di dei che esplodono.\nIn \"A Simple Solution to the Hardest Logic Puzzle Ever\", l'indovinello \u00e8 svolto facendo notare che non \u00e8 il caso in cui 'ja' e 'da' sono le uniche risposte che un dio pu\u00f2 dare. \u00c8 anche possibile che un dio non sia capace di rispondere. Per esempio, se la domanda \"Risponderai a questa domanda con la parola che significa \"no\" nella tua lingua?\" viene posta a Vero, egli non pu\u00f2 rispondere sinceramente. (Il giornale lo rappresenta mostrando la sua \"testa che esplode\", \"...sono d\u00e8i infallibili! Hanno solo una possibilit\u00e0 a cui ricorrere \u2013 le loro teste esplodono\") Permettere il caso delle \"teste che esplodono\" d\u00e0 un'altra soluzione all'indovinello modificato (modificato in modo che Casuale sia effettivamente casuale) e introduce la possibilit\u00e0 di risolvere l'indovinello originale (non modificato) con sole due domande invece che con tre. Supportando una soluzione di due sole domande, gli autori risolvono un simile indovinello pi\u00f9 semplice utilizzando soltanto due domande.\nSi noti che questo indovinello si risolve con tre domande. Per risolverlo con due si prova il seguente lemma.\n Lemma del bugiardo temperato. Se si chiede ad A \"\u00c8 questo il caso in cui {[(risponderai 'no' a questa domanda) E (B \u00e8 Zefiro)] O (B \u00e8 Euro) }?\", la risposta 's\u00ec' indica che B \u00e8 Euro, la risposta 'no' indica che B \u00e8 Eolo, e una testa che esplode indica che B \u00e8 Zefiro. Da qui si pu\u00f2 determinare l'identit\u00e0 di B con una sola domanda.\nUsando questo lemma \u00e8 semplice risolvere l'indovinello in due domande. Un trucco simile (paradosso del bugiardo) si pu\u00f2 utilizzare per risolvere l'indovinello originale con due domande."}
{"id": "1611749", "revid": "72811", "url": "https://it.wikipedia.org/wiki?curid=1611749", "title": "Berserk (fumetto)", "text": ""}
{"id": "1611755", "revid": "767487", "url": "https://it.wikipedia.org/wiki?curid=1611755", "title": "Mario Russo", "text": "Carriera.\nCalciatore.\nCresciuto nelle giovanili del Lecce, milit\u00f2 nella Roma nella stagione 1966-1967 senza tuttavia disputare alcuna gara; in Serie A ha disputato una gara con il Lanerossi Vicenza e 29 partite con la Ternana nel 1972-1973. Conta diverse stagioni in Serie B con la Ternana stessa, il Catanzaro, l'Atalanta, il Rimini e il Lecce.\nAllenatore.\nLa carriera di Russo come allenatore, svolta quasi esclusivamente in Serie C e Serie D (con esclusione di due brevi parentesi fra i cadetti), e quasi esclusivamente al centro-sud con esclusione di una stagione a , comincia nel 1979, . Al termine di questa stagione, a 31 anni, abbandona l'attivit\u00e0 agonistica.\nCome allenatore a tempo pieno inizia al Nard\u00f2, con cui ottiene la promozione dalle serie minori pugliesi all'Interregionale nella stagione 1980-1981. Dopo un altro campionato con il Nard\u00f2, si trasferisce al Martina e poi al . Nel 1985-86 esordisce in Serie B alla guida dell'. Passato nel 1986 alla Salernitana, in Serie C1, porta a termine la stagione, ma non riesce ad ottenere la riconferma. Nel 1987-1988 allena Campobasso, sempre in C1, dove termina quarto alle spalle delle promosse , e . Ha poi guidato per un biennio (1988-1990) il , nel 1990 la , quindi la Fidelis Andria (con promozione in Serie B ottenuta al termine della stagione 1991-1992 ed esonero dopo 8 giornate nella stagione successiva in serie cadetta). In seguito ha allenato per un biennio il e per una stagione e poi , prima di tornare nel Salento per allenare l', club all'esordio in Serie C2. Nel 1998 \u00e8 al , nel 1999-2000 all' e l'anno dopo ancora al , poi guida la , la e chiude nel 2003 sulla panchina del .\nDirigente e morte.\n\u00c8 stato per sette anni direttore generale del prima dell'improvvisa morte, avvenuta a seguito di un malore il 21 giugno 2017, all'et\u00e0 di 69 anni."}
{"id": "1611757", "revid": "124822924", "url": "https://it.wikipedia.org/wiki?curid=1611757", "title": "Stazione meteorologica di Monte Cimone", "text": "La stazione meteorologica di Monte Cimone \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla vetta di Monte Cimone e alla corrispondente area montana dell'Appennino Tosco-Emiliano. Attualmente non vengono emessi messaggi METAR.\nStoria.\nUna prima stazione meteorologica inizi\u00f2 la sua attivit\u00e0 sul Monte Cimone nel 1882, promossa da Pietro Tacchini, rimanendo in funzione fino al 1928. L'osservatorio originario si presentava come una torre a sezione ottagonale.\nNel 1937 entr\u00f2 in funzione un'altra stazione dell'Aeronautica Militare, presso l'edificio della caserma che venne terminata durante l'anno precedente. L'attivit\u00e0 cess\u00f2 nel 1940 a causa degli eventi connessi alla seconda guerra mondiale, durante la quale venne completamente distrutto l'osservatorio.\nNel 1945 fu installata una nuova stazione ed entr\u00f2 in funzione, svolgendo rilevazioni dei dati meteorologici per lo studio del clima della pi\u00f9 alta vetta dell'Appennino Settentrionale, oltre all'assistenza alla navigazione aerea.\nPer facilitare l'accesso all'osservatorio meteorologico, nel 1954 venne realizzata una galleria all'interno della montagna che poteva gi\u00e0 all'epoca essere percorsa da un carrello a traino. La successiva realizzazione della funivia e la possibilit\u00e0 di utilizzare nuovi mezzi per muoversi sulla neve, facilit\u00f2 notevolmente l'accessibilit\u00e0 al centro meteorologico.\nCaratteristiche.\nLa stazione meteorologica \u00e8 situata nell'Italia nord-orientale, in Emilia-Romagna, in provincia di Modena, nel territorio comunale di Sestola, a 2.173 metri s.l.m., a poche decine di metri dalla vetta vera e propria, e alle coordinate geografiche . Quella del Monte Cimone \u00e8 una delle stazioni meteorologiche ufficiali italiane aderenti al programma GCOS (Global Climate Observation System) della WMO.\nLa stazione e l'osservatorio meteorologico sono raggiungibili attraverso il sentiero dell'Atmosfera, percorso didattico-ambientale che si articola lungo l'ultimo tratto del segnavia n. 449.\nMedie climatiche ufficiali.\nDati climatologici 1981-2010.\nIn base alle medie climatiche del periodo 1981-2010, la temperatura media del mese pi\u00f9 caldo, luglio, si attesta a circa +11,6\u00a0\u00b0C, mentre la temperatura media del mese pi\u00f9 freddo, febbraio, fa registrare il valore di quasi -3,9\u00a0\u00b0C. Nel trentennio esaminato, la temperatura massima pi\u00f9 elevata di +24,0\u00a0\u00b0C risale al luglio 1983, mentre la temperatura minima pi\u00f9 bassa di -22,2\u00a0\u00b0C \u00e8 stata registrata nel gennaio 1981. Mediamente si contano annualmente 174,9 giorni di gelo.\nLe precipitazioni medie annue si attestano a 769,9\u00a0mm, mediamente distribuite in 88 giorni di pioggia, con minimo relativo in primavera e picco massimo in autunno.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, febbraio, \u00e8 di -4,1\u00a0\u00b0C, mentre quella del mese pi\u00f9 caldo, agosto, \u00e8 di +10,8\u00a0\u00b0C; mediamente si contano 189,1 giorni di gelo all'anno e zero giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -22,2\u00a0\u00b0C del gennaio 1981 e i +24,0\u00a0\u00b0C del luglio 1983.\nLe precipitazioni medie annue si attestano a 615\u00a0mm, mediamente distribuite in 88 giorni di pioggia, con minimo in inverno, picco massimo in autunno e massimo secondario in estate per gli accumuli.\nL'umidit\u00e0 relativa media annua fa registrare il valore di 73,2 % con minimi di 69 % a gennaio e a febbraio e massimo di 80 % ad aprile; mediamente si contano 210 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, febbraio, si attesta a -4,6\u00a0\u00b0C, mentre quella del mese pi\u00f9 caldo, luglio, \u00e8 di +10,5\u00a0\u00b0C. Nel medesimo trentennio, la temperatura minima assoluta ha toccato i -22,2\u00a0\u00b0C nel gennaio 1981 (media delle minime assolute annue di -17,1\u00a0\u00b0C), mentre la massima assoluta ha raggiunto i +24,0\u00a0\u00b0C nel luglio 1983 (media delle massime assolute annue di +20,0\u00a0\u00b0C). Mediamente si contano annualmente 191,9 giorni di gelo.\nLa nuvolosit\u00e0 media annua si attesta a 4,4 okta giornalieri, con minimo di 3,4 okta giornalieri in luglio e massimo di 5,4 okta giornalieri ad aprile.\nLe precipitazioni medie annue superano i 700\u00a0mm, distribuite mediamente in 102 giorni, molto spesso nevose nei mesi pi\u00f9 freddi; presentano un picco in autunno e un minimo relativo in inverno inoltrato, ma si presentano comunque molto stabili.\nL'umidit\u00e0 relativa media annua fa registrare il valore di 73,3% con minimo di 69% a gennaio e massimo di 82% ad aprile.\nL'eliofania assoluta media annua si attesta a 4,9 ore giornaliere, con massimo di 7,4 ore giornaliere a luglio e minimo di 3,5 ore giornaliere a dicembre.\nDati climatologici 1951-1980.\nIn base alle medie climatiche del periodo 1951-1980, la temperatura media del mese pi\u00f9 caldo, luglio, si attesta a circa +10,3\u00a0\u00b0C, mentre la temperatura media del mese pi\u00f9 freddo, febbraio, fa registrare il valore di quasi -4,9\u00a0\u00b0C. Nel trentennio esaminato, la temperatura massima pi\u00f9 elevata di +23,4\u00a0\u00b0C risale al luglio 1968, mentre la temperatura minima pi\u00f9 bassa di -21,8\u00a0\u00b0C fu registrata nel febbraio 1956. Mediamente si contano annualmente 194,6 giorni di gelo.\nLe precipitazioni medie annue si attestano a 778,5\u00a0mm, mediamente distribuite in 123 giorni di pioggia, con minimo relativo in primavera e picco massimo in autunno.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi, con il relativo anno in cui si queste si sono registrate. La massima assoluta del periodo esaminato di +24,4\u00a0\u00b0C risale al luglio 1947, mentre la minima assoluta di -22,2\u00a0\u00b0C \u00e8 del gennaio 1981 (valore che ha superato il precedente record di -22,0\u00a0\u00b0C del gennaio 1946)."}
{"id": "1611761", "revid": "6923", "url": "https://it.wikipedia.org/wiki?curid=1611761", "title": "Team lcr", "text": ""}
{"id": "1611762", "revid": "1926649", "url": "https://it.wikipedia.org/wiki?curid=1611762", "title": "Gaetano Salvemini (calciatore)", "text": "Carriera.\nGiocatore.\nNel 1968 fu ingaggiato dall'Inter. Con i nerazzurri gioc\u00f2 una sola partita, in Coppa Italia, pareggiata 1-1 in casa del Lecco.\nAllenatore.\nDopo aver frequentato il Supercorso di Coverciano, Salvemini inizi\u00f2 ad allenare, dal 1978 al 1981 l'Empoli in tre campionati di Serie C1 conclusi al nono, undicesimo e settimo posto; nel 1981 arriv\u00f2 decimo alla guida della .\nLa stagione 1982-83 fu quella del primo esonero in carriera da tecnico della , sempre in C1, categoria nella quale allen\u00f2 anche, nei due anni successivi la Casertana (ottenendo il 5\u00ba posto) e la , che condurr\u00e0 ad una sofferta ma meritata salvezza dopo un campionato segnato da una notevole quantit\u00e0 di pareggi.\nAl debutto in Serie A con l'Empoli, nel 1986-87, seguirono le esperienze pi\u00f9 importanti per l'allenatore, con le chiamate in Serie B del e del Genoa. Con i galletti ottiene una promozione in Serie A nella stagione 1988-89, seguita dalla conquista della Mitropa Cup nel 1990 e da due salvezze conquistate nelle stagioni 1989-90 e 1990-91. Con i grifoni invece inopinatamente fall\u00ec la promozione in massima serie nelle stagioni 1995-96 e 1997-98."}
{"id": "1611772", "revid": "6923", "url": "https://it.wikipedia.org/wiki?curid=1611772", "title": "Honda LCR", "text": ""}
{"id": "1611773", "revid": "76963", "url": "https://it.wikipedia.org/wiki?curid=1611773", "title": "Veronica Webb", "text": "Biografia.\nDi origini nigeriane, indiane e tedesche, figlia di un elettricista e di un'infermiera, la Webb si diplom\u00f2 nel 1983, alla Detroit's Waldorf School. Successivamente si trasfer\u00ec a New York, dove inizi\u00f2 a studiare \"design\", quindi inizi\u00f2 la sua carriera di modella.\nCarriera.\nModella.\nNel 1994 \u00e8 stata eletta dalla rivista \"New York Magazine\" modella dell'anno. \u00c8 apparsa sulle copertine di riviste quali \"Vogue\", \"Essence\" e \"Elle\".\nSfil\u00f2 per Chanel, Yves Saint Laurent, Versace, Fendi, Christian Dior, Isaac Mizrahi, Todd Oldham e Karl Lagerfeld. E sfil\u00f2 anche per Victoria's Secret nel 1995 e 1996.\nAttrice.\nNel 1991 esord\u00ec nel mondo del cinema in veste di attrice, recitando una parte in \"Jungle Fever\", diretto da Spike Lee con il quale ebbe una relazione sentimentale. L'anno successivo lavor\u00f2 nuovamente con il regista afroamericano, interpretando un piccolo ruolo in \"Malcolm X\".\nBeneficenza.\nNel 2005 partecip\u00f2, insieme ad altre star quali Naomi Campbell, Beyonc\u00e9 Knowles e Kelly Osbourne, allo show \"Fashion for Relief\", realizzato per supportare i familiari delle vittime dell'Uragano Katrina."}
{"id": "1611776", "revid": "6923", "url": "https://it.wikipedia.org/wiki?curid=1611776", "title": "Carrera LCR", "text": ""}
{"id": "1611778", "revid": "287204", "url": "https://it.wikipedia.org/wiki?curid=1611778", "title": "Galassia Nana della Fenice", "text": "La galassia nana della Fenice \u00e8 una galassia nana irregolare che si trova a circa 1,44 milioni di anni luce da noi, nella costellazione della Fenice. Fa parte del gruppo locale.\nStoria delle osservazioni.\nLa galassia nana della Fenice \u00e8 stata scoperta nel 1976 da Hans-Emil Schuster e Richard Martin West che la scambiarono per un ammasso globulare.\nLa sua vera natura galattica \u00e8 stata individuata nel 1977 da R. Canterna e P.J. Flower dell'Universit\u00e0 di Washington.\nCaratteristiche.\nLa galassia nana della Fenice possiede una parte interna, che si estende in direzione est-ovest, composta principalmente da stelle giovani, e una parte esterna composta principalmente da stelle vecchie che si estende in direzione nord-sud.\nIl tasso di formazione stellare nella regione centrale sembra che sia abbastanza costante nel tempo (David Martinez-Delgado et al. 1999).\nNel 1999 Julie St-Germain et al. hanno scoperto una regione HI di circa 105 masse solari appena a ovest della galassia. La velocit\u00e0 radiale di quella regione \u00e8 -23\u00a0km/s e potrebbe essere fisicamente legata alla galassia."}
{"id": "1611799", "revid": "122278305", "url": "https://it.wikipedia.org/wiki?curid=1611799", "title": "F\u0103lticeni", "text": "F\u0103lticeni \u00e8 un municipio della Romania di 30.033 abitanti, ubicato nel distretto di Suceava, nella regione storica della Moldavia.\nFanno parte dell'area amministrativa anche le localit\u00e0 di \u0218old\u0103ne\u0219ti e \u021aarna Mare.\nStoria.\nIl villaggio di \"F\u0103lticeni\" viene menzionato per la prima volta in un documento del marzo 1490, mentre in un altro documento del 1554 viene registrata la donazione del villaggio da parte del Principe di Moldavia Alexandru L\u0103pu\u0219neanu al Monastero di Moldovi\u021ba.\nNell'agosto 1780, in un documento emesso dalla cancelleria del Principe Constantin Moruzi, viene citato un insediamento urbano chiamato \"T\u00e2rgul \u0218old\u0103ne\u0219ti\" e, nel marzo 1826, un decreto del Principe Ioan Sturdza ne cambi\u00f2 il nome in quello attuale.\nCultura.\nF\u0103lticeni ospita una delle pi\u00f9 vaste collezioni di opere di un singolo artista: il Museo \"Ion Irimescu\" contiene infatti circa 300 sculture e circa 1.000 disegni dell'artista."}
{"id": "1611803", "revid": "339392", "url": "https://it.wikipedia.org/wiki?curid=1611803", "title": "Destra Tricolore", "text": ""}
{"id": "1611804", "revid": "287204", "url": "https://it.wikipedia.org/wiki?curid=1611804", "title": "Falticeni", "text": ""}
{"id": "1611807", "revid": "7967", "url": "https://it.wikipedia.org/wiki?curid=1611807", "title": "Area Metropolitana di Catania", "text": ""}
{"id": "1611814", "revid": "713168", "url": "https://it.wikipedia.org/wiki?curid=1611814", "title": "Societ\u00e0 Aeroporto di Busto", "text": "La Societ\u00e0 Aeroporto di Busto S.p.A. era una azienda italiana che venne costituita con l'obiettivo di costruire nel nord dell'Italia un grande aeroporto intercontinentale.\nStoria.\nSfruttando quello che rimaneva della pista di Malpensa, con lo scopo di assicurare alla regione Lombardia ed in particolare alla Provincia di Varese e a tutto l'Altomilanese, la possibilit\u00e0 di inserirsi nei collegamenti aerei che faticosamente andavano riprendendo all'indomani del Secondo Conflitto Mondiale, il 22 maggio 1948 veniva costituita a Busto Arsizio la societ\u00e0 per azioni \"Aeroporto di Busto\". I soci fondatori furono il Comm. Giovanni Rossini, che assunse la carica di Presidente, l'Ing. Pietro Tosi, che venne nominato Consigliere Delegato, il ministro della difesa Cipriano Facchinetti, il Cav. del lavoro Benigno Airoldi, Ettore Rossi, Pier Francesco Binaghi, Rinaldo Martegani, Guido Sironi, Carlo Comerio, Ersilio Confalonieri, Giovanni Maria Cornaggia Medici, l'ing. Alessandro Pozzi, l'On. Enrico Tosi ed il conte Leonardo Bonzi. La Societ\u00e0 avvi\u00f2 immediatamente una serie d'interventi, che nel giro di breve tempo diedero vita a quello che nei decenni successivi diventer\u00e0 il secondo aeroporto italiano per importanza ed uno dei pi\u00f9 trafficati in Europa e nel mondo, l'aeroporto di Milano Malpensa. Il 21 novembre 1948 infatti, con l'atterraggio di un quadrimotore Breda-Zappata, il nuovo aeroporto cominci\u00f2 a funzionare. Con l'entrata nel capitale sociale del Comune e della Provincia di Milano, con quote via via sempre pi\u00f9 rilevanti, il 12 maggio 1955 l'assemblea degli azionisti deliber\u00f2 la modifica della denominazione sociale in \"Societ\u00e0 Esercizi Aeroportuali - S.E.A.\" e di trasferire la sede legale da Busto Arsizio a Milano."}
{"id": "1611815", "revid": "15756", "url": "https://it.wikipedia.org/wiki?curid=1611815", "title": "Membri del Consiglio degli Stati della XLVII legislatura", "text": "Questa \u00e8 la lista dei 46 membri del Consiglio degli Stati svizzero per la 47\u00aa legislatura, dal 2003 al 2007.\nPer le abbreviazioni, vedi Partiti politici in Svizzera."}
{"id": "1611817", "revid": "729019", "url": "https://it.wikipedia.org/wiki?curid=1611817", "title": "Urban blog", "text": "Con l'espressione urban blog si identificano blog riferiti ad una entit\u00e0 territoriale definita (una citt\u00e0, un paese, un quartiere) e che utilizzano la tecnica del passaparola digitale per compiti di socializzazione diretta e indiretta anche con l'utilizzo di immagini e video riferiti alla comunit\u00e0. \nInteressante l'utilizzo di mappe e di sistemi di social bookmarking per aumentare il livello di condivisione e di collaborazione.\nI blogger che inseriscono i post, possono essere o singoli oppure organizzati in gruppi eterogenei, in maniera tale da avere argomenti anche se il territorio o il quartiere \u00e8 di piccole dimensioni.\nSugli urban blog, si rendono servizi locali quali recensioni di ristoranti, calendari delle farmacie di turno, elenco delle sagre e delle feste che interessano la zona del blog oltre alle notizie di informazione locale.\nSecondo il principio delle libere informazioni e della collaborazione, sono nati interi network di urban blog che racchiudono decine di comuni al loro interno."}
{"id": "1611819", "revid": "228587", "url": "https://it.wikipedia.org/wiki?curid=1611819", "title": "ELLE", "text": ""}
{"id": "1611821", "revid": "6923", "url": "https://it.wikipedia.org/wiki?curid=1611821", "title": "Azzaro", "text": "La Azzaro Paris \u00e8 una \"maison\" francese fondata dallo stilista italo-francese Loris Azzaro. Famosa per gli abiti sfarzosi, la casa \u00e8 oggi soprattutto nota per la produzione di fragranze.\nStoria.\n\u00c8 il 1962 quando Loris Azzaro (nato a Tunisi da genitori siciliani) arriva a Parigi e apre una \"boutique\" dove espone abiti e accessori ricchi di ricami e perline. Il 1968 \u00e8 l'anno di debutto nel mondo dell'alta moda, con la creazione di un abito con tagli circolari, il famoso \"\"ajour\u00e9e di cerchi\". Nel 1973 comincia la collaborazione col mondo dello spettacolo: Loris Azzaro viene infatti scelto dalla cantante Sheila per la creazione del suo abito nuziale. Del 1975 \u00e8 \"Azzaro Coture\", la prima fragranza del marchio Azzaro, che riscosse un grandissimo successo, seguito nel 1978 dalla prima fragranza maschile chiamata appunto \"Azzaro Pour Homme\". Nel 1992 esce la prima linea di abiti maschili.\nDal 2004, dopo la morte dello stilista, la stilista principale della \"maison\" \u00e8 la francese Vanessa Seward.\nFragranze.\nNata per esaltare le sue creazioni sartoriali, la linea di fragranze della casa Azzaro \u00e8 oggi una delle pi\u00f9 note e apprezzate in ambito internazionale. Questi profumi sono:\nSaga Azzaro Collection.\nFamigliari: Cesare Azzaro (Reggio Calabria)\nEmilio Azzaro (Roma) Natalina Rosario (Milano)"}
