{"id": "1756338", "revid": "1543377", "url": "https://it.wikipedia.org/wiki?curid=1756338", "title": "Quetiapina", "text": "La quetiapina, commercializzata da AstraZeneca come Sequase (denominazione prima del 2013: Seroquel) e da Orion Pharma come Ketipinor, appartiene ad un gruppo di neurolettici e antiemetici noti come antipsicotici atipici che, negli ultimi due decenni, sono diventati alternative diffuse agli antipsicotici tipici, come l'aloperidolo, sebbene l'efficacia di quetiapina nel ridurre l'ideazione delirante o le allucinazioni uditive sia assai modesta nella maggior parte dei pazienti severi.\nFarmacodinamica.\nQuetiapina interagisce con un ampio spettro di recettori neurotrasmettitoriali. Tuttavia l'effetto antipsicotico si pensa sia mediato tramite attivit\u00e0 antagonista sui recettori di dopamina e serotonina. Specificamente sui recettori Dopamina D1 e Dopamina D2, sui recettori adrenergici alpha-1 e alpha-2, e sui sottotipi di recettori serotonina 5-HT1A e 5-HT2. Scansioni PET consecutive per valutare l'occupazione del recettore D2 della quetiapina hanno dimostrato che essa si dissocia molto rapidamente dal recettore D2. Verosimilmente la maggiore selettivit\u00e0 ed attivit\u00e0 antagonista sui recettori 5HT2 rispetto ai recettori D2 spiega le propriet\u00e0 antipsicotiche cliniche e la ridotta tendenza del farmaco ad indurre effetti avversi di natura extrapiramidale rispetto ad altri antipsicotici tipici.\nLa quetiapina ha inoltre un effetto antagonista sul recettore H1 dell'istamina e si pensa che questa sia la spiegazione dell'effetto sedativo del farmaco.\nFarmacocinetica.\nDopo somministrazione per via orale la quetiapina \u00e8 ben assorbita dal tratto gastrointestinale. Il cibo modifica in modo significativo la biodisponibilit\u00e0 del farmaco quindi \u00e8 suggerita l'assunzione lontano dai pasti. Quetiapina si lega alle proteine plasmatiche in misura dell'83%.\nIl prodotto viene metabolizzato nel fegato nel metabolita attivo norquetiapina e viene eliminato per via urinaria e fecale in misura pari a circa il 5% del composto progenitore.\nDato che quetiapina \u00e8 fortemente metabolizzata a livello epatico i soggetti con insufficienza epatica presentano concentrazioni plasmatiche del farmaco pi\u00f9 elevate e necessitano di un adeguamento del dosaggio.\nStudi in vitro hanno evidenziato che il metabolismo della quetiapina \u00e8 mediato dal citocromo P450 ed in particolare l'isoforma CYP3A4 \u00e8 l'enzima principale di tale via metabolica. Norquetiapina, metabolita attivo, \u00e8 prodotto principalmente ed eliminato dall'organismo sempre tramite il CYP3A4.\nQuetiapina ed alcuni suoi metaboliti sono deboli inibitori in vitro di molte isoforme del citocromo P450 umano, tuttavia a concentrazioni estremamente elevate, perci\u00f2 \u00e8 molto improbabile che la co-somministrazione di quetiapina ed altre molecole possa dare un'inibizione clinicamente significativa del metabolismo di altri farmaci mediato dal citocromo P450.\nQuetiapina ha un'emivita di eliminazione di circa 7 ore. Il metabolita norquetiapina presenta invece un'emivita di circa 12 ore.\nUsi clinici.\n La quetiapina \u00e8 indicata per il trattamento della schizofrenia cos\u00ec come per il trattamento di episodi maniacali acuti associati al disturbo bipolare di tipo I, sia come monoterapia che come terapia aggiunta al litio o all'acido valproico.\nUn rapporto del 2005 del \"British Medical Journal\" ha mostrato come la quetiapina sia stata inefficace nel ridurre l'agitazione tra i pazienti sofferenti di Alzheimer, i cui consumi costituiscono il 29% delle vendite; nei fatti, quetiapina \u00e8 stata trovata come peggiorativa delle funzioni cognitive in pazienti anziani sofferenti di demenza.\nQuetiapina \u00e8 stata anche utilizzata dai clinici per il trattamento di soggetti con dipendenza da sostanze (in particolare alcool, cocaina, benzodiazepine e metamfetamina) e per minimizzare i sintomi da astinenza da oppioidi.\nQuetiapina si \u00e8 dimostrata utile nel trattamento della nausea a dosi pari o superiori di 200\u00a0mg\nIl National Institutes of Health sconsiglia l'uso della quetiapina, e di quasi tutti i farmaci psicotropi (compresi gli atipici, molti antidepressivi, e tutte le benzodiazepine), su bambini e persone che hanno meno di 18 anni, osservando che gli adolescenti che prendono quetiapina \"potrebbero pi\u00f9 essere portati a pensare, pianificare o mettere in atto di farsi del male o uccidersi\".\nEffetti collaterali ed indesiderati.\nLa quetiapina presenta molti effetti collaterali, molti dei quali comuni. Pochi sono quelli classificabili come gravi che possono mettere la vita in pericolo.\nIl pi\u00f9 comune effetto collaterale \u00e8 la sedazione. Altri effetti collaterali tipici includono la costipazione, il mal di testa, la secchezza delle labbra, l'acquisizione o la perdita di peso. Meno comuni (meno dell'1% dei pazienti) sono livelli anormali della funzionalit\u00e0 epatica, vertigini, nausea, naso gocciolante e acatisia.\nIl farmaco pu\u00f2 indurre aumento del peso corporeo. La tendenza all'incremento ponderale \u00e8 stata riscontrata sia nei pazienti adulti sia nei pazienti pediatrici. In particolare nei ragazzi di et\u00e0 compresa fra 10 e 17 anni, trattati con quetiapina per disturbo schizofrenico, \u00e8 stato osservato un aumento del peso corporeo (maggiore o uguale al 7%) nel 17% dei pazienti rispetto al 2,5% del gruppo placebo. L'incremento di peso indotto da quetiapina, cos\u00ec come da altri farmaci antipsicotici, sembra correlato al rischio di sviluppare diabete di tipo 2 e sindrome metabolica.\nPer quanto attiene al diabete mellito quetiapina \u00e8 stata associata a sviluppo e/o peggioramento di tale malattia. Per tale motivo nei pazienti a rischio viene consigliato di effettuare un test di controllo della glicemia a digiuno prima di iniziare il trattamento. In alcuni pazienti in cura con quetiapina si \u00e8 verificato un drastico peggioramento del diabete, con comparsa di chetoacidosi o coma, in alcuni casi con esito fatale.\nL'associazione di aumento del peso corporeo, iperglicemia, alterazione del profilo lipidico plasmatico (aumento dei trigliceridi e del colesterolo LDL, diminuzione del colesterolo HDL), in alcuni pazienti in cura con l'antipsicotico potrebbe comportare un sensibile peggioramento del rischio metabolico.\nIl trattamento con quetiapina degli episodi depressivi nei pazienti con disturbo bipolare o disturbo depressivo maggiore (DDM) \u00e8 stato associato ad un aumento dei disturbi extrapiramidali. In particolare, il farmaco \u00e8 stato associato a acatisia, una sindrome psicomotoria che si manifesta con l'incapacit\u00e0 a stare fermi o a rimanere nella stessa posizione. Questo disturbo si verifica soprattutto nelle prime settimane di cura. Nei pazienti che manifestano acatisia a seguito d'assunzione di quetiapina, un incremento della dose del farmaco pu\u00f2 indurre un peggioramento del quadro patologico. In alcuni pazienti prevale invece la sindrome delle gambe senza riposo oppure questa pu\u00f2 associarsi con la stessa acatisia.\nSebbene quetiapina sia associata ad un'incidenza di sintomi extrapiramidali minore rispetto ad altri antipsicotici atipici, il farmaco deve essere somministrato con cautela a soggetti affetti da malattia di Parkinson.\nL'uso prolungato di quetiapina favorisce il rischio di sviluppare discinesia tardiva, un incurabile disordine neurologico che si caratterizza per i movimenti ritmici involontari del viso, e questo a causa della sua attivit\u00e0 antidopaminergica. In caso di comparsa di discinesia tardiva il trattamento con quetiapina deve essere sospeso.\nTuttavia, si crede che la quetiapina causi la discinesia tardiva meno frequentemente rispetto ad altri antipsicotici tipici in base ai dati che indicano un livello da placebo dell'influenza di effetti collaterali extrapiramidali.\nNelle prime settimane di trattamento con quetiapina \u00e8 possibile che si verifichi un aumento di pensieri volti al suicidio nei soggetti affetti da depressione. L'incidenza di comportamenti e/o pensieri volti al suicidio \u00e8 decisamente pi\u00f9 frequente nei giovani adulti, ed in particolare nella fascia di et\u00e0 compresa fra 18 e 30 anni. Per questo motivo, in particolare all'inizio del trattamento, il monitoraggio di segni o sintomi che possono essere ricondotti all'ideazione suicida oppure a comportamenti volti al suicidio, risulta di particolare importanza.\nIl farmaco pu\u00f2 provocare neutropenia di grado variabile. Circa il 2-3% dei pazienti vede una riduzione della conta dei neutrofili (un particolare tipo di globulo bianco) inferiore a 1,5x109/L, e lo 0,2% dei soggetti vede i neutrofili ridursi a meno di 0,5x109/L. Negli studi clinici, la probabilit\u00e0 di manifestare neutropenia grave \u00e8 risultata decisamente pi\u00f9 elevata nei primi due mesi di terapia, che rappresentano pertanto il periodo di maggior rischio. La neutropenia \u00e8 risultata indipendente dalla dose di farmaco assunta. La sospensione dell'antipsicotico in genere comporta una pronta regressione del sintomo. I pazienti che hanno gi\u00e0 avuto precedenti episodi di neutropenia indotta da farmaci presentato un rischio maggiore di sviluppare questo effetto collaterale.\nQuetiapina pu\u00f2 provocare ipotensione ortostatica cio\u00e8 un abbassamento improvviso della pressione arteriosa quando si passa rapidamente dalla posizione supina o seduta alla posizione eretta. Questo disturbo \u00e8 particolarmente evidente nei pazienti anziani e nei pazienti a rischio di ipotensione, cio\u00e8 con ipotensione preesistente o patologie cerebrovascolari. Anche in questo caso l'effetto collaterale \u00e8 pi\u00f9 frequente nella fase iniziale della cura. Per ridurre il rischio di ipotensione ortostatica e di svenimenti (sincope) \u00e8 pertanto bene iniziare il trattamento con un basso dosaggio che pu\u00f2 poi essere progressivamente aumentato.\nDurante la sorveglianza post-marketing \u00e8 stato osservato che quetiapina \u00e8 stata associata a prolungamento dell'intervallo QT. Un prolungamento dell'intervallo QT (corrispondente alla fase di ripolarizzazione dei ventricoli cardiaci) dell'elettrocardiogramma pu\u00f2 associarsi a grave aritmia (come ad esempio una torsione di punta). La somministrazione del farmaco richiede perci\u00f2 estrema cautela nei soggetti a rischio di prolungamento del QT, ad esempio perch\u00e9 in trattamento con farmaci noti per avere effetti sull'intervallo stesso, in pazienti con disfunzioni elettrolitiche (ridotti livelli nel sangue di potassio, magnesio o calcio), pazienti con disturbi cardiovascolari (insufficienza cardiaca congestizia, rallentato ritmo cardiaco (bradicardia), ipertrofia del ventricolo sinistro).\nLo sviluppo della sindrome maligna da neurolettici correlato all'uso della quetiapina (ed anche associato all'utilizzo di altri farmaci antipsicotici), \u00e8 raro, ma pu\u00f2 mettere a rischio la vita. La sindrome si manifesta con rigidit\u00e0 muscolare, aumento della temperatura corporea (febbre), confusione mentale, instabilit\u00e0 del sistema nervoso autonomo e incremento dei livelli plasmatici della creatinina-fosfochinasi. Se compaiono sintomi riconducibili a tale sindrome viene consigliato di sospendere il trattamento.\nL'uso di quetiapina nel trattamento dei sintomi comportamentali nei pazienti con demenza \u00e8 un uso off label, cio\u00e8 non compreso fra le indicazioni terapeutiche approvate dall'AIFA e da EMEA. Alcuni studi hanno associato all'uso di questi farmaci un aumento del rischio di ictus e di mortalit\u00e0 improvvisa nei pazienti anziani con demenza.\nNel paziente anziano con demenza la scelta dell'antipsicotico resta perci\u00f2 una delicata valutazione affidata al clinico e terapeuta, il quale deve soppesare attentamente il rapporto rischio/beneficio, individualizzando il trattamento sulla base dei sintomi, del quadro clinico del paziente e delle potenziali interazioni con altri farmaci. In assenza prolungata di sintomi comportamentali, l'antipsicotico pu\u00f2 essere sospeso.\nAlcuni antipsicotici tradizionali sono stati messi in relazione con la comparsa di cataratta. In vivo, quetiapina ha provocato la formazione di cataratta a dosi pi\u00f9 alte di quelle utilizzate nell'uomo. Nel registro nazionale degli effetti collaterali indotti dai farmaci degli oftalmologi americani, fino al 2004, erano riportati 34 casi di cataratta associati a quetiapina. L'Organizzazione mondiale della Sanit\u00e0 (WHO) ha per\u00f2 definito \u201cimprobabile\u201c un effetto catarattogenico della quetiapina. Per tale motivo non \u00e8 utile effettuare un esame con lampada a fessura all'inizio del trattamento farmacologico con il farmaco e successivamente ogni sei mesi.\nControindicazioni.\nQuetiapina presenta poche controindicazioni. Le principali sono date dall'ipersensibilit\u00e0 nota verso il principio attivo oppure uno qualsiasi degli eccipienti e dall'assunzione contemporanea di inibitori del citocromo P450 (isoforma 3A4) come ad esempio chetoconazolo, fluconazolo, imidazolo, nefazodone, eritromicina, claritromicina, o gli inibitori dell'HIV proteasi.\nGravidanza e allattamento.\nLa somministrazione di quetiapina in donne gravide richiede che il medico valuti attentamente il rapporto rischio/beneficio. La Food and Drug Administration (FDA) (l'agenzia americana che regola l'uso dei farmaci) ha inserito quetiapina, per l'uso in gravidanza, in classe C.\nI farmaci di questa classe a seguito di studi sugli animali hanno rilevato effetti dannosi sul feto (teratogenico, letale o altro). Per i farmaci in questa classe non sono disponibili studi controllati sull'uomo e talvolta n\u00e9 sull'uomo n\u00e9 sull'animale. Assumere quetiapina, durante l'ultimo trimestre di gravidanza, pu\u00f2 comportare nel neonato la comparsa di: tremore, debolezza e/o rigidit\u00e0 muscolare, agitazione, sonnolenza, difficolt\u00e0 di respirazione e di alimentazione.\nQuetiapina \u00e8 escreta nel latte materno, pertanto il farmaco nelle donne che allattano al seno non \u00e8 raccomandato.\nPreparazioni farmaceutiche.\nLa quetiapina \u00e8 disponibile con il nome commerciale di Seroquel. Originariamente era disponibile come compresse da 25\u00a0mg, 100\u00a0mg, 200 e 300\u00a0mg, le compresse da 50\u00a0mg e 400\u00a0mg sono quindi state introdotte successivamente per aumentare la flessibilit\u00e0 del dosaggio.\nAvvertenze.\n\"Disturbi trombotici:\" la quetiapina deve essere somministrata con cautela nei pazienti a rischio di eventi trombotici perch\u00e9 potrebbe favorirne la comparsa (evento comunque raro). In uno studio clinico condotto in pazienti anziani residenti in case di cura, la somministrazione di farmaci antipsicotici atipici, inclusa quetiapina, \u00e8 stata associata ad un aumento del rischio di tromboembolismo venoso (trombosi venosa, embolia polmonare) con un tasso di ospedalizzazione pari a 0,91 per 100 pazienti-anno.\n\"Ipotiroidismo:\" monitorare la concentrazione degli \"ormoni\" della \"tiroide\" durante il trattamento con quetiapina perch\u00e9 il farmaco \u00e8 stato associato a riduzione della concentrazione di T4 e T3. Nella maggior parte degli studi clinici, la riduzione della concentrazione degli ormoni della tiroide in seguito a somministrazione di quetiapina non si \u00e8 tradotta in ipotiroidismo sintomatico. Negli studi clinici, la riduzione maggiore \u00e8 stata osservata nelle prime settimane di trattamento con quetiapina e nella maggior parte dei pazienti i livelli ormonali si sono normalizzati con la sospensione del farmaco. In letteratura \u00e8 riportato il caso di una paziente che in seguito a somministrazione di quetiapina ha evidenziato, dopo due mesi, ipotiroidismo con livelli di TSH pari a 8,45 microU/L (pari a circa due volte i livelli normali di TSH). La paziente era stata trattata per 4 anni per iperparatiroidismo, ma al momento di iniziare la cura con quetiapina presentava una funzionalit\u00e0 tiroidea nella norma.\n\"Test di screening nelle urine:\" in alcuni test di screening per il metadone e gli antidepressivi triciclici, l'assunzione di quetiapina pu\u00f2 dare esiti falsi positivi."}
{"id": "1756339", "revid": "9316", "url": "https://it.wikipedia.org/wiki?curid=1756339", "title": "Diamante di sangue", "text": ""}
{"id": "1756341", "revid": "78273", "url": "https://it.wikipedia.org/wiki?curid=1756341", "title": "Lira britannica", "text": ""}
{"id": "1756360", "revid": "122661750", "url": "https://it.wikipedia.org/wiki?curid=1756360", "title": "Ulvi Liegi", "text": "Biografia.\nIl suo vero nome era Mois\u00e8 Luigi Levi (Ulvi Liegi \u00e8 l'anagramma di secondo nome e cognome): nacque da una ricca famiglia appartenente alla comunit\u00e0 ebraica labronica.\nNel 1880 si trasfer\u00ec a Firenze per compiere gli studi e conobbe Telemaco Signorini, Giovanni Fattori, i fratelli Angiolo Tommasi e Ludovico Tommasi; inoltre segui gli insegnamenti di Silvestro Lega.\nProprio l'influenza dei due grandi maestri Fattori e Signorini lo indirizz\u00f2 verso la corrente macchiaiola, e la pittura \u201cen plein air\u201d; del 1886 \u00e8 il suo primo viaggio a Parigi e l'incontro con Federico Zandomeneghi.\nNella capitale francese si interess\u00f2 alla pittura post-impressionista; successivamente rientr\u00f2 in Italia e si stabil\u00ec a Firenze, dedicando la propria opera alla raffigurazione dei paesaggi. Fu di nuovo in Francia nel 1888 e nel 1889 approfondendo la conoscenza dell'arte post-impressionista; proprio nel 1889 partecip\u00f2 all'Esposizione universale con due dipinti dal titolo \"Dintorni di Firenze\" e \"La sera\"\nFu poi a Londra tra i protagonisti della \u201cI Esposizione italiana\u201d tenutasi nel 1888 e di una mostra alla Slade School nel 1889.\nDal 1895 al 1905 abit\u00f2 a Firenze. Si trasfer\u00ec poi per un anno in Valsugana dove fece la conoscenza di Ardengo Soffici. Nel 1907 si insedi\u00f2 di nuovo a Livorno fino alla morte avvenuta nel 1939. Nel 1918 ebbe la sua prima personale organizzata da Mario Galli nella propria galleria di Firenze. Nel 1920 entr\u00f2 a far parte del Gruppo Labronico del quale sar\u00e0 anche presidente dal 1921 al 1928.\nUlvi Liegi nei musei.\nAl Museo civico Giovanni Fattori di Livorno si trovano:\nAlla Galleria nazionale d'arte moderna e contemporanea di Roma sono invece esposti:"}
{"id": "1756361", "revid": "729019", "url": "https://it.wikipedia.org/wiki?curid=1756361", "title": "Tendinopatia", "text": "Per tendinopatia si intende una patologia dei tendini.\nTendinopatie sono:"}
{"id": "1756362", "revid": "56818", "url": "https://it.wikipedia.org/wiki?curid=1756362", "title": "Peritendinite", "text": ""}
{"id": "1756364", "revid": "56818", "url": "https://it.wikipedia.org/wiki?curid=1756364", "title": "Peritenonite", "text": ""}
{"id": "1756365", "revid": "56818", "url": "https://it.wikipedia.org/wiki?curid=1756365", "title": "Tendinite calcifica", "text": ""}
{"id": "1756369", "revid": "1305772", "url": "https://it.wikipedia.org/wiki?curid=1756369", "title": "Live in the Sky", "text": "Live in the Sky \u00e8 il terzo singolo del rapper statunitense T.I. estratto dall'album \"King\". Lo ha prodotto Keith Mack e vi ha partecipato il cantante R&amp;B Jamie Foxx.\nLa canzone.\nLa canzone non si \u00e8 piazzata all'interno della \"Billboard Hot 100\", ma ha raggiunto la posizione 59 nella \"Hot R&amp;B/Hip-Hop Songs\". In Regno Unito ha raggiunto la posizione 53.\nIn \"Live in the Sky\" T.I. canta principalmente dei membri della sua famiglia, che sono morti a causa di violenza, droga o tubercolosi. Esiste un'altra versione della canzone con liriche differenti, che per\u00f2 non include la terza strofa.\nVideo musicale.\nIl videoclip \u00e8 stato diretto da Chris Robinson. L'attore Forest Whitaker vi fa un'apparizione."}
{"id": "1756372", "revid": "198277", "url": "https://it.wikipedia.org/wiki?curid=1756372", "title": "McLaren MP4/13", "text": "La McLaren MP4/13 fu la vettura utilizzata dalla McLaren nella stagione 1998.\nProgetto.\nLa McLaren MP4/13 \u00e8 stata la prima vettura della McLaren ad essere progetta da Adrian Newey, che lasci\u00f2 la Williams a fine 1997. \nInoltre questo fu il primo anno in cui il team inglese mont\u00f2 gli pneumatici con scalanature della Bridgestone (gi\u00e0 montati nella stagione precedente da Arrows e Minardi), che si rivelarono pi\u00f9 efficienti dei pneumatici Goodyear montati dalla diretta avversaria Ferrari. \nIl motore era fornito per il quarto anno consecutivo dalla Mercedes-Benz che aveva portato in pista il nuovo V10 denominato FO110G, motore dal peso di appena 107 chilogrammi montato con un'inclinazione di 72\u00b0 che sprigionava circa 760CV di potenza a 17.000 giri/min. Questo motore si dimostr\u00f2 uno dei pi\u00f9 potenti del lotto, ottenendo con David Coulthard la miglior velocit\u00e0 di punta del campionato ad Hockenheim (353 km/h).\nIl \"fiddle brake\".\nDurante la stagione caus\u00f2 non poche polemiche, da parte dei team rivali, una soluzione tecnica portata in pista dalla McLaren gi\u00e0 nella seconda parte del 1997 ma inizialmente tenuta segreta, finch\u00e9 venne svelata dalla stampa specializzata nei primi Gran Premi del 1998: il \"fiddle brake\", colloquialmente conosciuto come \"terzo pedale\" e che, azionato manualmente dai piloti, agiva sui freni posteriori consentendo alla vettura di sterzare in modo molto efficace nonostante avesse un passo lungo, riducendo i problemi di sovrasterzo.\nIl dispositivo venne dapprima giudicato regolare dai commissari, in quanto di natura non elettronica; tuttavia le crescenti proteste del resto del \"circus\" circa la legalit\u00e0 dello strumento \u2014 in particolare, la aveva proposto un progetto simile ma bocciato poich\u00e9 controllato elettronicamente, mentre la lo accus\u00f2 di replicare il concetto delle quattro ruote sterzanti \u2014 sfociarono ben presto nella messa al bando dello stesso.\nLivrea.\nLa livrea della MP4/13 rimase pressoch\u00e9 invariata rispetto a quella della sua antenata, dove primeggiava lo sponsor West nelle pance e nell'ala posteriore della vettura. Tale logo non fu presente nella vettura solo in occasione dei Gran Premi di Gran Bretagna, Francia e Germania per via dei locali bandi agli sponsor tabaccai.\nCarriera agonistica.\nTest.\nDurante il campionato 1998, Ricardo Zonta e Nick Heidfeld, entrambi collaudatori McLaren, collaudarono la MP4/13. Il brasiliano esegu\u00ec una due giorni di test sul circuito Paul Ricard il 15 e il 16 settembre 1998, mentre il tedesco esegu\u00ec una tre giorni di test sul circuito di Catalogna dal 1\u00b0 al 3 dicembre 1998.\nStagione.\nLa McLaren rispett\u00f2 sin da subito i pronostici degli addetti ai lavori tanto che alla prima gara della stagione il duo H\u00e4kkinen - Coulthard sigl\u00f2 una doppietta (risultando gli unici ad aver terminato il Gran Premio a pieni giri) a cui ne segu\u00ec un'altra in Brasile prima dell'abolizione del \"terzo pedale\" che consent\u00ec a Michael Schumacher di recuperare terreno sugli avversari, vincendo il successivo appuntamento in Argentina. Ad Imola vinse Coulthard, mentre in Spagna e a Montecarlo vinse H\u00e4kkinen. In Canada, Francia e Gran Bretagna vinse nuovamente Schumacher, che, grazie ai risultati opachi del duo McLaren, si port\u00f2 a 2 punti della vetta del campionato piloti, mentre la Ferrari si port\u00f2 a 3 punti dalla vetta del campionato costruttori. In Austria e in Germania le \"Frecce d'Argento\" tornarono alla vittoria, arrivando in Belgio con un discreto margine sugli inseguitori in entrambe le classifiche.\nTuttavia, il Gran Premio belga non port\u00f2 bene alla McLaren che trad\u00ec le aspettative dopo aver monopolizzato la prima fila in qualifica: Coulthard provoc\u00f2 una carambola alla partenza coinvolgendo altre 15 vetture mentre H\u00e4kkinen entr\u00f2 in collisione con la Sauber di Herbert alla seconda ripartenza, ponendo fine alla sua gara. Intanto, Schumacher si port\u00f2 in testa alla gara arrivando al punto di dover doppiare Coulthard, che era riuscito a ripartire dopo la carambola causata alla ripartenza. Durante la fase di doppiaggio, per\u00f2, i due piloti entrarono in collisione concludendo in anticipo la propria gara: questa mossa fu oggetto di controversie e accuse rivolte al pilota scozzese, reo di aver volontariamente causato l'incidente per favorire il compagno di squadra, al momento in testa al campionato \u2014 lo stesso Coulthard ammetter\u00e0 poi le proprie colpe solo nel 2003, cinque anni dopo l'episodio. A Monza le cose non andarono meglio poich\u00e9 Coulthard si ritir\u00f2 mentre H\u00e4kkinen arriv\u00f2 quarto dopo essere stato protagonista di un testacoda a causa di un guasto ai freni. Schumacher vinse il Gran Premio arrivando al N\u00fcrburgring appaiato ad H\u00e4kkinen a quota 80 punti in classifica. Qui per\u00f2 il finlandese torn\u00f2 alla vittoria, ma Schumacher tenne il mondiale aperto arrivando al 2\u00ba posto. \nIl mondiale si decise quindi il 1\u00ba novembre del 1998 in Giappone, a entrambi i contendenti serviva la vittoria per vincere il titolo mondiale. In qualifica ad avere la meglio \u00e8 il pilota ferrarista, che ottiene la pole proprio davanti al pilota della McLaren. La corsa tard\u00f2 a partire a causa della Prost di Jarno Trulli che rimase in stallo, ma \u00e8 dopo il giro di formazione che accade l'imprevedibile: il poleman Schumacher innesta erroneamente la prima marcia e spegne il motore, ritrovandosi quindi costretto a partire dal fondo della griglia. Dopo un secondo giro di formazione la gara parte e H\u00e4kkinen conduce la corsa mentre Schumacher parte bene e dopo quattro giri \u00e8 7\u00b0, addirittura 3\u00b0 dopo la sosta ai box del gruppo di testa. L'episodio chiave avviene al giro 28: la Minardi di Esteban Tuero entra in collisione con la Tyrrell di Toranosuke Takagi nella chicane prima del traguardo, spargendo i detriti nella pista. Alcuni di questi vennero sfortunatamente raccolti dalla Ferrari di Schumacher che soffr\u00ec una lenta foratura prima dell'esplosione definitiva della gomma tre giri pi\u00f9 tardi, chiudendo definitivamente il discorso Mondiale a favore di H\u00e4kkinen che vinse la gara e il suo primo titolo iridato, riportando la McLaren sul tetto del mondo sette anni dopo l'ultima volta, quando il compianto Ayrton Senna vinse il titolo mondiale nel 1991 per il team di Woking. Coulthard invece concluse il campionato al terzo posto, raccogliendo una vittoria e otto podi contro le otto vittorie e i tre podi del compagno di squadra.\nInoltre questo fu il primo iride per la Mercedes-Benz come fornitore di motori, escludendo i 7 titoli costruttori e i 9 titoli piloti ottenuti con il team ufficiale."}
{"id": "1756378", "revid": "22356", "url": "https://it.wikipedia.org/wiki?curid=1756378", "title": "Elephas meridionalis", "text": ""}
{"id": "1756385", "revid": "339392", "url": "https://it.wikipedia.org/wiki?curid=1756385", "title": "Campionato di Eccellenza Promozioni &amp; Play-off Nazionali 2007/08", "text": ""}
{"id": "1756391", "revid": "1371684", "url": "https://it.wikipedia.org/wiki?curid=1756391", "title": "Distretto Antichi borghi dell'Etna", "text": "Il distretto \"Antichi borghi dell'Etna\" \u00e8 un'associazione territoriale nata nel 2006 e composta da nove comuni del versante sud dell'Etna, in provincia di Catania.\nI comuni che fanno parte del distretto sono:\nIl distretto \u00e8 nato nel 2006 da un protocollo d'intesa tra i comuni che lo costituiscono, con il fine di creare rapporti e sinergie tra il settore pubblico e privato per la promozione del turismo in tutti i suoi aspetti nel territorio interessato e per il miglioramento della locale offerta turistica, con la valorizzazione delle tipicit\u00e0 locali.\nL'area territoriale del distretto presenta un contesto omogeneo e tradizioni comuni, nell'artigianato e nell'enogastronomia di qualit\u00e0, con prodotti tipici quali il vino, l'olio d'oliva, il miele, i prodotti ortofrutticoli, le castagne, i prodotti caseari e quelli dolciari. I comuni del distretto condividono inoltre l'imponente presenza dell'Etna, che ha sempre condizionato la vita degli abitanti delle sue pendici, lasciando segni nella toponomastica, nell'urbanistica, nell'architettura civile e rurale. Il clima e la fertilit\u00e0 del terreno vulcanico, inoltre, hanno sempre contribuito alla qualit\u00e0 dei prodotti tipici."}
{"id": "1756394", "revid": "1935417", "url": "https://it.wikipedia.org/wiki?curid=1756394", "title": "Distretto di Hermel", "text": "Il distretto di Hermel () \u00e8 un distretto del Libano, che fa parte del governatorato di Baalbek-Hermel. Il capoluogo del distretto \u00e8 Hermel."}
{"id": "1756395", "revid": "31886", "url": "https://it.wikipedia.org/wiki?curid=1756395", "title": "Hexathelidae", "text": "Hexathelidae , 1892 \u00e8 una famiglia di ragni appartenente all'infraordine Mygalomorphae.\nCaratteristiche.\nQuesti ragni, insieme a quelli della famiglia Dipluridae, sono noti per la caratteristica forma ad imbuto della loro ragnatela e, fra le loro specie, ne annoverano alcune velenose per l'uomo, quali Atrax robustus. Sono di media taglia, il corpo \u00e8 lungo da 1 a 5 centimetri, hanno colorazioni scure per tutto il corpo variando dal bruno fino al nero, con un carapace lucente che copre la parte anteriore del corpo. Hanno lunghe filiere ed occhi molto ravvicinati fra loro.\nCome altri migalomorfi, hanno le zanne alquanto lunghe dirette verso il basso e le ghiandole velenifere fra i cheliceri.\nComportamento.\nParagonati alle vere tarantole sono piuttosto piccoli, comunque dovrebbero essere maneggiati con cautela perch\u00e9 \u00e8 noto che i loro cheliceri penetrano unghie e scarpe molli, dando luogo a morsi alquanto pericolosi.\nDimorano tipicamente in cunicoli che sono costruiti nella terra o in scanalature degli alberi. L'ingresso del cunicolo \u00e8 costruito con cura; infatti tessono una ragnatela a forma di imbuto e si appostano alla fine di esso per catturare la preda che vi \u00e8 entrata incautamente. Frequentemente li si trova sotto abitazioni, pietre e nei pressi di tronchi. Sono attivi di notte.\nIl loro habitat principale \u00e8 la foresta pluviale, ma sono comunque ben adattati anche dal livello del mare alle montagne.\nDistribuzione.\nLa maggior parte degli exathelidi \u00e8 stata rinvenuta in Australia, Nuova Zelanda, Cile, Argentina e Asia. \nTassonomia.\nFino al 1980 erano considerati una sottofamiglia del genere Dipluridae; uno studio dell'aracnologo Raven ha loro conferito il rango di famiglia a s\u00e9.\nAttualmente, a novembre 2020, si compone di 7 generi, di cui 1 fossile, e 45 specie viventi:"}
{"id": "1756403", "revid": "15901004", "url": "https://it.wikipedia.org/wiki?curid=1756403", "title": "Sedere", "text": ""}
{"id": "1756416", "revid": "547034", "url": "https://it.wikipedia.org/wiki?curid=1756416", "title": "Specie di Hexathelidae", "text": "Di seguito sono elencate le 112 specie della famiglia di ragni Hexathelidae note al dicembre 2012 .\nAtrax.\n\"Atrax\" \nBymainiella.\n\"Bymainiella\" \nHadronyche.\n\"Hadronyche\" \nHexathele.\n\"Hexathele\" \nIllawarra.\n\"Illawarra\" \nMacrothele.\n\"Macrothele\" \nMediothele.\n\"Mediothele\" \nParaembolides.\n\"Paraembolides\" \nPlesiothele.\n\"Plesiothele\" \nPorrhothele.\n\"Porrhothele\" \nScotinoecus.\n\"Scotinoecus\" \nTeranodes.\n\"Teranodes\" "}
{"id": "1756417", "revid": "119480711", "url": "https://it.wikipedia.org/wiki?curid=1756417", "title": "Episodi di Mad Men (prima stagione)", "text": "La prima stagione della serie televisiva Mad Men \u00e8 stata trasmessa in prima visione negli Stati Uniti d'America da AMC dal 19 luglio al 18 ottobre 2007.\nIn Italia \u00e8 stata trasmessa in prima visione satellitare da Cult dal 18 marzo al 29 aprile 2008.\nFumo negli occhi.\nQuesto episodio non \u00e8 da confondere con quello omonimo della quarta stagione.\nTrama.\nMarzo 1960. A tarda sera, in un bar di New York, Don Draper, direttore creativo dell'agenzia pubblicitaria Sterling Cooper, si sforza di trovare un'idea per la nuova campagna pubblicitaria del marchio di sigarette Lucky Strike, in difficolt\u00e0 a causa del crescente impatto sull'opinione pubblica delle ricerche che dimostrano i danni del fumo per la salute. Pi\u00f9 tardi, Don si reca a casa della sua amante Midge, pittrice, e passa la notte con lei.\nLa mattina seguente, gli impiegati della Sterling Cooper, che ha sede in Madison Avenue, arrivano al lavoro. Pete Campbell, account executive dell'agenzia, parla al telefono con la sua fidanzata Trudy, che presto sar\u00e0 sua moglie, e organizza con i colleghi Harry Crane, Salvatore Romano e Ken Cosgrove il suo addio al celibato. Nel frattempo, la segretaria-capo Joan Holloway accoglie una nuova assunta, la giovane Peggy Olson, appena uscita dalla scuola per segretarie e assegnata alla scrivania di Draper, mostrandole gli uffici, illustrandole i suoi compiti e dandole vari suggerimenti, tra cui quello di curare di pi\u00f9 il proprio aspetto (Peggy \u00e8 vestita molto modestamente e in modo un po' antiquato), e indicandole anche l'indirizzo di un medico che prescrive pillole anticoncezionali a donne non sposate, che Peggy visiter\u00e0 in seguito.\nNel suo ufficio, Don Draper e il disegnatore Salvatore Romano discutono della campagna per la Lucky Strike; entra una severa ricercatrice di origini austriache, che suggerisce di far leva sul desiderio inconscio di morte studiato da Freud: chi ama il pericolo e il rischio, ama anche fumare. Don non \u00e8 affatto convinto, e nonostante lei gli presenti uno studio in cui vengono smentiti i danni delle sigarette lui come risposta lo getta senza scrupoli nel cestino.\nPoco dopo, Peggy fa entrare nell'ufficio di Don Pete Campbell, che la osserva in modo molto indiscreto e le rivolge commenti abbastanza volgari, dicendole che non commetterebbe chiss\u00e0 quale peccato se mostrasse un po' di gambe: Don lo rimprovera per la sua maleducazione. I due si recano quindi a una riunione di lavoro con il proprietario ebreo di un grande magazzino che per la sua pubblicit\u00e0 desidera rivolgersi ai creativi della Sterling Cooper: Don \u00e8 sorpreso di vedere che questi \u00e8 in realt\u00e0 una donna, Rachel Menken, la quale respinge decisamente le sue proposte, giudicandole poco originali e poco adatte al suo negozio. Nervoso, Don replica che non ha intenzione di essere trattato in quel modo da una donna, e lascia la stanza.\nIl successivo meeting \u00e8 con i proprietari della Lucky Strike, Lee Garner Sr. e il figlio Lee Garner Jr.: Don, Pete e Roger Sterling, il proprietario dell'agenzia, li informano che non sar\u00e0 pi\u00f9 possibile basare la campagna pubblicitaria sull'affermazione che le sigarette non sono dannose per la salute, quindi Roger lascia la parola a Don, il quale per\u00f2 non sa che dire. Per rompere l'imbarazzante silenzio, Pete interviene e propone l'idea della sigaretta come inconscio desiderio di morte, ma gli imprenditori la rifiutano seccamente e fanno per andarsene: in quel momento, Don ha un improvviso colpo di genio e salva la situazione.\nNell'ufficio di Don, Roger lo incoraggia a riconsiderare le sue perplessit\u00e0 sulla possibilit\u00e0 di organizzare la campagna presidenziale del candidato Richard Nixon, quindi Peggy lo ringrazia per averla difesa da Pete, ma Don la sgrida aspramente per avergli permesso di entrare nella sua stanza e frugare nella sua spazzatura.\nLa sera, Pete e i suoi colleghi si recano in un night club per festeggiare il suo addio al celibato. Nel frattempo, Don cena assieme a Rachel Menken, e si scusa per il suo comportamento scortese. I due si scambiano anche qualche confidenza, e la donna accetta di fissare un nuovo incontro alla Sterling Cooper.\nFinito il party, Pete, ubriaco, si presenta a casa di Peggy dicendole di voler passare la notte con lei: la ragazza lo fa entrare senza esitare. Intanto Don ritorna a casa, dove lo aspettano, gi\u00e0 a letto, sua moglie e i suoi due figli.\nCosa vogliono le donne.\nTrama.\nRoger Sterling e Don Draper sono a cena insieme accompagnati dalle rispettive mogli: mentre il primo si abbandona ai ricordi d'infanzia, Don \u00e8 molto riluttante a parlare di s\u00e9. Nel bagno del ristorante, la moglie di Don, Betty, a causa di un forte tremore alle mani ha difficolt\u00e0 a mettersi il rossetto.\nIl giorno seguente, alla Sterling Cooper, Bertram Cooper, uno dei soci fondatori, riesce a convincere Don ad accettare l'incarico per la campagna presidenziale di Nixon. Peggy, essendo l'ultima arrivata, \u00e8 subito oggetto delle attenzioni degli uomini dell'ufficio, sebbene ella pensi solo a Pete, assente perch\u00e9 in luna di miele alle cascate del Niagara.\nA casa Draper, Betty e la sua amica Francine spettegolano sulla nuova vicina, Helen Bishop, che suscita la loro curiosit\u00e0 perch\u00e9 \u00e8 divorziata e vive da sola con un figlio di nove anni, Glen. Poco dopo, Betty esce in auto con i figli, Sally e Robert, ma di nuovo il tremore alle mani le fa perdere il controllo del mezzo, e l'auto va fuori strada, fortunatamente senza gravi conseguenze per i passeggeri. Quando Don arriva a casa (ha passato il pomeriggio dalla sua amante Midge), Betty gli dice che dagli esami che ha fatto non risulta avere malattie, e non sa spiegarsi il perch\u00e9 le capitino questi incidenti. Chiede al marito se non sia opportuno rivolgersi a uno psichiatra, Don \u00e8 inizialmente contrario, ma, in seguito, acconsente.\nAl lavoro, dopo un infruttuoso meeting per decidere la strategia per la pubblicit\u00e0 di un deodorante, il creativo Paul Kinsey accompagna Peggy in un tour degli uffici della Sterling Cooper e dei suoi tre dipartimenti: media, reparto vendite e reparto creativo.\nMentre Betty ha il suo primo appuntamento con uno specialista sulla Park Avenue, al quale confida con qualche imbarazzo la sua sensazione di ansia che non sa spiegarsi, Don si reca da Midge. Paul tenta di baciare Peggy, che lo respinge, dicendogli di avere in testa un altro. Pi\u00f9 tardi, si lamenta con Joan del modo in cui in ufficio le ragazze vengono continuamente infastidite dagli uomini.\nA sera, dopo che Betty \u00e8 gi\u00e0 andata a letto, Don telefona al suo psichiatra, il dr. Wayne, per farsi dire di cosa i due hanno parlato durante la visita.\nLe nozze di Figaro.\nTrama.\nMentre \u00e8 seduto in treno diretto al lavoro, Don viene salutato amichevolmente da un uomo che si rivolge a lui chiamandolo \"Dick\": imbarazzato, Don non lo corregge e sembra in difficolt\u00e0, ma fortunatamente per lui l'uomo deve scendere alla fermata successiva.\nPete Campbell \u00e8 tornato dal viaggio di nozze molto contento e innamoratissimo della moglie: quando incontra Peggy, le dice che ora che \u00e8 sposato non intende continuare la relazione con lei. Peggy nasconde la sua delusione e risponde che per lei non \u00e8 un problema.\nA un meeting con Rachel Menken, Don e la donna si scambiano sguardi d'intesa, e Pete se ne accorge. I pubblicitari consigliano a Rachel alcune mosse per attirare nuovi clienti, ma sono tutte cose che ella ha messo gi\u00e0 in pratica da tempo: sarcasticamente, la donna osserva che nessuno di loro ha voluto fare lo sforzo di visitare il suo negozio per rendersi conto di come sia effettivamente. Don le d\u00e0 ragione, e promette di farlo. Quando i due si incontrano al negozio, egli la bacia, confessandole per\u00f2 di essere gi\u00e0 sposato: Rachel, delusa, risponde che vuole che ad occuparsi del suo negozio sia qualcun altro.\nIl giorno seguente, a casa Draper si festeggia il sesto compleanno della piccola Sally: arrivano i vicini, tra cui Francine e il marito Carlton, e Betty rivela di aver invitato anche la nuova vicina, Helen. Mentre i bambini giocano, gli uomini bevono e scherzano in salotto e le donne chiacchierano in cucina: Francine indelicatamente solleva la questione del divorzio di Helen. Don esce per ritirare la torta di compleanno, ma dopo un'ora non \u00e8 ancora tornato: preoccupata, Betty accetta l'aiuto di Helen, che va a prendere un dolce a casa sua.\nDon nel frattempo \u00e8 seduto nella sua auto ferma in un parcheggio, e riflette. Torna a casa solo a sera, e Betty scopre che ha portato un regalo per la figlia, un cane, Polly: ancora arrabbiata per la sua \"fuga\" del pomeriggio, la donna va a letto senza commentare.\nLa Casta.\nTrama.\nPete viene condotto dalla moglie Trudy a visitare un bell'appartamento in vendita su Park Avenue, che la ragazza desidererebbe acquistare, ma Pete le spiega che con il suo stipendio attuale non possono ancora permetterselo. Dopo averla incontrata alla Sterling Cooper, Don invita Rachel Menken a pranzo, ma la donna rifiuta.\nBetty porta a passeggio il cane nel quartiere, e passando davanti alla casa di Helen Bishop vede un uomo, il suo ex marito, che bussa con violenza e chiede di entrare: lo sconosciuto, quando la vede, le chiede di poter usare il suo telefono, ma Betty rifiuta e si allontana in fretta. Pi\u00f9 tardi, Helen va a trovarla per scusarsi dello spettacolo e ringraziarla: le due parlano, e Helen le rivela che ha lasciato il marito per via dei suoi continui tradimenti.\nNel frattempo, Pete si reca dai suoi genitori: suo padre Andrew critica la sua scelta di lavorare nel mondo della pubblicit\u00e0, non ritenendolo un mestiere appropriato per uno del suo status. Pete, a disagio, chiede un aiuto finanziario per l'acquisto dell'appartamento sull'Upper East Side, ma il padre glielo rifiuta bruscamente.\nIl giorno seguente, un meeting con un magnate dell'acciaio si conclude in modo insoddisfacente: il cliente non \u00e8 convinto della campagna pubblicitaria che gli viene proposta. Don si innervosisce per le intromissioni di Pete in un campo, quello creativo, che non gli compete, e gli consiglia di non farlo pi\u00f9.\nHelen chiede a Betty il favore di fare da baby-sitter a Glen per quella sera, perch\u00e9 ella deve recarsi inaspettatamente al lavoro. Glen per\u00f2 si comporta in modo strano, entrando in bagno mentre Betty \u00e8 seduta sulla toilette, e chiedendole di regalargli una ciocca dei suoi capelli, cosa che la donna, riluttante, alla fine acconsente a fare.\nNel frattempo, Pete \u00e8 a cena con Trudy e i suoceri: la ragazza, a differenza di lui, non ha alcun imbarazzo a chiedere ai genitori i soldi per acquistare l'appartamento, e viene da loro prontamente accontentata; Pete non vorrebbe accettare, ma i suoceri non sentono ragioni.\nPete ha poi un incontro con il magnate dell'acciaio, e cerca di illustrargli alcune sue idee. Il giorno dopo, alla Sterling Cooper, di fronte a Don, l'uomo si dichiara soddisfatto delle proposte di Pete: dopo che egli \u00e8 andato via, Pete si aspetta di ricevere i complimenti di Don, e invece questi, furioso, lo licenzia. Roger Sterling \u00e8 d'accordo con lui, ma Bertram Cooper sottolinea che la famiglia di Pete \u00e8 molto importante, e pertanto il ragazzo \u00e8 utile per i contatti in alto che pu\u00f2 assicurare. Pete non viene pi\u00f9 licenziato, ma Sterling gli ordina di comportarsi bene con Draper, del quale dice, mentendo, che era stato l'unico a difenderlo, mentre lui e Cooper volevano cacciarlo.\nLa stanza 5G.\nTrama.\nDon riceve un premio per il suo lavoro, e un articolo con una sua foto compare sull\"'Advertising Age\". Anche Ken Cosgrove ha di che festeggiare: un suo racconto \u00e8 stato pubblicato sulla rivista \"The Atlantic Monthly\", e Pete, Paul e Harry sono molto invidiosi.\nPeggy ascolta per errore una telefonata fra Don e la sua amante Midge, e scopre cos\u00ec la loro relazione: pochi minuti dopo, Don esce \"a pranzo\", in realt\u00e0 per incontrare la donna, come Peggy capisce benissimo.\nQuella sera, Pete fa leggere a Trudy un racconto che ha scritto, e chiede alla moglie di sfruttare la sua amicizia con Charlie Fiddich, un pezzo grosso dell'editoria, perch\u00e9 sia pubblicata: la ragazza \u00e8 riluttante, perch\u00e9 Charlie \u00e8 il suo ex fidanzato, ma alla fine accetta.\nIl giorno seguente, alla Sterling Cooper, durante una riunione di lavoro, Peggy comunica a Don che un tale di nome Adam Whitman desidera vederlo: Don nasconde a fatica il suo sconcerto, ed esce dalla stanza. Incontra dunque Adam, un ragazzo di 25 anni che lo saluta calorosamente chiamandolo Dick e dicendo di essere il suo fratello minore: l'ha rintracciato perch\u00e9 ha visto la sua foto sul giornale, altrimenti per anni aveva creduto che egli fosse morto durante la guerra di Corea. I due si recano in un locale l\u00ec vicino per parlare, dove Adam dice a Don che sua madre (che \u00e8 la matrigna di Don) \u00e8 morta da qualche tempo. Ma dopo poche altre parole Don, visibilmente turbato, prega Adam di lasciarlo stare e non cercarlo pi\u00f9, e se ne va.\nNel frattempo in ufficio sono arrivati Betty e i bambini: Peggy crede che Don sia uscito per incontrare l'amante, e non sa cosa inventarsi per tenerli occupati fintanto che egli non torna; preoccupata, si lascia sfuggire la cosa con Joan. Trudy si reca a trovare Charlie Fiddich per chiedergli di far pubblicare il racconto di Pete: egli per\u00f2 vorrebbe che lui e Trudy tornassero insieme, nonostante lei sia sposata, ma Trudy rifiuta.\nDon riceve un pacco dal fratello con una vecchia fotografia di loro due insieme, e un biglietto in cui Adam ha scritto il suo indirizzo e la stanza d'albergo dove alloggia.\nTrudy comunica a Pete che Charlie ha fatto in modo che il suo racconto compaia sul \"Boy's Life Magazine\", ma Pete \u00e8 deluso, avrebbe preferito una testata pi\u00f9 importante: Trudy arrabbiata lo avvisa che se avesse voluto avrebbe potuto ottenere molto di pi\u00f9, ma non l'ha fatto.\nQuella sera, Don esce di casa per incontrare Adam. Gli offre 5.000 dollari in cambio della promessa che lascer\u00e0 New York e non lo cercher\u00e0 mai pi\u00f9: deluso, Adam acconsente e prende il denaro.\nBabilonia.\nTrama.\nDon cade accidentalmente dalle scale e, mentre si trova steso a terra, rivede davanti agli occhi il momento in cui, da bambino, aveva ricevuto la notizia della nascita del suo fratellastro Adam. Pi\u00f9 tardi, Don parla assieme a Betty dei progressi che ella sta facendo con la terapia, relativamente soprattutto all'elaborazione del lutto per la morte di sua madre.\nAlla Sterling Cooper, Don deve occuparsi di promuovere il turismo diretto a Israele. Nel frattempo, Roger Sterling riceve la visita in ufficio della moglie Mona e della figlia Margaret. Mentre le due sono impegnate dal parrucchiere, Roger ne approfitta per intrattenersi con la sua amante, Joan: l'uomo sta pensando di chiedere il divorzio per stare solo con lei, ma a Joan non piace avere un legame stabile.\nDon, Paul e Pete si documentano su Israele per trovare qualche idea, consultando tra l'altro il romanzo \"Exodus\" di Leon Uris, ma non concludono granch\u00e9: Don chiama allora Rachel Menken sperando che possa aiutarlo, in quanto ebrea, e i due decidono di vedersi il giorno seguente a pranzo.\nIl copywriter Fred Rumsen si sta invece occupando della campagna pubblicitaria di Belle Jolie, una marca di rossetti: per testare il prodotto sul suo target vengono convocate tutte le segretarie dell'ufficio, tra cui Peggy, che eccitate si mettono a provare i vari colori, non sapendo di essere osservate attraverso un vetro dagli uomini, che si scambiano battute da caserma. Solo Peggy appare perplessa.\nDopo aver pranzato con Don, Rachel si rende conto di essere sempre pi\u00f9 attratta da lui, e ne parla al telefono con la sorella, che la invita a cogliere l'attimo per non rimanere per sempre sola. Invece, tornato in ufficio, Don parla con Salvatore e Fred della campagna per i rossetti, e i due gli riferiscono un'interessante intuizione avuta da Peggy: aveva definito un cestino della spazzatura pieno di fazzoletti sporchi di rossetto un \"cesto di baci\". I tre decidono di chiederle di provare a scrivere qualcosa.\nPi\u00f9 tardi, Don si reca a trovare Midge, ma i due sono interrotti da un amico di lei, Roy Hazelitt, che li invita a un concerto in un locale del Greenwich Village: i due uomini hanno poi una discussione, Roy critica Don perch\u00e9, sostiene, il suo lavoro non fa altro che rafforzare il sistema consumistico che li rende tutti schiavi: quando chiede a Don come riesca a dormire la notte, questi risponde \"su un letto fatto di soldi\".\nUna piccola vendetta.\nTrama.\nDon continua a informarsi presso il Dr. Wayne di come procede la terapia di Betty: lo psichiatra gli spiega che trova la donna molto presa da piccole gelosie tra amiche e vicine, ansiosa per tante piccole minuzie e fondamentalmente molto immatura, un quadro che, come sostiene, non \u00e8 infrequente fra le casalinghe sposate a uomini di successo.\nIn ufficio, Peggy dice a Pete che le \u00e8 stato chiesto di scrivere qualcosa per la campagna dei rossetti Belle Jolie, e Pete si offre di ricontrollare il suo lavoro quando avr\u00e0 finito. Approfittando del fatto che la moglie e la figlia sono fuori citt\u00e0, Roger invita Joan a passare la serata con lui, ma la ragazza ha gi\u00e0 fatto programmi con un'amica: alla fine, per evitare che passi la serata da solo, Don invita l'amico a cena a casa sua. Don, Roger e Betty chiacchierano a tavola tra un bicchiere di vino e l'altro, e Roger racconta delle sue esperienze da militare: ha combattuto nel Pacifico durante la seconda guerra mondiale. Don, invece, come al solito, \u00e8 molto riservato sulla sua esperienza in Corea. Mentre Don \u00e8 momentaneamente assente, Roger, un po' alticcio, cerca di abbracciare Betty: quando Don rientra si accorge subito che \u00e8 successo qualcosa e, dopo che l'amico se ne \u00e8 andato, sgrida aspramente la moglie per l'atteggiamento leggero e frivolo che ha tenuto quella sera. Il giorno dopo, Roger si scusa con Don per il suo comportamento inopportuno, e Don accetta le scuse.\nNel frattempo, Pete si reca in un grande magazzino per restituire un regalo di nozze arrivato due volte, ma viene trattato con una certa scortesia dalla commessa, che invece si sdilinquisce quando arriva casualmente un bel ragazzo di cui Pete \u00e8 amico; alla fine, comunque, riesce a farsi sostituire l'oggetto, e sceglie di prendere un fucile, che mostra orgoglioso ai colleghi quando torna in ufficio. Ma, quando scopre cosa ha preso al posto del loro regalo, Trudy va su tutte le furie.\nLa Sterling Cooper si occuper\u00e0 della campagna presidenziale di Richard Nixon, e il suo staff \u00e8 atteso per l'indomani. Betty ha uno spiacevole incontro con Helen al supermercato: la donna ha scoperto la ciocca di capelli di Betty che il figlio conserva ed \u00e8 alquanto irritata; d'istinto, Betty la schiaffeggia.\nPoco prima dell'incontro relativo a Nixon, Don e Roger fanno una scorpacciata di ostriche innaffiate da abbondante alcol, ma, per loro sfortuna, quando tornano in ufficio scoprono che l'ascensore \u00e8 guasto. In realt\u00e0, \u00e8 stato Don a pagare uno degli inservienti per fingere che l'ascensore fosse fuori servizio. Pertanto sono costretti a fare 23 piani a piedi: lo sforzo e il pranzo appena ingurgitato fanno s\u00ec che Roger vomiti proprio davanti al capo dello staff di Nixon. Don nasconde il suo divertimento di fronte a quella scena.\nFascino italiano.\nTrama.\nPer motivi diversi, Pete e Peggy arrivano contemporaneamente in ufficio molto presto, prima degli altri colleghi: lui dovr\u00e0 uscire prima per supervisionare i lavori del trasloco nel nuovo appartamento, lei vuole avere tempo per preparare la sua presentazione per i rossetti Belle Jolie. Quando per\u00f2 la ragazza entra un attimo nell'ufficio di lui per chiedergli se vuole una tazza di caff\u00e8, Pete la invita a trattenersi, quindi la bacia appassionatamente: i due fanno l'amore sul divano dell'ufficio, per poi separarsi in fretta quando l'ufficio comincia a popolarsi.\nLa centralinista Lois Sadler ha una cotta per Salvatore Romano, del quale ascolta le conversazioni in italiano che fa al telefono con sua madre, finch\u00e9 non trova il coraggio di andarlo a trovare direttamente nel suo ufficio.\nBertram Cooper premia Don per il suo eccellente lavoro gratificandolo con un assegno di 2.500 dollari, consigliandogli la lettura del libro di Ayn Rand \"Atlas Shrugged\".\nFred Rumsen illustra ai due rappresentanti della Belle Jolie la proposta per la campagna pubblicitaria, basata sull'idea di Peggy: mentre uno dei due, Elliot, \u00e8 soddisfatto, l'altro \u00e8 perplesso, e commenta che la pubblicit\u00e0 non mette abbastanza in risalto il fatto che i rossetti Belle Jolie hanno una vastissima gamma di colori. Don ribatte in modo piuttosto veemente che non \u00e8 quello l'aspetto su cui puntare, e alla fine riesce a convincerlo. Una buona parte del merito per il successo va a Peggy, come Don e Fred riconoscono onestamente: felice, la ragazza invita per quella sera le altre segretarie, i colleghi e anche Pete a festeggiare in un locale. Lois prova a invitare anche Sal, ma invece questi si reca a cena con Elliot. I due uomini chiacchierano, e fra loro \u00e8 evidente l'attrazione reciproca, ma, quando Elliot diventa pi\u00f9 esplicito nelle sue \"avances\", Sal se ne va precipitosamente, turbato.\nNel frattempo, Peggy e i suoi colleghi della Sterling Cooper si scatenano con il twist: la ragazza vorrebbe ballare con Pete, che siede da solo scuro in volto, ma, quando gli si avvicina, lui la respinge, dicendo che non gli piace che si comporti in quel modo. Si alza e se ne va, mentre Peggy fatica a non scoppiare a piangere.\nDon intanto va da Midge, ma a casa sua trova anche Roy e altri loro amici: con i soldi dell'assegno vorrebbe convincere la donna a partire subito con lui per Parigi, invece lei lo invita a passare la serata con loro, fumando marijuana e ascoltando un disco di Miles Davis. Dopo aver fumato, Don rivive una scena di molti anni fa, quando era bambino, ancora noto come \"Dick\". Vive in una povera fattoria assieme a suo padre Archie Whitman e alla moglie di lui, Abigail, la sua matrigna. Arriva un vagabondo che, in cambio di aiuto in alcuni lavoretti, chiede un posto per la notte, e viene ospitato. Quando Dick si reca da lui per portargli delle coperte, i due scambiano alcune parole. Dick gli racconta che sua madre era una giovanissima prostituta morta nel darlo alla luce, e il vagabondo gli dice di aver volontariamente abbandonato una vita fatta di costrizioni per viaggiare ed essere libero. Insegna inoltre al bambino i segni convenzionali che i vagabondi tracciano con un gesso sugli steccati delle case per segnalare se l\u00ec si verr\u00e0 accolti bene o male: quando, la mattina seguente, l'uomo riparte, Dick nota che ha tracciato il segno che indica che il padrone di casa, Archie, non \u00e8 un brav'uomo, poich\u00e9 non ha pagato il suo lavoro sebbene l'avesse promesso.\nRisvegliatosi dalla visione, Don si rende conto che Roy e Midge provano qualcosa l'uno per l'altra. Gli amici di Midge, beat e contestatari, criticano il suo lavoro e il suo stile di vita: innervosito, Don chiede di nuovo a Midge di seguirlo a Parigi e, quando la donna rifiuta, le cede il suo assegno e se ne va.\nConcorrenza sleale.\nTrama.\nA teatro, Don e Betty incontrano Jim Hobart, che dirige un'agenzia pubblicitaria rivale della Sterling Cooper e che tenta con un'offerta molto lusinghiera di convincere Don a venire a lavorare per lui. Parlando in privato con Betty, Jim nota la somiglianza di lei con Grace Kelly, e la donna gli rivela di aver lavorato come modella in passato: Jim coglie l'occasione per proporle di essere il volto della nuova campagna della Coca-Cola di cui si sta occupando. Il giorno dopo, mentre Don, in ufficio, riceve una telefonata di Jim, che lo lusinga prospettandogli clienti prestigiosi come la Pan Am e la Esso, Betty rievoca con l'amica Francine quel periodo spensierato della sua giovinezza, quando si accompagnava a uno stilista italiano di nome Giovanni; ne parla anche con il suo psichiatra, ricordando come la madre fosse decisamente contraria a che lei intraprendesse quella carriera: il Dr. Wayne ritiene che ella provi rabbia nei confronti della madre, ma Betty nega, reagendo per la prima volta con stizza.\nAlla Sterling Cooper viene visionato un filmato di Jackie Kennedy, moglie dello sfidante di Nixon, John F. Kennedy, e si discute della strategia per la campagna presidenziale. Quando Don torna a casa la sera, Betty gli comunica che ha deciso di ricominciare a lavorare come modella per pochi giorni alla settimana: Don \u00e8 inizialmente contrario, ma poi cede.\nIl giorno seguente, Roger Sterling, preoccupato dall'eventualit\u00e0 che il suo amico Don lasci la Sterling Cooper, tenta di convincerlo a rimanere, mentre Peggy, piegandosi, sente la sua gonna strapparsi su un fianco. Joan le presta un suo abito, ma a Peggy, che \u00e8 un po' ingrassata, non sta molto bene: Ken, Paul e gli altri fanno alcuni commenti beffardi alle sue spalle, cui Pete non prende parte, anzi, si alza e si allontana senza una parola. Poco dopo, parlando con Harry, ha un'idea per la campagna presidenziale di Nixon: negli Stati incerti, la Sterling Cooper dovr\u00e0 fare in modo di accaparrarsi tutto lo spazio disponibile sui media per trasmettere pubblicit\u00e0 di lassativi, in modo tale che gli spot per Kennedy non trovino spazio.\nBetty si reca al provino per la pubblicit\u00e0 della Coca-Cola e, con sua grande gioia, viene scelta: il giorno dopo ha il suo primo servizio fotografico, ma, durante la sua assenza, i suoi figli, Sally e Robert, mal sorvegliati dalla baby-sitter, non riescono a impedire che il cane Polly attacchi uno degli uccelli del loro vicino.\nL'idea di Pete e Harry per la campagna di Nixon viene giudicata molto buona da Sterling e Cooper. Don riceve da Jim le fotografie del servizio di Betty; si reca da Roger e gli chiede, per restare, un aumento e la possibilit\u00e0 di lavorare senza un contratto che lo obblighi, e Roger lo accontenta. Quindi comunica per telefono la sua decisione a Jim, il quale gli fa capire che allora anche l'impegno con Betty verr\u00e0 cancellato. Difatti, quando Betty si presenta per un altro servizio, le viene comunicato che non sar\u00e0 pi\u00f9 lei il volto della campagna pubblicitaria.\nNel frattempo, Pete e gli altri stanno chiacchierando, quando di nuovo Ken fa una battuta sgradevole sui chili di troppo di Peggy: stavolta Pete reagisce e lo colpisce con violenza.\nA casa, Betty dice a Don di aver deciso che in fondo fare la modella non le interessa: Don, che sa che in realt\u00e0 non \u00e8 stata una sua decisione, mostra di credere alla sua versione. Il giorno dopo, Betty va in giardino e con il fucile giocattolo del figlio si mette a sparare agli uccelli del vicino.\nIl lungo week-end.\nTrama.\nIl padre di Betty, Eugene, e la sua compagna Gloria, che Betty detesta, vengono in visita per il weekend. In ufficio, intanto, si cerca di trovare un'idea per la campagna presidenziale di Nixon: contrapponendolo a Kennedy, che viene da una famiglia agiata e potente, si potrebbe puntare sul fatto che invece Nixon si \u00e8 fatto da solo, \u00e8 un \"self-made man\", si \u00e8 sudato tutto ci\u00f2 che ha conquistato. A seguire, il successivo meeting \u00e8 con Rachel Menken e suo padre, Abraham, cui Don illustra le sue idee: lui e Rachel si scambiano sguardi.\nRoger e Joan pianificano di passare la serata insieme contando sul fatto che Mona e Margaret Sterling sono fuori citt\u00e0, ma l'improvviso arrivo della coinquilina di lei, Carol, in lacrime perch\u00e9 \u00e8 stata appena licenziata, spinge Joan a rinunciare ai suoi programmi per uscire insieme a lei.\nPete comunica a Don che un cliente ha appena rescisso i rapporti con l'agenzia perch\u00e9 insoddisfatto; quindi, si reca da Peggy e le chiede perch\u00e9 lo stia platealmente ignorando, ma la ragazza risponde che con lui non sa mai se sar\u00e0 carino o crudele. Pete si allontana.\nRoger e Don si presentano a un provino per modelle in cui vengono esaminate coppie di gemelle, e Roger \"seleziona\" sul posto due ragazze di nome Eleanor e Mirabelle Ames, invitandole a salire nel suo ufficio. Dopo abbondanti bevute, Roger inizia a flirtare in modo esplicito con entrambe: Don vorrebbe andarsene, ma viene convinto a restare.\nNel frattempo, Joan e Carol si stanno preparando per uscire, quando Carol trova finalmente il coraggio, dopo anni di amicizia, di dire a Joan che la ama: fingendo di non aver compreso, Joan le fa fretta per uscire. Pi\u00f9 tardi le due rimorchiano due uomini, che fanno salire nel loro appartamento.\nAlla Sterling Cooper, Don ed Eleanor si sono allontanati, quando sentono Mirabelle, rimasta con Roger, gridare: accorrono e trovano Roger nudo sul pavimento e rantolante per un infarto. Pochi minuti dopo, un'ambulanza lo porta in ospedale, dove Don, mandate via le due ragazze, lo accompagna; pi\u00f9 tardi arrivano Mona e Margaret.\nSaputa la notizia, quella stessa notte Joan, controllando stoicamente l'ansia per la salute dell'amante, aiuta Bertram Cooper a redigere telegrammi indirizzati a tutti i loro clienti in cui si assicura che il lavoro proceder\u00e0 normalmente. Dall'ospedale, Don telefona a Betty per dirle che non potr\u00e0 andare con loro fuori per il weekend come avevano previsto. Agitato, perch\u00e9 quanto \u00e8 accaduto a Roger gli ha ricordato quanto sia fragile la vita umana, si reca quindi a casa di Rachel Menken, e i due fanno l'amore. Dopo, confida alla donna qualcosa del suo passato: sua madre era una prostituta e, quando mor\u00ec nel darlo alla luce, il neonato venne portato a casa del padre e di sua moglie; suo padre era un alcolizzato che rimase ucciso dal calcio di un cavallo; dopo la sua morte, la sua matrigna si era trovata un altro uomo.\nUn caldo tropicale.\nTrama.\nAdam Whitman chiede all'addetto alla reception del suo albergo di spedire per lui un pacco, indirizzato a \"Donald Draper, 405 Madison Avenue\"; quindi, tornato nella sua stanza, sparpaglia su un tavolo le mazzette di banconote che il fratello gli ha dato e si impicca.\nSiamo a ottobre 1960, e fa un caldo inusuale per la stagione. Roger si sta ancora riprendendo dal suo infarto. Nell'ufficio di Don, si discute su come promuovere una cintura di plastica a forma di mutandoni che, indossata, rilascia delle scariche elettriche che dovrebbero aiutare a dimagrire. Si fanno alcune battute sul fatto che potrebbe essere utile a Peggy, che \u00e8 sempre pi\u00f9 tonda e sciatta, ma Fred interviene dicendo che potrebbe effettivamente provare lei il marchingegno, non perch\u00e9 le serva, ma perch\u00e9 col suo talento creativo pu\u00f2 venirle qualche buona idea su come pubblicizzarlo. Quella notte, quindi, prima di mettersi a letto, Peggy indossa la cintura, preme l'interruttore e immediatamente avverte una sensazione simile all'orgasmo. Subito spegne la macchina.\nNel frattempo, la relazione fra Don e Rachel prosegue: la donna non \u00e8 mai stata cos\u00ec felice, teme di vivere un sogno a occhi aperti.\nIl giorno seguente, Peggy spiega a Don con molto imbarazzo quali sono gli \"effetti\" dell'Electrosizer che ha sperimentato. Nonostante i giri di parole della ragazza, Don capisce e le chiede di scriverci su qualcosa che possa tornare utile. Dopo, Cooper lo informa che i loro clienti della Lucky Strike, il cui rapporto con l'agenzia era curato da Roger, sono nervosi: stanno pensando di abbandonarli ora che le condizioni di salute di Roger destano preoccupazioni. Viene quindi organizzato un pranzo per l'indomani cui dovr\u00e0 necessariamente partecipare anche Roger, per tranquillizzare i clienti.\nA casa Draper, Betty riceve la visita di un venditore porta a porta di condizionatori: la donna lo fa entrare, ma poi, turbata, lo manda via. Quando viene a saperlo, Don si arrabbia perch\u00e9 ha permesso a un estraneo di entrare in casa.\nIl giorno seguente, Roger, accompagnato dalla moglie Mona, rientra per la prima volta dopo l'infarto in agenzia, pronto per il pranzo aziendale. Rimasto solo con Joan, incaricata di truccarlo per dargli un po' di colorito, Roger le dice quanto gli sia mancata. Arrivano Lee Garner Sr. e altri pezzi grossi della Lucky Strike, ma il pranzo \u00e8 iniziato solo da pochi minuti quando Roger viene colpito da un secondo infarto e viene di nuovo portato via in ambulanza.\nSaputa la notizia, Harry, Paul, Pete, Ken e Salvatore discutono sul futuro dell'agenzia: sono convinti che Don diventer\u00e0 socio, e si chiedono se sono o meno nelle sue grazie. Pete d\u00e0 segni di irritazione.\nPeggy si reca a un appuntamento con un uomo che per\u00f2 fa commenti denigratori sul suo lavoro di pubblicitaria: nonostante si sforzi, non avr\u00e0 mai l'aria della ragazza nata a Manhattan, dice. Offesa, Peggy replica che la gente di Manhattan le sembra migliore perch\u00e9 \u00e8 ambiziosa e non si accontenta, e se ne va. Quella stessa notte, Don telefona al Dr. Wayne per lamentarsi degli scarsi progressi della moglie.\nLa presentazione di Peggy sul marchingegno dimagrante deve ancora essere migliorata, ma fa comunque un'impressione positiva su Don, che fa alcune critiche costruttive. Finito il meeting, Peggy gli chiede timidamente se non si sia meritata una scrivania tutta per s\u00e9.\nA casa da sola, Betty si scopre a fare fantasie erotiche sul venditore che aveva bussato alla sua porta alcuni giorni prima.\nCooper comunica a Don che vuole farlo diventare socio: felice per la promozione, Don d\u00e0 a Peggy il resto della giornata libero e va a casa. Venuto a cercarlo, Pete entra nel suo ufficio vuoto; proprio in quel momento viene consegnato il pacco spedito da Adam: dopo alcuni istanti, Pete lo prende e si allontana.\nNixon contro Kennedy.\nTrama.\n\u00c8 il giorno delle elezioni presidenziali: Don entra nell'ufficio di Cooper assieme a Herman \"Duck\" Phillips, candidato al posto di capo del settore vendite alla Sterling Cooper. Anche Pete vorrebbe quel posto, e cerca di convincere Don di essere il pi\u00f9 adatto al ruolo: Don per\u00f2 gli consiglia di avere pazienza, vista la sua ancor giovane et\u00e0.\nPaul, Harry, Joan, Ken, Sal, i colleghi e le segretarie hanno programmato di passare la notte in allegria alla Sterling Cooper in attesa del risultato delle elezioni, e hanno fatto un'ampia scorta di alcolici. Man mano che i drink aumentano, gli scherzi e le allusioni si fanno sempre pi\u00f9 pesanti. Un po' a disagio, Peggy se ne va a casa.\nNel frattempo, \u00e8 ormai notte, Pete, a casa, esamina il contenuto del pacco di Adam che ha preso nell'ufficio di Don: lettere, vecchie fotografie, tra cui una in cui un giovane Don \u00e8 in compagnia di un ragazzino, e sul cui retro \u00e8 scritto \"Dick e Adam, 1944\".\nAlla Sterling Cooper, il party continua: i ragazzi mettono in scena una commedia scritta da Paul. Alla notizia che Nixon \u00e8 risultato vincitore nello Stato-chiave dell'Ohio, tutti esultano: nell'eccitazione del momento, Harry, che \u00e8 sposato, bacia Hildy, una delle segretarie, e i due fanno l'amore nel suo ufficio.\nLa mattina seguente, Peggy trova ancora il disordine della festa, e i colleghi che tentano di riprendersi dalla sbronza. Il risultato delle elezioni \u00e8 ancora incerto, ma Cooper dice a Don che probabilmente la spunter\u00e0 Kennedy, perch\u00e9 un riconteggio durerebbe troppo e il Paese al momento non pu\u00f2 rimanere a lungo senza Presidente.\nPete si reca nell'ufficio di Don con il pacco di Adam: constatato che non riesce a convincere Don a dargli la promozione, lo ricatta, dicendogli di sapere tutto del suo passato. Grazie a un amico al Dipartimento della Difesa, ha saputo che \"Dick Whitman\" \u00e8 morto in Corea 10 anni prima, e all'improvviso nello stesso periodo \u00e8 spuntato un Donald Draper. Nonostante il ricatto, Don non cede. Dopo che Pete \u00e8 partito lasciandogli il pacco, si abbandona per un attimo ai ricordi: in un flashback, si torna in Corea nel 1950, il soldato Dick Whitman viene assegnato agli ordini del tenente Donald Draper.\nDi nuovo nel presente, Don, sconvolto e spaventato perch\u00e9 il suo segreto rischia di venire alla luce, si reca precipitosamente da Rachel Menken e la prega di partire subito con lui per Los Angeles: la donna \u00e8 perplessa e obietta che lei ha il suo lavoro e lui una famiglia. I due litigano, e infine Rachel capisce che l'importante per Don \u00e8 scappare, non partire con lei.\nTornato in ufficio, Don affronta a viso aperto Pete, dicendogli di non avere affatto paura di lui e di aver intenzione di assumere Duck: se ne ha veramente il coraggio, Pete pu\u00f2 pure mettere in pratica le sue minacce. Sorpreso da questa mossa, Pete \u00e8 allora praticamente costretto ad andare da Cooper per dirgli quello che sa, e Don lo segue: ma la rivelazione che il vero nome di Don \u00e8 Dick Whitman e che egli possa addirittura essere un disertore e un criminale lascia Cooper totalmente indifferente. Pertanto, la mossa di Pete \u00e8 andata incontro a un fiasco completo.\nDon ricorda quando, in Corea, lui, Dick, e il tenente Draper erano stati attaccati dal nemico, e la morte accidentale di Draper in un'esplosione: in quel momento, Dick aveva scambiato le piastrine identificative che i due portavano al collo. All'ospedale militare, Dick \u00e8 ormai scambiato per Don Draper: ferito, viene decorato con un Purple Heart e pu\u00f2 tornare in patria, ma dovr\u00e0 scortare a casa la salma del compagno per consegnarla alla famiglia. Quando arriva alla sua stazione, osserva dal treno, rimanendo nascosto, i Whitman giunti a ritirare la bara: solo il piccolo Adam riesce a scorgerlo sul treno, ma il convoglio riparte subito.\nTornato a casa, Don assiste in TV al discorso con cui Nixon si congratula con Kennedy per la vittoria.\nLa ruota del destino.\nTrama.\nIl suocero di Pete, Tom Vogel, consola il genero per la mancata promozione e gli consiglia di concentrarsi piuttosto sul concepire presto un figlio con Trudy. Si avvicina il giorno del ringraziamento e, mentre Betty e i bambini lo passeranno con il padre di lei e Gloria, Don non si unir\u00e0 a loro, ufficialmente perch\u00e9 molto impegnato con il lavoro, in realt\u00e0 perch\u00e9 non ha mai avuto buoni rapporti col suocero. Nel frattempo, Harry, a seguito della sua scappatella, \u00e8 stato sbattuto fuori di casa dalla moglie e si \u00e8 ridotto a sistemarsi negli uffici della Sterling Cooper.\nFrancine, affranta, rivela a Betty di aver scoperto che il marito la tradisce notando alcune telefonate sospette che risultavano dalla bolletta: dopo che l'amica \u00e8 partita, anche Betty prende la busta con la bolletta, ancora sigillata, dallo studio di Don.\nNel frattempo, Duck Phillips presiede il suo primo meeting in qualit\u00e0 di capo delle vendite della Sterling Cooper: vorrebbe che il suo staff attirasse clienti pi\u00f9 prestigiosi, come ad esempio la Kodak, che sta per lanciare un nuovo proiettore di diapositive.\nKen e Peggy esaminano alcune ragazze per la pubblicit\u00e0 radiofonica dell'apparecchio dimagrante, e Peggy appare molto sicura del risultato che vuole ottenere e autoritaria, al punto da intimidire le ragazze, impressionando il collega.\nAvendo di fronte a s\u00e9 la foto di lui e Adam da ragazzi, Don telefona all'albergo del fratello, ma gli viene detto che questi si \u00e8 suicidato: la notizia lo lascia costernato e affranto.\nQuella notte Betty, esaminando la bolletta, nota frequenti telefonate notturne: pensando che Don chiami la sua amante, compone il numero e, con sua grande sorpresa e vergogna, scopre che invece il marito telefonava al suo psichiatra. Il giorno dopo incontra per caso Glen, il figlio di Helen Bishop: nonostante il bambino le dica che sua madre non vuole che parli con lei, la donna non ha nessun altro con cui confidarsi, e gli rivela di essere molto triste.\nPete mette in pratica il suggerimento di Duck e convince il suocero a rivolgersi alla Sterling Cooper per la campagna pubblicitaria della Clearasil, l'ultima linea di prodotti per la cura della pelle della sua azienda, la Richardson-Vicks. Don e Cooper si congratulano con lui per il successo.\nParlando con il Dr. Wayne, Betty intenzionalmente si lascia scappare un commento apparentemente casuale e fuggevole sul fatto che sa che Don la tradisce: a volte quando fanno l'amore ha l'impressione che lui pensi di essere con un'altra donna.\nDon presenta con successo ai clienti della Kodak la sua idea per la pubblicit\u00e0, proiettando alcune diapositive della sua famiglia in momenti felici; Harry viene colto dalla commozione al pensiero dei suoi problemi coniugali, e anche Don, dopo aver rivisto quella sequenza di ricordi, appare pensieroso.\nDon dice a Pete di voler affidare a Peggy la campagna per le creme Clearasil, indirizzate a una clientela femminile; sdegnato, Pete ribatte che la ragazza non \u00e8 neppure una copywriter ma una semplice segretaria, e allora Don la promuove su due piedi; Pete lascia la stanza furibondo. Mentre si sta trasferendo nel suo nuovo piccolo ufficio, Peggy viene colta da lancinanti dolori allo stomaco: si reca in fretta al pronto soccorso, dove riceve la sconvolgente e inaspettata notizia che sta per partorire. D\u00e0 alla luce un maschio, ma, quando l'infermiera glielo porta, rifiuta di prenderlo in braccio.\nDon torna a casa; si immagina di essere ancora in tempo per partire assieme alla moglie e ai figli per il weekend, ma \u00e8 solo una sua fantasia: Betty e i bambini sono gi\u00e0 partiti e la casa \u00e8 deserta."}
{"id": "1756419", "revid": "253269", "url": "https://it.wikipedia.org/wiki?curid=1756419", "title": "Kevin Durand", "text": "Biografia.\nNato nell'Ontario ha studiato alla St. Ignatius High School. Il suo debutto cinematografico risale al 1999 con \"Austin Powers - La spia che ci provava\", nello stesso anno recita in \"Mistery, Alaska\" dove ricopre il ruolo di Tree Lane, da quel momento \"Tree\" (che significa \"Albero\") diventa il suo soprannome, anche a causa della sua altezza, infatti l'attore \u00e8 alto ben 1,98 metri.\nNegli anni seguenti partecipa a diverse produzioni televisive come ad un episodio di \"E.R. - Medici in prima linea\" e a diversi episodi di \"Stargate SG-1\", dove interpreta Zipacna. Ma l'attore \u00e8 soprattutto noto per il ruolo di Joshua in \"Dark Angel\". \nNel 2004 recita in tre film, \"The Butterfly Effect\", \"Scooby-Doo 2 - Mostri scatenati\" e \"A testa alta\". Nel 2006 recita in \"Smokin' Aces\" mentre l'anno successivo ottiene un piccolo ruolo in \"Quel treno per Yuma\". Nel 2008 \u00e8 apparso nella quarta stagione di \"Lost\" nel ruolo di Martin Keamy e ha ripreso questo ruolo nel 2010 per la sesta e ultima stagione della serie. Nel 2008 recita in \"Winged Creatures - Il giorno del destino\" e ottiene, nel 2009 e nel 2010, dei ruoli in \"X-Men le origini - Wolverine\", \"Legion\" e \"Robin Hood\". Dal 2014 al 2017 ha interpretato il ruolo principale di Vasiliy Fet nella serie televisiva \"The Strain\".\nDoppiatori italiani.\nNelle versioni in italiano delle opere in cui ha recitato, Kevin Durand \u00e8 stato doppiato da:"}
{"id": "1756421", "revid": "599013", "url": "https://it.wikipedia.org/wiki?curid=1756421", "title": "Sander Boschker", "text": "Carriera.\nClub.\nBoschker debutta nel calcio professionistico con il nella stagione 1989-90. Nei primi anni non \u00e8 sempre titolare, ma poi conquista il posto e disputa con il Twente pi\u00f9 di 400 partite vincendo tra l'altro la KNVB beker nella stagione 2000-01.\nA quasi 33 anni, nella stagione 2003-04 Boschker si trasferisce all'Ajax, dove fa il secondo del giovane Maarten Stekelenburg vincendo lo scudetto senza giocare neanche una partita.\nLa stagione successiva ritorna al Twente, con il quale ritorna a giocare ad alti livelli: per prima cosa arriva la vittoria nella Coppa Intertoto nel 2006, poi nella stagione 2008-09 salta solo 5 partite, ottenendo il secondo posto in campionato dietro all' e la finale (poi persa) in KNVB beker. L'anno successivo gioca tutte e 34 le partite della stagione che porta al Twente il suo primo scudetto e con solo 23 reti subite fa s\u00ec che la difesa del Twente sia la seconda meno battuta del campionato.\nL'8 maggio 2011 vince la sua seconda Coppa d'Olanda in rimonta per 3-2 dopo i supplementari contro l'Ajax.\nNazionale.\nNonostante non avesse mai giocato con la nazionale olandese l'allenatore Marco van Basten l'aveva incluso nelle pre-convocazioni per gli Europei del 2008, tuttavia dopo l'amichevole disputata il 21 maggio contro l'Ucraina \u00e8 stato lasciato libero, essendo solo il quarto portiere.\nDopo una stagione 2009-10 positiva con il Twente, all'et\u00e0 di 39 anni Boschker \u00e8 stato incluso nella squadra provvisoria di 30 giocatori per i mondiali del 2010. Il 27 maggio 2010 il ct olandese Bert van Marwijk ha annunciato la sua inclusione nei 23 che avrebbero disputato il mondiale. Pochi giorni dopo Boschker ha fatto il suo debutto in nazionale nell'amichevole contro il Ghana finita 4-1 per l'Olanda, entrando nel secondo tempo al posto di Michel Vorm e diventando il giocatore pi\u00f9 anziano di sempre a fare il suo debutto e il giocatore pi\u00f9 anziano a giocare con la nazionale olandese. Al mondiale, dove non \u00e8 mai sceso in campo, l'Olanda si \u00e8 laureata vicecampione del mondo, battuta solo in finale dalla Spagna."}
{"id": "1756424", "revid": "119405101", "url": "https://it.wikipedia.org/wiki?curid=1756424", "title": "Garzau-Garzin", "text": "Garzau-Garzin \u00e8 un comune di abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") della M\u00e4rkische Schweiz.\nStoria.\nIl comune di Garzau-Garzin venne creato il 31 dicembre 2001 dalla fusione dei comuni di Garzau e di Garzin.\nSuddivisione amministrativa.\nIl territorio comunale comprende 2 centri abitati (\"Ortsteil\"), corrispondenti ai vecchi comuni uniti:"}
{"id": "1756425", "revid": "149727", "url": "https://it.wikipedia.org/wiki?curid=1756425", "title": "Garzau", "text": ""}
{"id": "1756426", "revid": "149727", "url": "https://it.wikipedia.org/wiki?curid=1756426", "title": "Garzin", "text": ""}
{"id": "1756430", "revid": "110421959", "url": "https://it.wikipedia.org/wiki?curid=1756430", "title": "Distretto di Baalbek", "text": "Il distretto di Baalbek () \u00e8 un distretto amministrativo del Libano, che fa parte del Governatorato di Baalbek-Hermel. Il capoluogo del distretto \u00e8 Baalbek."}
{"id": "1756437", "revid": "6923", "url": "https://it.wikipedia.org/wiki?curid=1756437", "title": "Mercedes Conecto", "text": ""}
{"id": "1756444", "revid": "122907077", "url": "https://it.wikipedia.org/wiki?curid=1756444", "title": "Tabaccheria", "text": "La tabaccheria \u00e8 un negozio dove si vendono sigari, sigarette ed altri tabacchi, articoli di accensione come fiammiferi e accendini, spesso sale e valori bollati ed a volte anche generi di profumeria e cancelleria ed articoli da regalo.\nNel corso degli anni hanno offerto vari beni; alla fine del XIX secolo venne affidata alle tabaccherie la vendita del chinino di Stato per porre un argine alla diffusione della malaria. Questa prerogativa prosegu\u00ec fin dopo il secondo dopoguerra.\nServizi offerti.\nAttualmente \u00e8 possibile acquistare molti articoli, quali tabacchi, sale da cucina, valori bollati, contrassegni telematici (ex marche da bollo), ricariche telefoniche, articoli di cancelleria, cos\u00ec come i biglietti degli autobus, e \nGrazie alle rete informatica di Lottomatica e di altri concessionari come SISAL vengono erogati ai cittadini servizi quali il pagamento del bollo auto, Canone Rai o multe e bollettini di utenze in genere.\nAutorizzazioni.\nIl titolare di una tabaccheria ha, in linea di massima, due diverse autorizzazioni:\nTipologie di rivendita.\nAlle rivendite ordinarie, che riportano la classica insegna con la T su sfondo nero e il numero di autorizzazioni, si affiancano quelle speciali, che si trovano lungo i nodi di trasporto (stazioni, porti, aeroporti, autogrill) e nelle caserme, ma i tabacchi possono essere venduti anche in bar \"di rilevante frequentazione\" (che per\u00f2 sono tenuti a rifornirsi dalla tabaccheria ordinaria pi\u00f9 vicina) e presso i distributori automatici allestiti a ridosso delle tabaccherie."}
{"id": "1756445", "revid": "6923", "url": "https://it.wikipedia.org/wiki?curid=1756445", "title": "Mercedes-Benz O345 Conecto", "text": ""}
{"id": "1756447", "revid": "6923", "url": "https://it.wikipedia.org/wiki?curid=1756447", "title": "Mercedes-Benz O345", "text": ""}
{"id": "1756448", "revid": "253269", "url": "https://it.wikipedia.org/wiki?curid=1756448", "title": "Ethan Embry", "text": "Biografia.\nEthan Embry \u00e8 nato in California, figlio di Karen Daugherty e Charles Randall. Ha iniziato a recitare nel 1991, a tredici anni. Embry ha avuto un ruolo importante nella serie di Showtime \"Brotherhood - Legami di sangue\", dal 2006 al 2008. Dal 2015, \u00e8 nel cast principale della serie Netflix, \"Grace and Frankie\".\nVita privata.\nIl 14 novembre 1998, ha sposato l'attrice Amelinda Smith, con la quale ha avuto un figlio, Cogeian Sky Embry (1999). La coppia ha divorziato nel 2002. Nel 2005, ha sposato l'attrice Sunny Mabrey. I due, hanno divorziato nel 2012 e si sono risposati nel 2015.\nDoppiatori italiani.\nNelle versioni in italiano dei suoi film, Ethan Embry \u00e8 stato doppiato da:"}
{"id": "1756449", "revid": "1543377", "url": "https://it.wikipedia.org/wiki?curid=1756449", "title": "Oberbarnim", "text": "Oberbarnim \u00e8 un comune di abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") della M\u00e4rkische Schweiz.\nStoria.\nIl comune di Oberbarnim venne creato il 31 dicembre 2001 dalla fusione dei comuni di Bollersdorf, Klosterdorf e Grunow.\nGeografia antropica.\nIl territorio comunale \u00e8 diviso in 4 frazioni (\"Ortsteil\"):\nOgni frazione \u00e8 rappresentata da un \"presidente di frazione\" (\"Ortsvorsteher\").\nLa sede comunale \u00e8 posta nella frazione di Klosterdorf."}
{"id": "1756450", "revid": "287204", "url": "https://it.wikipedia.org/wiki?curid=1756450", "title": "Franco Mosino", "text": "Biografia.\nRimasto orfano di padre nel 1941, vinse un posto di convittore presso il Convitto Nazionale \u201cTommaso Campanella\u201d di Reggio Calabria, dove si diplom\u00f2 nel 1950. Iscrittosi alla Facolt\u00e0 di Lettere e Filosofia dell'Universit\u00e0 di Messina, consegu\u00ec la laurea con lode, discutendo una tesi monografica sull'Auriga di Delfi, avendo come relatori l'archeologo Giulio Iacopi e correlatore il grecista Aristide Colonna. Professore di latino e greco nei Licei Classici, insegn\u00f2 dal 1955 al 1990. Cofondatore della rivista \"Klearchos\" edita dall'associazione \u201cAmici del Museo Nazionale di Reggio Calabria\u201d diretta dall'archeologo Alfonso De Franciscis. Fu candidato al Premio Nobel per la letteratura nel 2013, col sostegno di , quell'anno per\u00f2 il premio venne poi assegnato alla scrittrice canadese Alice Munro.\nUn deterioramento della salute, che lo porter\u00e0 a divenire ipovedente, lo port\u00f2 nel 2003 alla decisione di donare la propria Biblioteca personale, formata da diecimila volumi, al Circolo \u201cApodiafazzi\u201d del Comune di Bova, centro aspromontano cuore della Bovesia, l'area ellenofona dal reggino, dove oggi ha sede la Biblioteca \u201cFranco Mosino \u2013 Filelleno\u201d presso il Museo della Lingua Calabrogreca \u201cGerhard Rohlfs\u201d.\nFranco Mosino mor\u00ec il 15 luglio del 2015.\nStudi.\nFranco Mosino fu autore di numerosi saggi e innumerevoli articoli scientifici di carattere storico filologico. Appassionato di giornalismo, promosse l'istituzione di numerosi periodici locali e partecip\u00f2 attivamente alle pagine culturali delle principali testate calabresi e meridionali. I suoi studi e il suo operato per la tutela e valorizzazione della lingua ellenofona di Calabria, tramite la promozione del passaggio dalla tradizione orale a quella scritta del grecanico condotta assieme dal latinista Domenico Minuto, gli valsero l'appellativo di \u201cFilelleno\u201d tra le comunit\u00e0 grecofone dell'Aspromonte.\nNotevole la sua traduzione dal latino all'italiano del \u201cDe Rebus Rhegini\u201d, monografia seicentesca sulla storia di Reggio Calabria scritta dall'arcidiacono Giannangelo Spagnolio. Altrettanto importante la sua traduzione dal greco in italiano del corpus di epigrammi greci raccolti nel 1955 dal filologo tedesco Werner Peek, pubblicati nel 2006 col titolo di \u201cLetteratura greca dei semicolti, documentazione epigrafica dal VI a.C. al VI d.C.\u201d. Nel 2013 fu candidato Premio Nobel per la letteratura in virt\u00f9 dei suoi studi sull'Odissea.\nQuestione omerica: \"L'Odissea scritta a Reggio\".\nFranco Mosino, mentre tra il vecchio e il nuovo millennio lavorava alla traduzione degli epigrammi raccolti dal filologo berlinese Werner Peek, not\u00f2 degli acrostici ricorrenti nella letteratura semicolta magnogreca, decodificando un modello che successivamente applicato all'Iliade e all'Odissea port\u00f2 all'individuazione di ben cinque scritture verticali l\u00ec inserite.\nLa scoperta di una firma codificata in acrostici nel primo canto dell'Odissea, port\u00f2 alla scoperta della firma dell'autore di tale poema, il quale era noto o si faceva chiamare \"Appa\", lessema impiegabile sia come pseudonimo sia come titolo onorifico. Da qui incominciarono gli studi a sostegno della tesi del Mosino che vede in \u201cAppa\u201d, presumibile un aedo calcidese, giunto sulla riva calabrese dello Stretto insieme agli ecisti fondatori della nuova colonia magnogreca, che compose l'Odissea per celebrare la costituzione di Reggio.\nFranco Mosino ritenne cos\u00ec di avere apportato un importante contributo filologico alla cosiddetta \"questione omerica\", comunicando la scoperta ad istituzioni sia nazionali che internazionali. Tale studio gli valse la candidatura al Premio Nobel per letteratura. Le sue teorie ebbero poi un seguito esiguo anche a causa delle sempre pi\u00f9 precarie condizioni di salute, che port\u00f2 l'intellettuale reggino ad un lento e graduale isolamento dal dibattito culturale calabrese, eccezion fatta per le iniziative di alcune organizzazioni in cui il filologo era stimato e tenuto in altissima considerazione.\nA supporto della tesi delle origini reggino calcidesi dell'Odissea sono inoltre le fonti antiche, che indicano in Teagene di Reggio il primo filologo occidentale, critico ed esegeta proprio dei poemi cosiddetti omerici."}
{"id": "1756451", "revid": "394", "url": "https://it.wikipedia.org/wiki?curid=1756451", "title": "Autoit", "text": ""}
{"id": "1756452", "revid": "106621507", "url": "https://it.wikipedia.org/wiki?curid=1756452", "title": "Bollersdorf", "text": "Bollersdorf \u00e8 una frazione (\"Ortsteil\") del comune tedesco di Oberbarnim, nel Land del Brandeburgo.\nStoria.\nIl 31 dicembre 2001 il comune di Bollersdorf venne fuso con i comuni di Grunow e di Klosterdorf, formando il nuovo comune di Oberbarnim.\nGeografia antropica.\nIl territorio della frazione di Bollersdorf comprende anche la localit\u00e0 di Pritzhagen.\nAmministrazione.\nLa frazione \u00e8 rappresentata da un \"presidente di frazione\" (\"Ortsvorsteher\")."}
{"id": "1756454", "revid": "1305772", "url": "https://it.wikipedia.org/wiki?curid=1756454", "title": "Grunow", "text": "Grunow \u00e8 il nome delle seguenti localit\u00e0:"}
{"id": "1756455", "revid": "106619701", "url": "https://it.wikipedia.org/wiki?curid=1756455", "title": "Ihlow", "text": "Ihlow pu\u00f2 riferirsi a:"}
{"id": "1756456", "revid": "599013", "url": "https://it.wikipedia.org/wiki?curid=1756456", "title": "Orlando Engelaar", "text": "Carriera.\nProdotto del settore giovanile del Feyenoord, ha militato nelle file di NAC Breda e .\n\u00c8 tra i 23 convocati della nazionale olandese di Marco van Basten per Euro 2008 e ha esordito da titolare nella partita contro l'Italia, vinta dagli \"Oranje\" per 3-0.\nIl 13 settembre 2015, durante un'intervista radiofonica, ha annunciato il suo ritiro dal calcio giocato."}
{"id": "1756457", "revid": "110157", "url": "https://it.wikipedia.org/wiki?curid=1756457", "title": "Klosterdorf", "text": "Klosterdorf \u00e8 una frazione (\"Ortsteil\") del comune tedesco di Oberbarnim, nel Land del Brandeburgo.\n\u00c8 sede comunale.\nStoria.\nIl 31 dicembre 2001 il comune di Klosterdorf venne fuso con i comuni di Bollersdorf e di Grunow, formando il nuovo comune di Oberbarnim.\nAmministrazione.\nLa frazione \u00e8 rappresentata da un \"presidente di frazione\" (\"Ortsvorsteher\")."}
{"id": "1756459", "revid": "1305772", "url": "https://it.wikipedia.org/wiki?curid=1756459", "title": "Bob Orton", "text": ""}
{"id": "1756461", "revid": "110453586", "url": "https://it.wikipedia.org/wiki?curid=1756461", "title": "Gornergrat", "text": "Il Gornergrat \u00e8 una montagna delle Alpi Pennine, alta 3135 m s.l.m., posta nel territorio del comune di Zermatt nel Canton Vallese, a nord del ghiacciaio del Gorner, in una posizione molto particolare dalla quale si possono ammirare pi\u00f9 di 20 tra i 4000 delle Alpi (tra i quali il Cervino, il Lyskamm, il Dom, il Weisshorn e la Punta Dufour). Meta turistica che offre un panorama sui gruppo del Monte Rosa, del Cervino e del Mischabel, oltre ad essere importante meta di sport invernale, pu\u00f2 essere raggiunto da Zermatt grazie alla Gornergratbahn, ferrovia che percorre un dislivello di 1500\u00a0m passando per Riffelalp e Riffelberg: al capolinea, posto a 3089 m s.l.m., \u00e8 presente un albergo, e, verso sud-ovest, si estende il comprensorio sciistico di Zermatt."}
{"id": "1756469", "revid": "1305772", "url": "https://it.wikipedia.org/wiki?curid=1756469", "title": "Governo Aznar I", "text": "Il Governo Aznar I \u00e8 stato in carica dal 5 maggio 1996 al 28 aprile 2000.\nIl 5 maggio 1996 Jos\u00e9 Mar\u00eda Aznar giur\u00f2 come Presidente del Governo di fronte al Re Juan Carlos I. Il 6 maggio 1996 tutti i ministri entrono in carica, formando il Consejo de Ministros de Espa\u00f1a fino al 12 marzo 2000, giorno delle elezioni. Rimase in carica per il disbrigo degli affari correnti fino al 28 aprile 2000.\nIl 16 luglio 1998 Josep Piqu\u00e9 assume l'incarico di Portavoce del Governo, che divide assieme a quello di Ministro dell'Industria.\nIl governo ebbe un rimpasto il 19 gennaio 1999: Mariano Rajoy assume il Ministero dell'Educazione lasciando quello dell'Amministrazione Pubblica, che viene assunto da \u00c1ngel Acebes. Javier Arenas lascia il Ministero del Lavoro per diventare il leader del PP dell'Andalusia.\nIl sostituto di Arenas, Manuel Pimentel, lascer\u00e0 il Ministero del Lavoro il 19 febbraio 2000, a causa di divergenze con la politica del governo. Lo sostituisce Juan Carlos Aparicio il 21 febbraio 2000.\nIl 30 aprile 1999 Loyola de Palacio per candidarsi alle elezioni europee, si dimise dal Ministero dell'Agricoltura.\nComposizione del governo:"}
{"id": "1756471", "revid": "8596", "url": "https://it.wikipedia.org/wiki?curid=1756471", "title": "Mariano Rajoy Brey", "text": ""}
{"id": "1756474", "revid": "8596", "url": "https://it.wikipedia.org/wiki?curid=1756474", "title": "Jos\u00e9 Mar\u00eda Aznar L\u00f3pez", "text": ""}
{"id": "1756476", "revid": "8596", "url": "https://it.wikipedia.org/wiki?curid=1756476", "title": "Loyola de Palacio Vallelersundi", "text": ""}
{"id": "1756478", "revid": "628767", "url": "https://it.wikipedia.org/wiki?curid=1756478", "title": "Distretto della Beq\u0101 Ovest", "text": "Il distretto di Beq\u0101 Ovest () \u00e8 un distretto amministrativo del Libano, che fa parte del governatorato della Beq\u0101. Il capoluogo del distretto \u00e8 Joub Jannine. "}
{"id": "1756479", "revid": "8596", "url": "https://it.wikipedia.org/wiki?curid=1756479", "title": "\u00c1ngel Acebes Paniagua", "text": ""}
{"id": "1756480", "revid": "1305772", "url": "https://it.wikipedia.org/wiki?curid=1756480", "title": "Witchaven", "text": "Witchaven \u00e8 uno sparatutto in prima persona a tema fantasy, sviluppato nel 1995 da Capstone Software per MS-DOS utilizzando una versione preliminare del motore grafico Build. Il seguito, \"\", \u00e8 stato realizzato nel 1996.\nTrama.\nSiete Grondoval, un guerriero scelto per viaggiare fino all'isola di Char per affrontare lo sterminato labirinto sotterraneo chiamato \"Witchaven\", che nel suo punto pi\u00f9 nascosto ospita la malvagia strega Illwhyrin: quest'ultima ha aperto un portale dal quale provengono orde di mostri e demoni assetati di sangue, e deve essere fermata ad ogni costo.\nModalit\u00e0 di gioco.\nIl gioco \u00e8 ambientato in un immaginario medioevo popolato da creature dell'immaginario fantasy come demoni, goblin e scheletri animati.\nGrondval sar\u00e0 inizialmente armato di un semplice pugnale, ma andando avanti nel gioco potr\u00e0 recuperare altre armi pi\u00f9 potenti come spade, coltelli, alabarde, archi, mazze, asce da lancio ecc.), oltre a magie offensive e difensive. Tutte le armi (tranne i pugni) non durano all'infinito ma si deteriorano, e vanno quindi sostituite quando possibile: elemento, questo, tipico dei videogiochi di ruolo. Inoltre, dopo armi e magie, il protagonista potr\u00e0 recuperare pozioni magiche dagli effetti vari, armature che consentono di ridurre i danni subiti, e scudi che proteggono dagli attacchi frontali, ovviamente solo se si impugnano armi a una mano.\nOgni volta che si uccide un nemico o si trova un tesoro, si ottengono dei punti esperienza che permettono a Grondval di salire di livello e ottenere un aumento dei punti ferita massimi, del livello di armatura e l'accesso a incantesimi pi\u00f9 potenti. Il livello massimo che si pu\u00f2 raggiungere \u00e8 il settimo, che sblocca l'accesso all'incantesimo \"Nuke!\", il pi\u00f9 potente del gioco. Per completare ognuno dei livelli del gioco, bisogna trovare un pentacolo nascosto nel livello, quindi salire con esso su una pedana di teletrasporto."}
{"id": "1756481", "revid": "8596", "url": "https://it.wikipedia.org/wiki?curid=1756481", "title": "Esperanza Aguirre y Gil de Biedma", "text": ""}
{"id": "1756483", "revid": "8596", "url": "https://it.wikipedia.org/wiki?curid=1756483", "title": "Mar\u00eda Teresa Fern\u00e1ndez de la Vega Sanz", "text": ""}
{"id": "1756485", "revid": "119405026", "url": "https://it.wikipedia.org/wiki?curid=1756485", "title": "Rehfelde", "text": "Rehfelde \u00e8 un comune di abitanti del Brandeburgo, in Germania.\nAppartiene al circondario del M\u00e4rkisch-Oderland ed \u00e8 parte della comunit\u00e0 amministrativa della M\u00e4rkische Schweiz.\nSuddivisione amministrativa.\nIl territorio comunale comprende 3 zone (\"Ortsteil\"), corrispondenti al centro abitato di Rehfelde e a 2 frazioni:\nInfrastrutture e trasporti.\nStrade.\nIl territorio comunale \u00e8 attraversato dalla strada federale B\u00a01/B\u00a05."}
{"id": "1756486", "revid": "8596", "url": "https://it.wikipedia.org/wiki?curid=1756486", "title": "Pedro Solbes Mira", "text": ""}
{"id": "1756487", "revid": "8596", "url": "https://it.wikipedia.org/wiki?curid=1756487", "title": "Miguel \u00c1ngel Moratinos Cuyaub\u00e9", "text": ""}
{"id": "1756488", "revid": "125441826", "url": "https://it.wikipedia.org/wiki?curid=1756488", "title": "Neil Tennant", "text": "Biografia.\nNato il 10 luglio 1954 vicino a Newcastle dai genitori William (1923\u20132009) e Sheila Tennant (1923\u20132008), ha una sorella (Susan) e due fratelli (Simon e Philip).\nDa bambino frequenta la Scuola Cattolica di S. Cuthbert, in una classe composta solo di ragazzi (la stessa che frequent\u00f2 anche Sting).\nAlcune canzoni dei Pet Shop Boys, come \"This Must Be The Place I Waited Years To Leave\" e \"It's a Sin\" sono un chiaro riferimento alla sua vita da bambino nella scuola cattolica (famosissima \u00e8 la controversia che Tennant sollev\u00f2 con \"It's a Sin\" verso l'educazione cattolica).\nSempre in giovinezza Tennant si avvicina al mondo della musica, imparando a suonare la chitarra e il violoncello. All'et\u00e0 di 16 anni suona in un gruppetto locale chiamato Dust (fortemente influenzati dal sound della The Incredible String Band).\nTerminati gli studi di laurea in storia alla North London Polytechnic (l'odierna London Metropolitan University), nel 1975 trova un impiego presso la filiale di Londra della famosa collana di fumetti Marvel, dove lavora per due anni.\nSempre con la Marvel, ha occasione di intervistare alcune pop star come Marc Bolan e Alex Harvey.\nNel 1977 lavora presso la Macdonald Educational Publishing, e dopo altri progetti con altre case editrici nel 1982 lavora come giornalista per la prestigiosa rivista musicale Smash Hits (le edizioni del 1982, 1983 e 1984 dell'annuario Smash Hits sono scritte da lui).\nNel 1981 incontra Chris Lowe in un negozio di elettronica, e di l\u00ec a poco forma il duo che sarebbe divenuto i Pet Shop Boys.\nNel 1983 la Smash Hits gli offre l'opportunit\u00e0 di andare a New York a intervistare i Police, ma Tennant preferisce andare a intervistare il famoso produttore Bobby Orlando, e coglie l'occasione per dare a Orlando alcune demo di brani scritti con Chris Lowe. Dopo averli ascoltati, Bobby Orlando offre loro l'opportunit\u00e0 di registrarli nei suoi studio: \u00e8 cos\u00ec che nasce la primissima versione di \"West End Girls\".\nVita privata.\nSeppure negli anni ottanta, nella stesura dei testi per i Pet Shop Boys, preferisse esprimersi con versi \"maschili\", nel 1993, dopo la pubblicazione dell'album \"Very, Tennant\" ha pubblicamente dichiarato la sua omosessualit\u00e0 per voce della rivista gay britannica \"Attitude\"..\nNel 1998 risulta essere uno dei pi\u00f9 grandi finanziatori privati del Labour Party. Sempre nel 1998, in qualit\u00e0 di esperto di arte moderna, viene nominato giudice nel prestigioso Turner Prize. Il cantautore \u00e8 anche proprietario di uno studio di registrazione situato nella sua casa nella contea di Durham, nel quale sono stati registrati diversi brani per l'album \"Release\" (2002) e per la colonna sonora di \"Battleship Potemkin\" (2005).\nA causa della campagna sulle tessere ID promosse dal partito, nel 2006 scioglie la sua alleanza con i Liberali Democratici inglesi.\nNel 2013 viene contattato da American Idol per rimpiazzare lo storico giudice britannico Simon Cowell. Nonostante la grande opportunit\u00e0 per acquisire celebrit\u00e0 negli Stati Uniti, tuttavia, rifiut\u00f2 in quanto \"i Pet Shop Boys ne sarebbero stati danneggiati, e lui stesso, sentendosi solo un gay inglese, sarebbe diventato il Neil Tennant personaggio televisivo\".\nAttivo anche sotto il profilo umanitario, Tennant \u00e8 patrono della Elton John AIDS Foundation."}
{"id": "1756489", "revid": "880848", "url": "https://it.wikipedia.org/wiki?curid=1756489", "title": "Istituto italiano di antropologia", "text": "L'Istituto Italiano di Antropologia \u00e8 un'istituzione culturale italiana dedicata all'antropologia evoluzionistica, fondata nel 1893 da Giuseppe Sergi.\nSergi aveva ottenuto nel 1884 la cattedra di antropologia presso la facolt\u00e0 di scienze dell'universit\u00e0 di Roma e aveva iniziato a svolgere il proprio insegnamento in una sede provvisoria nella \"Scuola di applicazione per ingegneri\", sita presso la basilica di San Pietro in Vincoli. Nel 1887 istitu\u00ec presso il palazzo del Collegio Romano un museo di antropologia, e qui nel 1893 venne fondata la \"Societ\u00e0 romana di antropologia\", della quale fu eletto primo presidente lo stesso Sergi, che ne era stato il principale fautore. Organo ufficiale della societ\u00e0 era la rivista degli , che nel 1911 prese il nome di (dal 2004 Journal of Anthropological Sciences). Dal 1916 diresse la societ\u00e0 Sergio Sergi, succeduto al padre.\nNel 1937 la Societ\u00e0 mut\u00f2 il proprio nome in quello attuale e nel 1938 la sede fu trasferita nella nuova Citt\u00e0 Universitaria romana.\nAttualmente l'Istituto \u00e8 ospitato dal Dipartimento di Biologia Animale e dell'Uomo dell'Universit\u00e0 di Roma \"La Sapienza\", pur essendone del tutto autonomo sia amministrativamente che scientificamente. Fanno parte dell'Istituto docenti, ricercatori, studenti e dottorandi in Antropologia Evoluzionistica e di settori affini (antropologia culturale, archeologia, storia della biologia e primatologia). L'Istituto promuove ricerche, organizza corsi e incontri scientifici e contribuisce alla formazione di giovani ricercatori in un contesto pluridisciplinare.\nOltre ai Sergi sono stati direttori dell'Istituto il premio Nobel per la medicina e biologia 1962 Daniel Bovet, Angelo Celli, studioso della malaria, Giuseppe Tucci, orientalista e Giuseppe Montalenti, fondatore della genetica in Italia. L'attuale presidente \u00e8 Bernardino Fantini, professore ordinario di \"Storia della medicina\" presso l'Universit\u00e0 di Ginevra."}
{"id": "1756491", "revid": "8596", "url": "https://it.wikipedia.org/wiki?curid=1756491", "title": "Joan Clos i Matheu", "text": ""}
{"id": "1756493", "revid": "438678", "url": "https://it.wikipedia.org/wiki?curid=1756493", "title": "Lo spirito dell'alveare", "text": "Lo spirito dell'alveare (\"El esp\u00edritu de la colmena\") \u00e8 un film del 1973 diretto da V\u00edctor Erice.\nTrama.\nNegli anni quaranta, in uno sperduto paesino della Spagna, a guerra civile finita, due sorelle guardano un film proiettato in paese: \"Frankenstein\" (James Whale, 1931). Ana, la sorella pi\u00f9 piccola, rimane molto impressionata dalla proiezione, fino a credere che il mostro esista davvero.\nDistribuzione.\n\u00c8 stato presentato nella Settimana internazionale della critica al Festival di Cannes 1974."}
{"id": "1756495", "revid": "152416", "url": "https://it.wikipedia.org/wiki?curid=1756495", "title": "Dietro le linee nemiche", "text": ""}
{"id": "1756502", "revid": "72396", "url": "https://it.wikipedia.org/wiki?curid=1756502", "title": "Antonio Moscheni", "text": "Biografia.\nIl talento artistico di Moscheni \u00e8 stato scoperto molto presto tanto che fu mandato nel 1872 presso la prestigiosa Accademia di Carrara a Bergamo dove rimase parecchi anni. Egli studi\u00f2 con abili maestri tra cui Enrico Scuri ed acquis\u00ec una considerevole tecnica nell'arte della pittura. Poi giunse a Roma per studiare i capolavori del Vaticano. Da l\u00ec l'affresco divenne la sua passione e svariati suoi lavori possono essere ammirati nelle chiese intorno all'area di Bergamo. Nel 1889, all'et\u00e0 di 35 anni, Moscheni rinunci\u00f2 alla prospettiva di una brillante carriera per entrare nella Compagnia di Ges\u00f9 come coadiutore laico. I suoi superiori per\u00f2 non permisero che il suo talento fosse sprecato. Terminati i due anni di noviziato egli fu mandato a decorare le chiese Croate, Albanesi e anche quelle del suo paese, l'Italia. In 1898 Moscheni part\u00ec per l'India. Egli fu mandato in Mangalore con l'incarico specifico di dipingere la Cappella di S. Luigi Gonzaga del collegio Sant'Aloysius, un istituto educativo che era stato da poco fondato dai Gesuiti italiani. In seguito operer\u00e0 a Bombay nella volta e pareti laterali della Chiesa Cattedrale del Nome di Ges\u00f9 ed a Conchin nella Chiesa Cattedrale dove morir\u00e0 nel 1905.\nAltre opere.\nL'idea originale dei suoi Superiori era quella di far rientrare Moscheni in Europa dopo il termine del lavoro al Saint Aloysius College, ma la sua fama in India era talmente cresciuta che richieste arrivavano che non potevano essere ignorate. Tocc\u00f2 alla cappella dell'Ospedale di Kankanady, alla vecchia chiesa di Agrar, al seminario di Mangalore e alla Cattedrale Holy Name di Bombay beneficiare in seguito del suo talento. Ma nessuna tra tutte queste esperienze fu pi\u00f9 completa e totale di quella nella cappella di St. Aloysius di Mangalore. Il vescovo di Cochin lo chiam\u00f2 nel 1905. Appena completato la propria opera nel Santuario della cattedrale di Cochin, Moscheni si ammal\u00f2: un acutissimo caso di dissenteria che alla fine gli fu fatale. Egli mor\u00ec il 15 novembre del 1905 e fu sepolto nel cimitero Gesuita di Cochin. In Italia oper\u00f2 a Stezzano, suo paese natale, presso il Santuario della Madonna dei Campi e l'abitazione di famiglia, a Trescore Balneario (Bg) nella Parrocchiale e nella Villa Suardi, a Manerbio (Bs) nella Parrocchiale, a Piacenza nel Collegio dei Gesuiti ed a Modena nella chiesa dei Gesuiti. Lasci\u00f2 sue opere inoltre nelle chiese dei Gesuiti di Scutari in Albania, Porto Re, Spalato e Dubrovnik in Croazia. \nLa cappella di St. Aloysius resta l'unico esempio d'arte barocca in India. Essa riceve migliaia di visitatori all'anno. Prevedibilmente, il dipartimento postale indiano ha scelto di riprodurre uno degli affreschi di Moscheni quando, nel 2001, si decise di commemorare il centoventesimo anniversario della fondazione del St Aloysius College di Mangalore."}
{"id": "1756505", "revid": "1305772", "url": "https://it.wikipedia.org/wiki?curid=1756505", "title": "Governo Aznar II", "text": " \nIl Governo Aznar II \u00e8 in carica dal 27 aprile 2000 al 17 aprile 2004. Il 27 aprile 2000 Jos\u00e9 Mar\u00eda Aznar giur\u00f2 come Presidente del Governo di fronte al Re Juan Carlos I. Il 28 aprile 2000 tutti i ministri entrono in carica, formando il Consejo de Ministros de Espa\u00f1a fino al 14 marzo 2004, giorno delle elezioni. Rimase in carica per il disbrigo degli affari correnti fino al 17 aprile 2004.\nSi crearono due nuovi ministeri: il Ministero delle Finanze e il Ministero della Scienza e Tecnologia, che sostitu\u00ec quello dell'Industria, Turismo e Commercio de Espa\u00f1a. Entrambi i Ministeri furono poi soppressi nella successiva legislatura.\nIl 28 febbraio 2001 Jaime Mayor Oreja lascia il Ministero degli Interni per candidarsi come lehendakari (presidente) nella Comunit\u00e0 Autonoma Basca. Lo sostituisce Mariano Rajoy, che lascia il Ministero della Presidenza a Juan Jos\u00e9 Lucas.\nIl 9 luglio 2002, il Governo ha un grosso rimpasto: Ana Palacio occupa il Ministero degli Affari Esteri, che Josep Piqu\u00e9 lascia per occupare quello della Scienza e tecnologia; Jos\u00e9 Mar\u00eda Michavila occupa il Ministero della Giustizia, che \u00c1ngel Acebeslascia per occupare quello degli Interni; Eduardo Zaplana occupa il Ministero del Lavoro; Mariano Rajoy torna a occupare il Ministero della Presidenza e diventa Portavoce del Governo; Javier Arenas diventa Ministero dell'Amministrazione Pubblica; ed infine Ana Pastor diventa Ministro della Sanit\u00e0.\nIl 3 marzo 2003, Jaume Matas si dimette dal Ministero dell'Ambiente per candidarsi alla Presidenza delle Isole Baleari. Viene sostituito da Elvira Rodr\u00edguez.\nIl 3 settembre 2003, Mariano Rajoy viene designato come successore di Jos\u00e9 Mar\u00eda Aznar a capo del Partido Popular e quindi si dimette da tutti gli incarichi nel Governo per dedicarsi alla leadership del partito. Rodrigo Rato diventa cos\u00ec Primo Vice Presidente, mentre Javier Arenas diventa Secondo vice Presidente. Il Ministero della Presidenza passa a Javier Arenas, quello dell'Amministrazione Pubblica a Julia Garc\u00eda-Valdecasas, e Portavoce del Governo diventa Eduardo Zaplana. Anche Josep Piqu\u00e9 si dimette, abbandona il Ministero della Scienza e Tecnologia per governare il PP in Catalogna. Viene sostituito da Juan Costa.\nComposizione del governo:"}
{"id": "1756507", "revid": "709565", "url": "https://it.wikipedia.org/wiki?curid=1756507", "title": "Giulia Weber", "text": "Biografia.\nHa studiato arte drammatica al \"Piccolo teatro civica scuola d'arte drammatica\" di Milano, danza contemporanea e ginnastica acrobatica (trampoli e palla d'equilibrio con i fratelli Colombaioni) ed \u00e8 stata allieva di Orazio Costa. \nTra gli spettacoli teatrali in cui ha recitato, ricordiamo: \"La ferita\" (1993) di Sergio Pierattini, con la regia di Dominick Tambasco, uno spettacolo sulla strage di via dei Georgofili, che diventa in parte autobiografico per l'attrice, che ha vissuto l'episodio in prima persona.\nOltre a recitare in teatro, ha lavorato in varie fiction tv e soprattutto in numerosi film, tra cui: \"Il signor Quindicipalle\" e \"Io amo Andrea\", entrambi diretti da di Francesco Nuti, \"Giorni dispari\" di Dominick Tambasco, \"Honolulu Baby\", diretto da Maurizio Nichetti, \"Un amore perfetto\", regia di Valerio Andrei, \"Il quaderno della spesa\", regia di Tonino Cervi, \"Il resto di niente\" di Antonietta De Lillo, \"Riprendimi\" di Anna Negri e \"Miracolo a Sant'Anna\" di Spike Lee."}
{"id": "1756510", "revid": "765341", "url": "https://it.wikipedia.org/wiki?curid=1756510", "title": "Sindaci di Moresnet", "text": "Il Sindaco di Moresnet era effettivamente il capo di stato di Moresnet, i sindaci di Moresnet furono:\nIn aggiunta, c'era un commissario reale dei Paesi Bassi (poi sostituito dal 1831 da un commissario belga) e Prussia (poi dal 1870 Germania) durante tutta l'esistenza di Moresnet:"}
{"id": "1756518", "revid": "767487", "url": "https://it.wikipedia.org/wiki?curid=1756518", "title": "Ingravescentibus Malis", "text": " Ingravescentibus Malis \u00e8 un'enciclica di papa Pio XI, promulgata il 29 settembre 1937, e diretta a motivare nella Chiesa cattolica la recita del Rosario della Vergine Maria, soprattutto in relazione al fatto che non solo nel passato, ma anche \"ai nostri giorni non minori pericoli che nel passato sovrastano la societ\u00e0 religiosa e civile\"."}
{"id": "1756520", "revid": "1543377", "url": "https://it.wikipedia.org/wiki?curid=1756520", "title": "Provincia di Zoundw\u00e9ogo", "text": "La provincia di Zoundw\u00e9ogo \u00e8 una delle 45 province del Burkina Faso, situata nella Regione del Centro-Sud. Il capoluogo \u00e8 Manga.\nStruttura della provincia.\nLa Provincia di Zoundw\u00e9ogo comprende 7 dipartimenti, di cui 1 citt\u00e0 e 6 comuni:"}
{"id": "1756526", "revid": "66934", "url": "https://it.wikipedia.org/wiki?curid=1756526", "title": "Zoundw\u00e9ogo", "text": ""}
{"id": "1756528", "revid": "628767", "url": "https://it.wikipedia.org/wiki?curid=1756528", "title": "Distretto di Rashaya", "text": "Il distretto di Rashaya () \u00e8 un distretto amministrativo del Libano, che fa parte del governatorato della Beq\u0101. Il capoluogo del distretto \u00e8 Rashaya."}
{"id": "1756534", "revid": "126257", "url": "https://it.wikipedia.org/wiki?curid=1756534", "title": "Sotera", "text": ""}
{"id": "1756535", "revid": "2056951", "url": "https://it.wikipedia.org/wiki?curid=1756535", "title": "Dipartimenti del Burkina Faso", "text": "I dipartimenti del Burkina Faso (in francese \"d\u00e9partements\") sono la suddivisione territoriale di terzo livello del Paese e sono pari a 351. Sotto il profilo amministrativo, corrispondono in buona sostanza ai comuni.\nDei dipartimenti previsti, 49 sono classificati ufficialmente come \"citt\u00e0\" (in francese \"villes\"), trattandosi di aree urbane vere e proprie, mentre 283 sono classificati come comuni (in francese \"communes\"), che sono aree popolate in ambito rurale. Presentano il titolo di citt\u00e0 i 45 capoluoghi di provincia e altre quattro localit\u00e0 che presentano caratteristiche di agglomerati urbani: Bitou, Garango, Niangoloko e Pouytenga.\nProfili istituzionali.\nOgni dipartimento \u00e8 composto dal capoluogo, che nel caso delle citt\u00e0 \u00e8 a sua volta suddiviso in pi\u00f9 settori (in francese \"Secteurs\"), e da un numero assai variabile di villaggi, che pu\u00f2 andare da un minimo di 6-7 unit\u00e0 ad un massimo di oltre 100. Il dipartimento con il maggior numero di villaggi \u00e8 quello di Kampti, che ne conta 113 oltre al capoluogo.\nFanno eccezione a questa organizzazione amministrativa le due citt\u00e0 pi\u00f9 grandi, la capitale Ouagadougou e Bobo-Dioulasso, per le quali \u00e8 prevista anche una suddivisione intermedia in distretti (in francese \"arrondissement\"), cinque per Ouagadougou e tre per Bobo-Dioulasso, che hanno una loro indipendenza dall'amministrazione centrale del dipartimento ed eleggono un loro sindaco ed un loro consiglio.\nOgni dipartimento elegge un proprio sindaco ed un consiglio di dipartimento. Il consiglio di dipartimento viene eletto sulla base di ogni singolo villaggio: ogni villaggio elegge un numero di consiglieri proporzionale alla propria popolazione, ma ognuno di essi ha comunque diritto di nominarne almeno due; questa organizzazione porta, in particolare nei dipartimenti con un alto numero di villaggi, ad eleggere consigli composti da un numero elevato di membri (nel caso del gi\u00e0 citato dipartimento di Kampti, il consiglio di dipartimento \u00e8 composto da 229 membri).\nLista.\nI dipartimenti in grassetto sono classificati ufficialmente come citt\u00e0, trattandosi di aree urbane vere e proprie."}
{"id": "1756539", "revid": "2096950", "url": "https://it.wikipedia.org/wiki?curid=1756539", "title": "Daniela Cardinale", "text": "\u00c8 figlia dell'ex ministro e deputato Salvatore Cardinale.\nBiografia.\nHa conseguito la laurea in Scienze della Comunicazione presso l'Universit\u00e0 di Palermo con 110/110 e lode con menzione.\nAttivit\u00e0 politica.\nDirigente giovanile nella Margherita, aderisce in seguito al Partito Democratico.\nCandidata alle elezioni politiche del 2008, viene eletta alla Camera dei Deputati, nella \"circoscrizione Sicilia 1\", nelle liste del Partito Democratico. Tale elezione ha suscitato ampie polemiche in sede locale, dovute alla concomitante rinuncia alla candidatura da parte del padre, l'ex ministro Salvatore Cardinale, in favore della collocazione in lista della figlia.\nAlle elezioni politiche del 2013, dopo aver partecipato e vinto le primarie del Partito Democratico nel Collegio di Caltanissetta con 3488 voti di preferenza, viene eletta alla Camera dei Deputati, nella \"circoscrizione Sicilia 1\", nelle liste del Partito Democratico.\nDal 2008 \u00e8 componente della IX Commissione parlamentare Trasporti, Poste e Telecomunicazioni.\nDal 2008 al 2013 \u00e8 stata componente della Commissione bicamerale per l\u2019Infanzia e l\u2019Adolescenza.\n\u00c8 componente dell\u2019Assemblea Nazionale del Partito Democratico.\nFa parte dell\u2019area Renzi ed \u00e8 politicamente vicina all'ex Ministro Luca Lotti.\nNel 2018, in rappresentanza di Sicilia Futura, movimento politico di cui \u00e8 presidente e fondatore il padre Salvatore Cardinale, \u00e8 eletta per la terza volta alla Camera dei deputati. Nel giugno 2019, in seguito alla fine dell'alleanza tra Sicilia Futura e il Partito Democratico, la Cardinale lascia il PD e passa al gruppo misto.\nIl 14 gennaio 2021 aderisce alla componente del Misto Centro Democratico-Italiani in Europa."}
{"id": "1756541", "revid": "1851848", "url": "https://it.wikipedia.org/wiki?curid=1756541", "title": "Manuela Tesse", "text": "Carriera.\nAllenatrice.\nLasciata la Torres, per la stagione 2014-2015 accetta la panchina dell'Atletico Oristano per affrontare il campionato di Serie B alla guida della squadra iscritta al girone A. La stagione si rivela positiva, con le ragazze in grado di competere con le avversarie per la parte alta della classifica, guadagnando a fine campionato il quarto posto e venendo eliminate in Coppa Italia ai sedicesimi di finale dalla Torres.\nManuela Tesse viene chiamata dalla dirigenza dell'Arezzo femminile per allenare in Serie B la nuova realt\u00e0 del calcio femminile aretino per la stagione Serie B 2015-2016 e dove rimane anche parte della stagione successiva.\nNel gennaio 2017 viene richiesta da Carolina Morace come sua seconda alla guida della nazionale di calcio femminile di Trinidad e Tobago, lasciando la panchina della squadra a Nazzarena Grilli.\nNel 2017 assume la guida della Lazio Women, dove rimane sino a giugno 2019. Mentre a marzo 2021 viene ingaggiata dal Pomigliano con cui centra la promozione in Serie A. L'esperienza al Pomigliano \u00e8 terminata dopo la terza giornata della Serie A 2021-2022 dopo un pareggio e due sconfitte in campionato.\nStatistiche.\nCronologia presenze e reti in nazionale.\nDall'elenco mancano eventuali presenze maturate prima del 1995."}
{"id": "1756542", "revid": "1609279", "url": "https://it.wikipedia.org/wiki?curid=1756542", "title": "Reopessia", "text": "La reopessia \u00e8 una caratteristica di alcuni fluidi (pi\u00f9 specificamente di alcuni fluidi non newtoniani). La reopessia \u00e8 molto particolare e rara: i fluidi reopettici mostrano un aumento di viscosit\u00e0 nel tempo quando viene applicata una forza di taglio. Si tratta quindi di fluidi con comportamento opposto alla tissotropia (le sostanze tissotropiche mostrano assottigliamento al taglio nel tempo quando viene applicata una forza di taglio).\nLa particolarit\u00e0 delle sostanze tissotropiche o reopettiche \u00e8 appunto la dipendenza nel tempo della viscosit\u00e0.\nReopessia e fluidi dilatanti.\nSpesso i due termini sono confusi per via delle poche esperienze nella quotidianit\u00e0 e della non immediata interpretazione dei fenomeni osservati.\nPi\u00f9 volte \u00e8 stato classificato come reopeptico la sospensione di amido di mais (maizena) in acqua. Tale fluido ha la caratteristica di essere poco viscoso in condizioni di quiete, una volta sottoposto a una forza di taglio la viscosit\u00e0 aumenta fino a rendere il fluido quasi solido. Non mostra per\u00f2 l'aumento di viscosit\u00e0 nel tempo indotto da una forza di taglio, fenomeno necessario per essere catalogato come fluido reopeptico. Infatti questo tipo di fluidi mostra un aumento della viscosit\u00e0 dopo che la forza \u00e8 stata applicata, l'amido di mais invece cessata la forza torna alle condizioni iniziali. L'assenza della dipendenza nel tempo semplifica il fenomeno osservato e ci permette di catalogare l'amido di mais come fluido dilatante.\nComportamento reopessico nelle ceramiche.\nSi tratta di un fenomeno, tipico, ad esempio delle sospensioni acqua-argilla dell'industria di produzione ceramica.\nQuesto consiste nell'ispessimento di un fluido con aumento di viscosit\u00e0 quando questo fluido viene sottoposto ad un moto d'agitazione lento, laminare ed uniforme.\nNormalmente questo comportamento anomalo viene \"normalizzato\" a seguito d'aggiunta d'acqua o di elettroliti (fluidificanti) nella sospensione."}
{"id": "1756543", "revid": "838137", "url": "https://it.wikipedia.org/wiki?curid=1756543", "title": "Rosi Mauro", "text": "Biografia.\nNata nel Salento a San Pietro Vernotico, \u00e8 cresciuta a Squinzano. Diplomata in ragioneria, nel 1980 si \u00e8 trasferita a Milano per lavoro; ha iniziato l'attivit\u00e0 sindacale in azienda nelle file della UIL a 21 anni. Nel 1990 \u00e8 stata eletta segretario organizzativo del Sindacato Autonomista Lombardo. L'11 novembre 1999 \u00e8 nominata Segretario Generale del Sindacato Padano.\nCarriera politica.\nGi\u00e0 consigliere comunale a Milano, dove \u00e8 stata eletta nel 1993 ed \u00e8 stata presidente della Commissione Lavoro, alle elezioni europee del 1999 \u00e8 candidata nella lista della Lega Nord nella circoscrizione Italia nord-occidentale senza essere eletta. Non \u00e8 eletta neanche alle elezioni regionali lombarde del 2000, mentre nell'aprile 2005 \u00e8 stata eletta per la prima volta consigliere regionale nel listino dell'allora Presidente della Lombardia Roberto Formigoni.\nAlle elezioni politiche italiane del 2008 \u00e8 stata eletta al Senato nelle liste della Lega Nord nella circoscrizione Lombardia e il 6 maggio successivo vicepresidente vicario del Senato della Repubblica con 161 voti a favore.\nDal settembre 2010 \u00e8 legato della sezione \"Lega Nord Emilia\", assieme ad Angelo Alessandri, dopo l'espulsione del braccio destro di Alessandri, Marco Lusetti. Ricopre l'incarico di legato della \"Lega Nord Liguria\" fino al 1\u00ba febbraio 2012 quando il coordinatore della segreterie locali della Lega Roberto Calderoli decide di rimuoverla da entrambi gli incarichi.\nIl 4 dicembre 2011 \u00e8 nominata Presidente della Commissione Lavoro del Parlamento del Nord.\nIl 12 aprile 2012 la Mauro \u00e8 stata espulsa dalla Lega Nord su decisione del consiglio federale del partito per il suo rifiuto di rassegnare le dimissioni da vicepresidente del Senato in seguito al suo coinvolgimento nel caso Belsito.\nIl 23 aprile 2012 il Presidente del Senato Renato Schifani annuncia le dimissioni della Mauro da \"vicario\" (non disporr\u00e0 pi\u00f9 dei pieni poteri attribuiti al Presidente del Senato come convocare e presiedere la conferenza dei capigruppo in assenza del Presidente) affermando che per\u00f2 continuer\u00e0 a presiedere l'Aula del Senato mantenendo il ruolo di vicepresidente.\nSuccessivamente, assieme al senatore Lorenzo Bodega, fonda il movimento territoriale \"Siamo Gente Comune\".\nControversie.\nCome vicepresidente del Senato.\nIl suo comportamento da vicepresidente del Senato durante il voto sugli emendamenti alla riforma Gelmini, con l'approvazione di alcuni emendamenti dell'opposizione, durante una situazione di caos determinata dal voto su un emendamento che prima modificava, poi riscriveva, e infine abrogava uno stesso articolo di legge, ha condotto alla sospensione della seduta. Ha fatto seguito, in serata, la ripetizione delle votazioni, con l'aula presieduta da Renato Schifani, il quale ha ravvisato \"una situazione di irregolarit\u00e0 delle votazioni\".\nProcedimenti giudiziari.\nScandalo Belsito.\nNell'aprile 2012, a seguito del collegamento del suo nome all'inchiesta che ha coinvolto l'allora tesoriere della Lega Nord Francesco Belsito, diversi partiti hanno chiesto le sue dimissioni dalla carica di vice presidente del Senato. Un suo passo indietro \u00e8 stato chiesto anche dai triumviri reggenti della Lega Roberto Maroni, Roberto Calderoli, Manuela Dal Lago e dal presidente e leader Umberto Bossi ma la Mauro ha rifiutato la richiesta. Il 24 aprile ha rimesso le funzioni di vicario della Presidenza del Senato, chiestogli da Schifani, mantenendo per\u00f2 l'incarico di vicepresidente. Nel novembre 2013 le indagini sono state chiuse, preludendo probabilmente a un rinvio a giudizio. Nel giugno 2014, la procura di Milano su questa vicenda ha richiesto l'archiviazione per Rosi Mauro. Il 7 novembre dello stesso anno il GIP di Milano ha archiviato la posizione di Rosi Mauro.\nInchiesta sulle \"spese pazze\" alla Regione Lombardia.\nIl 20 dicembre 2012 la Mauro risulta indagata dalla Procura di Milano per peculato in merito alle spese sostenute dai gruppi regionali di PdL e Lega Nord nelle legislatura 2005-2010 e 2010-2012 usati per l'acquisto di viaggi, cene, spese personali e altri benefit con soldi pubblici tra cui la stessa Mauro all'epoca in cui era consigliere regionale lombardo. Oltre alla Mauro risultano indagati 62 consiglieri o ex consiglieri PdL, SeL e Lega per il medesimo reato tra cui anche Renzo Bossi. Rosi Mauro \u00e8 stata sentita in Procura a Milano il 21 dicembre dove ha affermato che si trattava dell'acquisto di 3 portatili, 1 stampante ed 1 telefonino.\nIl 14 marzo 2014 la posizione di Rosi Mauro \u00e8 stata archiviata dal giudice per le indagini preliminari con la motivazione che le spese effettuate per le cene potevano essere considerate attivit\u00e0 \u00abin un certo qual modo routinarie\u00bb nelle funzioni di rappresentanza, considerando anche le entit\u00e0 dei relativi rimborsi richiesti tali da non ravvisare \u00abvolont\u00e0 di approfittamento illecito delle risorse pubbliche\u00bb."}
{"id": "1756545", "revid": "113757", "url": "https://it.wikipedia.org/wiki?curid=1756545", "title": "Cantone dell'Est", "text": ""}
{"id": "1756551", "revid": "121566171", "url": "https://it.wikipedia.org/wiki?curid=1756551", "title": "Stemma di Cipro", "text": "Lo Stemma di Cipro raffigura una colomba che porta un ramoscello d'ulivo (simbolo di pace); sotto vi \u00e8 scritto \"1960\", l'anno di indipendenza cipriota dal dominio britannico. Lo sfondo \u00e8 giallo; questo simboleggia i grandi depositi di rame ciprioti (principalmente in forma di calcopirite, che \u00e8 di colore giallo). La divisione in due parti della corona rappresenta i due gruppi etnici di Cipro, i Greci e i Turchi.\nStemmi Precedenti.\nQuando Cipro fu una Colonia britannica, i funzionali locali usavano uno stemma (mai ufficialmente concesso) rappresentante due leoni passanti illeoparditi, poggiati sullo Stemma reale del Regno Unito."}
{"id": "1756554", "revid": "57342", "url": "https://it.wikipedia.org/wiki?curid=1756554", "title": "Benedetto Adragna", "text": "La carriera politica.\nSindacalista della Cisl siciliana, nel 1996 viene eletto Deputato dell'Assemblea regionale siciliana nella lista del Partito Popolare Italiano per il Collegio di Agrigento, con voti di preferenza su di lista (27,18%).\nIn questa XII legislatura (Assemblea Regionale Siciliana) ricopre la carica di Presidente del Gruppo Parlamentare del PPI e successivamente viene eletto Presidente della 4\u00aa Commissione Legislativa Permanente Industria, Trasporti e Turismo; dal 26 luglio 2000 \u00e8 eletto dal Parlamento siciliano Assessore Regionale al Lavoro, Previdenza Sociale, Formazione Professionale ed Emigrazione nella Giunta Leanza (2000-2001).\nNel 2001 aderisce al neonato movimento di Sergio D'Antoni, Democrazia europea, ma non \u00e8 rieletto all'Ars.\nNel 2006 viene eletto senatore per il gruppo L'Ulivo. Nella XV legislatura \u00e8 membro dell'11\u00aa Commissione permanente (Lavoro, previdenza sociale) e della Commissione parlamentare d'inchiesta sul fenomeno della criminalit\u00e0 organizzata mafiosa o similare ed in cui assume la Presidenza di una sottocommissione.\nNel 2008 viene confermato senatore per il Partito Democratico. Fa parte dell'11\u00aa Commissione permanente (Lavoro, previdenza sociale). Viene eletto dal Senato della Repubblica nell'Ufficio di Presidenza come Questore il 6 maggio 2008, incarico ricoperto fino alla conclusione della XVI legislatura, il 14 marzo 2013.\nAlle elezioni politiche del 2013 \u00e8 ricandidato al Senato della Repubblica, in regione Sicilia, nella lista Con Monti per l'Italia, non venendo tuttavia eletto in quanto la medesima lista in Sicilia non riesce a superare la soglia di sbarramento regionale dell'8%."}
{"id": "1756558", "revid": "1272592", "url": "https://it.wikipedia.org/wiki?curid=1756558", "title": "Duccio Forzano", "text": "Biografia.\nDopo una gavetta fatta di molti mestieri oltre a quello del film maker e realizzatore, viene notato da Claudio Baglioni negli anni novanta per aver prodotto il videoclip (diretto da Giacomo De Simone) di \"Amore dannato\", per la sua ex moglie Paola Massari. Baglioni lo vuole regista inizialmente dei suoi videoclip a cominciare da \"Bolero\", successivamente gli affida la direzione televisiva dei suoi concerti. Contemporaneamente lavora per Mediaset: \"Verissimo\" e \"Real TV - Eroi per caso\".\nNel 2000 dirige la prima edizione dello show \"Torno sabato\" di Giorgio Panariello, \"Ultimo Valzer\" di Fabio Fazio, le quattro edizioni di \"Stasera pago io\" di Fiorello, poi torna in Mediaset con Paolo Bonolis e di nuovo in Rai con Gianni Morandi e Vincenzo Salemme. Vive anche una parentesi cinematografica nel 2003, dirige \"23\", una commedia comica con i Ditelo voi. Dal 2005 al 2016 ha curato la regia del programma di Rai 3 \"Che tempo che fa\" di nuovo con Fazio.\nNel 2006 debutta nella regia teatrale al Teatro Sistina con la commedia musicale \"Squali - Una storia vera un sogno\" da un'idea di Alberto Luca Recchi, scritto con Paola Conte e interpretato da Alberto Luca Recchi con Giulia Ottonello, Carlo Ragone e Beatrice Luzzi.\nSi dedica anche saltuariamente a seminari universitari di regia televisiva.\n\u00c8 regista delle edizioni del 2010, del 2011, del 2013, del 2014, del 2018 e del 2019 del Festival di Sanremo.\nSempre per Fazio cura le regie di \"Vieni via con me\" su Rai 3 nel 2010 e di \"Quello che (non) ho\" su LA7 nel 2012. \nIl 27 dicembre 2021 \u00e8 stato annunciato che curer\u00e0 la regia dell'Eurovision Song Contest 2022, che si terr\u00e0 dal 10 al 14 maggio 2022 presso il PalaOlimpico di Torino, insieme a Cristian Biondani. \nVita privata.\n\u00c8 sposato con Lorena Guglielmucci e ha due figlie. "}
{"id": "1756559", "revid": "1305772", "url": "https://it.wikipedia.org/wiki?curid=1756559", "title": "Adamo ed Eva (disambigua)", "text": ""}
{"id": "1756561", "revid": "1543377", "url": "https://it.wikipedia.org/wiki?curid=1756561", "title": "Matteo Correggiaio", "text": "Del poeta, del quale \u00e8 incerto il luogo di nascita e sconosciuto quello della morte, poche sono le notizie pervenute. Si sa che fu un rimatore legato a vincoli d'amicizia con Antonio da Tempo con il quale intrattenne rime di corrispondenza come si usava in quell'epoca.\nTra le rime a lui attribuite si ricordano tre ballate, una canzone, sei sonetti e due ternari trilingue composti in italiano, latino e francese; esse si caratterizzano per il ricco fervore immaginativo e il felice abbandono alla confessione."}
{"id": "1756562", "revid": "36426", "url": "https://it.wikipedia.org/wiki?curid=1756562", "title": "Santuario della Madonna al Sasso (Pontassieve)", "text": ""}
{"id": "1756563", "revid": "125249973", "url": "https://it.wikipedia.org/wiki?curid=1756563", "title": "Silvana Amati", "text": "Biografia.\nEsperta in microscopia elettronica e laureata in scienze naturali all'Universit\u00e0 di Bologna e in scienze biologiche all'Universit\u00e0 di Urbino, \u00e8 stata docente di istologia all'Universit\u00e0 di Ancona.\nAttivit\u00e0 politica.\nIn consiglio regionale.\nNel 1990, insieme alla Commissione pari opportunit\u00e0 della Regione Marche e alla Presidenza della Giunta regionale, come assessore alla cultura nel consiglio comunale di Senigallia ha organizzato gli incontri del Convegno nazionale \"Quando lo Stato \u00e8 Donna\"\". \"Dal 1995 al 2000 \u00e8 stata la prima donna a presiedere il Consiglio regionale delle Marche. Nel corso del suo mandato si sono svolti i lavori per la riforma dello Statuto e della legge elettorale regionale ed \u00e8 stata coordinatrice nazionale delle Commissioni di riforma degli Statuti regionali.\n\u00c8 stata vicepresidente del Coordinamento nazionale degli enti locali per la pace e i diritti umani e membro dell'esecutivo dei Comitati Dossetti per la difesa della Costituzione.\nSegretario della federazione di Ancona dei Democratici di Sinistra dal 2001 al 2006, dal 2005, come membro della Segretaria nazionale dei DS, si \u00e8 occupata della formazione politica ed \u00e8 stata responsabile nazionale per gli enti locali.\nNel 2007 ha partecipato all'Assemblea Costituente del Partito Democratico e, successivamente, alla Commissione incaricata dell'elaborazione di uno Statuto, dal 2008 \u00e8 membro della Direzione Nazionale del Partito e dal 2011 \u00e8 coordinatrice nazionale per la salute e la tutela degli animali del PD.\nElezione a senatore.\nEletta senatrice per l'Ulivo nel 2006, nel corso della XV legislatura \u00e8 stata componente della 1\u00aa Commissione permanente del Senato (Affari Costituzionali), della 14\u00aa Commissione permanente (Politiche dell'Unione europea) e della Commissione parlamentare per le questioni regionali.\nNel 2008, confermata senatrice per il Partito Democratico, partecipa alla 4\u00aa Commissione permanente (Difesa), alla Commissione straordinaria per la tutela e la promozione dei diritti umani, e viene eletta Segretario del Senato della Repubblica per il PD nella XVI legislatura.\nAlle primarie del PD del 2012 \u00e8 stata la pi\u00f9 votata fra le donne nella provincia di Ancona.\nNel 2013 \u00e8 riconfermata senatrice per il Partito Democratico e il 21 marzo 2013 viene riconfermata alla carica di Segretario del Senato della Repubblica per il PD nella XVII legislatura.\nNon \u00e8 pi\u00f9 ricandidata alle elezioni politiche del 2018, in quanto esclusa dalle liste del Partito Democratico.\nAttivit\u00e0 legislativa.\nDiritti umani.\nHa presentato come prima firmataria disegni di legge sui diritti degli immigrati in Italia, contro la discriminazione delle donne nella pubblicit\u00e0 e nei media, gli infortuni sul lavoro e le malattie professionali, per il contrasto alla produzione delle mine antiuomo e delle bombe a grappolo, e per il contrasto e la repressione dei crimini di guerra, contro l'umanit\u00e0 e di genocidio, che stava per concludere l'iter legislativo durante il Governo Monti, di cui la Senatrice Rita Levi Montalcini fu terza firmataria.\nTutela e promozione della salute e del benessere degli animali.\n\u00c8 prima firmataria dei disegni di legge sulla ridefinizione dei limiti alla vivisezione e alla sperimentazione animale, la tutela degli animali d'affezione e la prevenzione del randagismo e il divieto dell'allevamento e cattura per la produzione di pellicce."}
{"id": "1756564", "revid": "254401", "url": "https://it.wikipedia.org/wiki?curid=1756564", "title": "Ospedale di Pammatone", "text": "L'ospedale di Pammatone, che sorgeva nel quartiere di Portoria, \u00e8 stato per quasi cinque secoli, dal Quattrocento agli inizi del Novecento, il principale ospedale di Genova, svolgendo un ruolo fondamentale nel campo dell'assistenza sanitaria cittadina.\nStoria.\nEtimologia del nome.\nIl nome \"Pammatone\" ha un'origine incerta, da alcuni \u00e8 fatto risalire al termine, di origine greca, \"pamathlon\", indicante una palestra di ginnastica. Nella zona dove fu costruito l'ospedale, detta anche \"dell'Olivella\", si svolgevano infatti le esercitazioni dei balestrieri genovesi, corpo scelto dell'esercito della Repubblica.\nLe origini.\nLe sue origini risalgono al 1422, quando il notaio genovese Bartolomeo Bosco acquist\u00f2 tre vecchie case in vico Pammatone per realizzare, a sue spese, un ospedale femminile da affidare in custodia alla congregazione della Beata Vergine della Misericordia da cui prese il nome di \"Ospedale della Beata Vergine della Misericordia\". L'anno seguente fu acquistato un altro immobile e la struttura fu aperta anche agli uomini.\nIl Bosco fu uno dei tanti benestanti che tra Medioevo e Rinascimento, mossi dalla fede religiosa o semplicemente dalla volont\u00e0 di contribuire al bene della citt\u00e0, donarono parte del loro patrimonio a favore delle persone pi\u00f9 bisognose.\nAltri notabili si associarono all'opera caritativa del Bosco e contribuirono al miglioramento e all'ampliamento della struttura, che nel 1471, per volont\u00e0 del senato della Repubblica, avallata da un breve del papa Sisto IV, fu destinato a sostituire, con una concezione all'avanguardia per quei tempi, i tanti piccoli ospedali sparsi per la citt\u00e0.\nCon il contributo dei numerosi benefattori fu costruito un grande edificio a due piani con pianta a croce, in seguito sopraelevato di un piano; modifiche alla struttura intervennero nel 1542 e nel 1627.\nNello stesso periodo, accanto all'ospedale vero e proprio, in cui venivano curati malati acuti e feriti, ed adiacente all'antica chiesa di San Colombano, fu istituito il cosiddetto \"Ridotto dei poveri infermi di Santa Maria\" in cui erano raccolti i malati cronici, embrione di quello che pi\u00f9 tardi, grazie all'opera di Ettore Vernazza, sarebbe divenuto l'ospedale degli Incurabili.\nAdiacente all'ospedale fu costruita la chiesa della Santissima Annunziata, inizialmente officiata dai minori francescani, ai quali seguirono dal 1538 i cappuccini, presenti ancora oggi nella chiesa e che, a parte due brevi interruzioni nel XVI e XVIII secolo prestarono quasi ininterrottamente assistenza ai malati e continuano ancora oggi la loro opera presso l'ospedale San Martino. Tra le congregazioni femminili, l'assistenza nell'ospedale dal 1645 era prestata dalle Suore di Nostra Signora del Rifugio in Monte Calvario, con un'interruzione nella prima met\u00e0 dell'Ottocento, quando erano subentrate le figlie della carit\u00e0 di San Vincenzo de' Paoli.\nLa chiesa, oggi conosciuta anche come \"chiesa di Santa Caterina\", perch\u00e9 vi sono conservate le spoglie di santa Caterina Fieschi Adorno, era collegata con i locali dell'ospedale, a cui fungeva da cappella. La nobildonna genovese aveva preso dimora nel 1478 in un locale dell'ospedale, dedicandosi all'assistenza dei malati e all'amministrazione della struttura. Nel 1489 ne divenne rettore. Attorno a lei si form\u00f2 un gruppo di discepoli e collaboratori, tra i quali il marito, Giuliano Adorno, convertitosi da una vita dissipata. L'impegno della futura santa nella cura dei malati dur\u00f2 fin\u00f2 alla sua morte, il 15 settembre 1510.\nIl 5 dicembre 1746 nei pressi dell'ospedale avvenne il celebre episodio del Balilla che diede avvio alla rivolta dei genovesi contro gli occupanti austriaci.\nL'edificio settecentesco.\nAlla met\u00e0 del Settecento, grazie ad un lascito di 125.000 lire genovesi della nobildonna Anna Maria Pallavicini fu costruita una nuova imponente struttura. I lavori per il nuovo edificio iniziarono nel 1758 e furono completati nel 1766. Il progetto fu affidato all'architetto Andrea Orsolino, noto soprattutto per questa realizzazione. A lui si deve il disegno del portico colonnato che circonda il vasto cortile interno, che oggi, inglobato nel moderno palazzo di giustizia, \u00e8 quanto rimane del grande edificio.\nIl costo per la sua realizzazione fu di 600.000 lire genovesi, sostenuto interamente dai benefattori. Per la costruzione del nuovo edificio furono demolite alcune vecchie case, tra le quali quella appartenuta a Domenico Colombo, padre di Cristoforo, in cui si presume fosse nato il celebre navigatore.\nNel tempo l'ospedale divenne sede anche di un grande patrimonio artistico, che accanto a opere d'arte dei pi\u00f9 celebri artisti genovesi, comprendeva anche ricchi arredi e suppellettili, in particolare la raccolta di vasi in ceramica della \u201cSpezieria\u201d, realizzati tra il XV e il XVIII secolo. Con la chiusura dell'ospedale questa raccolta \u00e8 stata trasferita dapprima presso l'ospedale di S. Martino, poi presso i musei civici genovesi.\nLa chiusura e la demolizione.\nLa storia plurisecolare di Pammatone fin\u00ec all'inizio del XX secolo, quando l'ospedale cittadino venne trasferito nella nuova sede di San Martino.\nPer alcuni anni l'edificio ospit\u00f2 la facolt\u00e0 di Economia e commercio dell'Universit\u00e0 di Genova. Praticamente distrutto dai bombardamenti della seconda guerra mondiale, quanto restava del complesso fu demolito negli anni sessanta, insieme a gran parte delle case dell'antico borgo di Piccapietra.\nTra il 1966 e il 1974 sul sito dell'edificio settecentesco fu costruito il nuovo palazzo di giustizia, che dell'antico ospedale conserva il cortile interno con il portico colonnato, lo scalone monumentale e alcune delle numerose statue di benefattori (la maggior parte delle quali si trovano invece nei viali dell'ospedale San Martino)."}
{"id": "1756568", "revid": "287204", "url": "https://it.wikipedia.org/wiki?curid=1756568", "title": "Passo Kyzylart", "text": "Il passo Kyzylart \u00e8 un valico montano situato nel confine settentrionale del Tagikistan, in corrispondenza con la catena montuosa del Trans-Alaj. Nel punto pi\u00f9 alto raggiunge i 4.280\u00a0m s.l.m."}
{"id": "1756571", "revid": "36426", "url": "https://it.wikipedia.org/wiki?curid=1756571", "title": "Potenze festeggianti", "text": "Le Potenze festeggianti erano delle compagnie rionali organizzate, che avevano il compito di preparare esibizioni, feste, banchetti ed affrontarsi in \"armeggerie\" nella Firenze del tardo Rinascimento.\nStoria.\nFurono fondate nel 1343 come associazioni laiche, ma ebbero una notevole importanza soprattutto tra Cinque e Seicento, dopo che Cosimo I de' Medici le sostenne generosamente per convogliare ai divertimenti le forze del popolo minuto piuttosto che alla politica, dopo l'abolizione della Repubblica di Firenze. Anche i suoi successori sostennero le potenze, come Francesco I che le sovvenzion\u00f2 ampiamente alla nascita del primo erede maschio, Filippo (1577). Le potenze erano composte in maniera attiva solo dal popolo minuto, mentre le classi borghesi e nobili si limitavano a sostenerle economicamente e ad assistere agli spettacoli.\nQueste brigate avevano una base strettamente rionale, un po' come le contrade di Siena, ed avevano nomi altisonanti, come \"reame\", \"impero\", ecc., con tanto di \"re\", \"imperatore\", ecc. Questi capi, eletti dai vari partecipanti, dirigevano e soprintendevano alle varie attivit\u00e0 comuni.\nTra le attivit\u00e0 di queste allegre brigate, talvolta tumultuose, c'erano gli sbandieramenti, le feste, i combattimenti con armi finte o le sassaiole, nelle quali talvolta scapp\u00f2 anche il morto (si tenevano soprattutto nell'ampio slargo erboso del Prato). Le potenze partecipavano alle principali ricorrenze laiche e religiose, si occupavano di beneficenza e di religione, come con i pellegrinaggi in santuari come quello della Madonna del Sasso per devozione o penitenza, dove si arrivava a piedi a cavallo o a dorso di mulo.\nTalvolta le potenze si occuparono anche di affiggere lapidi o commissionare opere d'arte, in occasione di particolari festeggiamenti. L'opera pi\u00f9 famosa \u00e8 il Tabernacolo delle Fonticine, opera della bottega dei Della Robbia eseguita per il reame di Beliemme. Tra le targhe spiccano quelle sulla facciata di Sant'Ambrogio o Santa Lucia al Prato.\nLe potenze, a causa dei crescenti tumulti, zuffe e risse tra i vari componenti (a causa anche delle aspre rivalit\u00e0 tra potenza e potenza) finirono per essere sciolte definitivamente nel 1629 da Cosimo II.\nI nomi delle potenze.\nLe potenze avevano ciascuna un nome curioso e altisonante, escogitato dalla fantasia popolare. Il numero delle potenze vari\u00f2 nel tempo, da una decina fino a circa cinquanta.\nLe potenze nel contado.\nNel corso del Cinquecento nel Contado fiorentino si erano formate varie compagnie di festaioli dette le \u201cpotenze o signorie festeggianti\u201d ad imitazione di quelle, gi\u00e0 esistenti nei quartieri della citt\u00e0. Queste compagnie organizzate in tutti i paesi intorno a Firenze avevano il compito di organizzare le numerose feste popolari e le mascherate oltre che le manifestazioni in occasione delle visite dei Sovrani. Al divertimento affiancavano, sembra, opere di mutua assistenza. Anche la loro attivit\u00e0 era caratterizzate da un buffonesco cerimoniale e da una struttura gerarchica con a capo un \u201cSignore\u201d liberamente eletto dalla comunit\u00e0 adunata al suono delle campane. Questo \u201csovrano\u201d che aveva il compito di guidare e organizzare i divertimenti, a seconda dell'importanza del borgo assumeva un qualche altisonante titolo: Duca di San Donnino, Re di Artimino, Imperatore di Campi, Duca di Calenzano e cos\u00ec via.\nTali personaggi godevano oltre che del consenso popolare, di notevole impunit\u00e0 tanto da potersi permettere una burlesca confidenza con le autorit\u00e0. Infatti si rivolgevano al Granduca con lettere in stile diplomatico. In occasione di visite da parte di sovrani o regnanti stranieri preparavano magnifici apparati scenografici e ricevevano l'ospite circondati dalla loro buffonesca corte, sostenendo con seriet\u00e0 il loro ruolo. Cos\u00ec successe per esempio a Campi nel 1535 al passaggio dell'imperatore Carlo V diretto verso Poggio a Caiano, ricevuto dall'Imperatore di Campi assiso su un alto baldacchino. \nL'atteggiamento del governo oscill\u00f2 sempre tra il desiderio di controllare tale fenomeno per il carattere potenzialmente eversivo e spesso fonte di disordini e la volont\u00e0 di utilizzare le potenze come strumento per incanalare il consenso e distrarre il popolo dal clima politico. Comunque fu dimostrata sempre grande attenzione verso tali associazioni, tanto che la loro giurisdizione era affidata ai Capitani di Parte. \nLe \u201cpotenze\u201d vicine erano rivali e portavano le loro rimostranze reciproche davanti al Granduca; frequenti erano inoltre i disordini e le risse, tanto che fu necessario proibire loro di portare armi se non quelle finte necessarie alle mascherate.\nComunque nel 1559 il \u201csignore del Poggio\u201d fu incoronato dall'Imperatore di Campi, massima potenza del contado, ricevendo davanti al Granduca il titolo di \u201cRe del Poggio e di Toscana\u201d. L'investitura avvenne per volere di Cosimo I all'interno della Villa con grande festa. Il \u201cRe di Carmignano\u201d non accett\u00f2 di buon grado tale avvenimento e arrogantemente si attribu\u00ec il titolo di Imperatore. Nacque cos\u00ec una lunga contesa sollevata dall'Imperatore di Campi con lettera al Granduca e risolta dalle autorit\u00e0 nel 1577 quando si proib\u00ec a Carmignano di avere un Imperatore concedendo invece il titolo di \u201cGran Monarca\u201d.\nNei secoli successivi le \u201cPotenze festeggianti\u201d del contado e le feste popolari che esse organizzavano declinarono e seguirono la sorte delle Potenze cittadine."}
{"id": "1756573", "revid": "767487", "url": "https://it.wikipedia.org/wiki?curid=1756573", "title": "Il divo (film)", "text": "Il divo \u00e8 un film del 2008 scritto e diretto da Paolo Sorrentino, basato sulla vita del senatore a vita Giulio Andreotti negli anni novanta.\nIl titolo del film, che appare per esteso all'inizio del film, ossia Il divo - La spettacolare vita di Giulio Andreotti, deriva dal soprannome dato ad Andreotti dal giornalista Mino Pecorelli, ispirandosi al titolo di Gaio Giulio Cesare.\nPresentato in concorso al Festival di Cannes 2008, si \u00e8 aggiudicato il premio della giuria, ricevendo inoltre numerosi riconoscimenti italiani e internazionali, tra cui anche una candidatura ai premi Oscar 2010 nella categoria miglior trucco.\nTrama.\nLa vita di Giulio Andreotti, protagonista della storia politica italiana per decenni, nel periodo tra 1991 e 1993, a cavallo tra la presentazione del suo VII governo e l'inizio del processo di Palermo per collusioni con la mafia.\nLa pellicola inizia con una lunga serie di morti di personalit\u00e0 di spicco (Moro, Dalla Chiesa, Pecorelli, Falcone, Calvi, Sindona, Ambrosoli), tutti decessi che riguardano direttamente o indirettamente proprio Andreotti.\nSeguono le parole delle lettere di Moro che dalla sua prigionia per mano delle Brigate Rosse si rivolgeva proprio ad Andreotti, evidenziandone la poca umanit\u00e0 e scongiurandolo di aprire le trattative coi terroristi per la sua liberazione. La vicenda principale prende il via il giorno della presentazione dell'ultimo governo andreottiano, il 12 aprile 1991.\nSi radunano negli uffici di Andreotti i \"vertici\" della sua corrente nella Democrazia Cristiana, ossia Paolo Cirino Pomicino, Giuseppe Ciarrapico, Salvo Lima, Franco Evangelisti, Vittorio \"Lo Squalo\" Sbardella e il cardinale Fiorenzo Angelini detto \"Sua Sanit\u00e0\". La questione politica del giorno si sposta presto sulla futura elezione del Presidente della Repubblica, a successione di Francesco Cossiga. La corrente Primavera, detta anche andreottiana - nonostante la defezione di Sbardella, passato ai dorotei - propone l'elezione di Andreotti al Quirinale. Andreotti, richiesto di confermare la sua candidatura, accetta. Ma nella corsa al Quirinale, Andreotti si scontra con l'opposta candidatura del segretario democristiano Arnaldo Forlani: convocati da Cirino Pomicino intorno a un tavolo per un compromesso, entrambi escludono un ritiro in favore dell'altro.\nAl momento della prima convocazione del Parlamento in seduta comune per l'elezione, scoppia una violenta \"bagarre\": urla, lanci di oggetti e manette tintinnanti, il tutto sopra la testa dell'impassibile Andreotti, mentre il presidente della Camera Oscar Luigi Scalfaro cerca inutilmente di far mantenere la calma ai parlamentari. Nonostante vi siano poi ripetute votazioni, non viene data la maggioranza a nessun candidato. Durante una pausa, i vari sostenitori dei candidati cercano di raccogliere il sostegno di ulteriori parlamentari. Cirino Pomicino tenta un compromesso tra le varie correnti DC, che naufraga a causa della testardaggine di alcuni caporioni.\nNonostante avesse inizialmente conquistato molti voti, l'omicidio di Falcone scuote la sua immagine, come esponente di una corrente politica legata alla mafia, problema che gi\u00e0 si era sollevato con l'omicidio del collega di partito Salvo Lima, avvenuto per vendicare il tradimento di una classe politica che si era servita dei voti di Cosa Nostra senza per\u00f2 rispettare gli accordi presi, base di scambio con il sostegno elettorale (in questo caso la revisione delle sentenze del maxiprocesso di Palermo). Andreotti cercava gi\u00e0 precedentemente di evitare Lima al fine di rendersi agli occhi dell'opinione pubblica esterno ai suoi contatti criminali, ma inutilmente. Al termine degli scrutini, risulta eletto presidente della Repubblica Scalfaro. Dai banchi dei dorotei, l'ex andreottiano Sbardella fa notare il comportamento di Andreotti a un collega, sottolineando il sangue freddo e la dignit\u00e0 di Andreotti davanti a questa grande sconfitta.\nLa seconda parte del film s'incentra sui presunti rapporti di Andreotti con la mafia, fino alle udienze del maxiprocesso. Poco dopo l'elezione di Scalfaro, scoppia il caso di Tangentopoli, che segna la caduta degli alti papaveri della politica accusati di corruzione, fra cui Cirino Pomicino, Evangelisti (che morir\u00e0 poco dopo) e Bettino Craxi, l'alleato-rivale di Andreotti. Tuttavia, si lascia presumere che Andreotti avesse dato documenti compromettenti, attinti dal suo archivio, al pool di Milano proprio per sbarazzarsi di alcuni politici a lui scomodi. Si arriva poi alla caduta di Cosa Nostra nel 1993-1994, causata da numerosi pentimenti, arresti e leggi speciali. Nei colloqui con diversi pentiti, il procuratore di Palermo Giancarlo Caselli e i suoi collaboratori ascoltano la versione dei pentiti sui rapporti tra Andreotti e \"Cosa nostra\", sugli affari e gli omicidi voluti da Licio Gelli e Pippo Cal\u00f2 (come quelli di Calvi e Sindona, rei rispettivamente di essersi appropriato del denaro di Gelli e di sapere troppo), l'omicidio di Dalla Chiesa da parte della mafia con il benestare silenzioso di Roma e sull'omicidio di Pecorelli, assassinio commissionato da Ignazio e Nino Salvo, per ingraziarsi Andreotti.\nNel corso di questi colloqui tra Caselli e i pentiti di mafia vengono rappresentati, come flashback, i presunti colloqui tra Andreotti e i capi della mafia, tra cui Stefano Bontate e Tot\u00f2 Riina, con il famoso bacio, e il supposto rituale di affiliazione, che lo avrebbe fatto \"uomo d'onore\". Da parte sua, Andreotti si decide a combattere fino in fondo quest'ultima battaglia per la giustizia, mobilitando le sue risorse personali e finanziarie, con il pieno sostegno della famiglia, specie della moglie Livia. Il senatore respinge categoricamente le accuse di collusione con la mafia, negandolo a se stesso e perfino al suo confessore, e opponendo ai pentiti di mafia la sua vita da \"sorvegliato speciale\" da parte della scorta, con movimenti costantemente controllati. Infine si assiste all'inizio del primo processo. Prima dei titoli di coda una scritta informa che il primo processo per associazione mafiosa si concluder\u00e0 con la prescrizione per i fatti precedenti alla primavera 1980 e l'assoluzione piena per i fatti successivi a tale data, mentre il secondo processo per l'omicidio di Pecorelli si concluder\u00e0 con l'assoluzione piena.\nColonna sonora.\nLe musiche originali del film sono state composte da Teho Teardo, gi\u00e0 collaboratore di Sorrentino per \"L'amico di famiglia\". Oltre alle tracce di Teardo sono presenti diversi brani di repertorio, che spaziano dalla musica classica alla musica pop, elettronica e rock, contemporanea e dell'epoca.\nLa \"tracklist\" dell'album della colonna sonora \u00e8 la seguente (dove non indicato diversamente le tracce sono di Teho Teardo):\nOltre a queste tracce nel film sono presenti estratti da \"Pohjolan tyt\u00e4r\" (La figlia di Pohjola, op. 49), del Concerto per violino e orchestra (op. 47) e della sinfonia n\u00ba 2 (op. 43, detta anche \"l'italiana\") di Sibelius e dalla \"Danse macabre\" (op. 40) di Saint-Sa\u00ebns. Sono presenti anche le canzoni \"I migliori anni della nostra vita\" di Renato Zero e \"La prima cosa bella\", scritta da Mogol e Nicola Di Bari ed eseguita dai Ricchi e Poveri. Partecipa inoltre in una scena del film la scuola campana di samba G.R.E.S. Unidos do Batacoto, che esegue un pezzo del proprio repertorio di batucada.\nDistribuzione.\nIl film ha debuttato nelle sale italiane il 28 maggio 2008. La prima visione TV, su LA7 il 2 febbraio 2011, \u00e8 stata presentata da Enrico Mentana.\nAccoglienza.\nIl film \u00e8 stato presentato a Cannes il 23 maggio 2008, ricevendo quasi dieci minuti di applausi e il premio della giuria.\nLa reazione di Andreotti.\nGiulio Andreotti ha visto il film in anteprima in una proiezione privata; queste sono state le sue parole: \u00ab\u00e8 molto cattivo, \u00e8 una mascalzonata, direi. Cerca di rivoltare la realt\u00e0 facendomi parlare con persone che non ho mai conosciuto\u00bb. Sorrentino al riguardo ha commentato: \u00abAndreotti ha reagito in modo stizzito e questo \u00e8 un buon risultato perch\u00e9 di solito lui \u00e8 impassibile di fronte a ogni avvenimento. La reazione mi conforta e mi conferma la forza del cinema rispetto ad altri strumenti critici della realt\u00e0\u00bb.\nIl senatore a vita ha comunque deciso di non sporgere querela o chiedere tagli della pellicola, e in seguito ha dichiarato: \u00abSe uno fa politica pare che essere ignorato sia peggio che essere criticato, dunque...\u00bb. Qualche giorno dopo, il senatore a vita, intervistato da \"TV Sorrisi e Canzoni\", sembra dimostrare un atteggiamento differente nei confronti della pellicola di Sorrentino. Afferma infatti: \u00abLe mascalzonate sono ben altre. No, questa la cancello...\u00bb.\nCritica italiana.\nIl film in generale \u00e8 stato accolto molto bene dalla critica italiana. Paolo Mereghetti afferma che \u00abinsieme a Garrone e a Munzi certifica l'esistenza di un cinema italiano finalmente adulto, autorevole, coraggioso\u00bb. Pino Farinotti invece ha scritto: \u00ab\"Il divo\" \u00e8 un ottimo film. [\u2026] Sorrentino ha scovato soluzioni, contenuti e caratteri che si staccano, verso l'alto, dalla massa grigia, omologata, triste e sorpassata, del cinema italiano\u00bb. Recensioni positive provengono anche da \"Il Sole 24 Ore\", \"Liberazione\", \"Il Giornale\" e \"il manifesto\". \nSi discostano invece le recensioni di Valerio Caprara su \"Il Mattino\" e di Mariarosa Mancuso su \"Il Foglio\" che addebita al film esagerazioni sia stilistiche sia nelle accuse ad Andreotti e afferma che l'accoglienza a Cannes (dove il film ha vinto il premio della giuria) sarebbe in realt\u00e0 stata \u00abtiepida\u00bb. Al film \u00e8 stata dedicata una puntata di \"Annozero\" condotto da Santoro. Nella puntata Andreotti non era presente, tra gli ospiti figuravano il politico Cirino Pomicino, il regista del film Sorrentino e lo scrittore Carlo Lucarelli.\nCritica straniera.\nUna delle prime recensioni, quella di Peter Brunette per \"The Hollywood Reporter\", elogia il film, sottolineandone la capacit\u00e0 di intrattenimento, l'ottima recitazione e la qualit\u00e0 della colonna sonora, e rammaricandosi del fatto che probabilmente non avr\u00e0 molto successo al di fuori dell'Italia. Stessi elementi emergono dalla recensione di Jay Weissberg di \"Variety\", che definisce il film addirittura un capolavoro che \u00abdiventer\u00e0 una pietra di paragone per gli anni a venire\u00bb.\nDiverso il giudizio dato al film dai \"Cahiers du Cin\u00e9ma\", che confermano l'opinione negativa sul cinema di Paolo Sorrentino definendolo \"incapace di uscire da un miserabilismo disgustoso\". La rivale storica dei \"Cahiers\", \"Positif\", ha invece salutato il film come uno dei migliori in concorso a Cannes. Anche in Germania il film \u00e8 stato recepito positivamente. Particolare risalto \u00e8 stato dato alla sua originalit\u00e0 formale, alla quale \u00e8 stato attribuito il fatto che un film, \"del quale nessuno al di fuori dell'Italia pu\u00f2 capire le allusioni, gli intrecci o anche affermazioni\", abbia riscosso tanto successo a Cannes e venga lanciato nelle sale tedesche.\nSimile il giudizio del \"New York Times\", che \u2013 dopo aver constatato che \"buona parte dei personaggi reali \u00e8 sconosciuta al di fuori dell'Italia\" \u2013 esprime ammirazione per un film \"sensazionale\" che confronta lo spettatore con un \"\"tour de force\" di immagini indelebilmente abbaglianti\" richiamanti l'immaginario felliniano. Roger Ebert recensisce in modo molto positivo il film, affermando: \"Dopo aver visto \"Il Divo\", mi sarei dovuto sentire indignato. Avrei dovuto sentirmi cos\u00ec anche dopo aver visto \"Il padrino\". Ma questi film presentano personaggi talmente affascinanti che mi ritrovo ad ammirarli, incredulo\".\nIncassi.\nIl film \u00e8 uscito nelle sale italiane il 28 maggio 2008 in 340 copie. Nei primi cinque giorni di programmazione ha guadagnato 1.239.405 euro, 3\u00ba film pi\u00f9 visto del fine settimana del 31 maggio-1\u00ba giugno. L'incasso totale \u00e8 di 4.521.972 euro. All'estero ha incassato circa 10.400.286 dollari.\nOmaggi.\nLa rock band romana Ghostchildren ha intitolato il suo terzo album \"Il divo\", come omaggio al film."}
{"id": "1756575", "revid": "36426", "url": "https://it.wikipedia.org/wiki?curid=1756575", "title": "Potenze Festeggianti", "text": ""}
{"id": "1756576", "revid": "404449", "url": "https://it.wikipedia.org/wiki?curid=1756576", "title": "Piergiorgio Stiffoni", "text": "Carriera politica.\nDopo aver militato per un lungo periodo nel Movimento Sociale Italiano ed aver ricoperto il ruolo di dirigente provinciale e nazionale del sindacato CISNAL bancari, dopo aver aderito ad altri gruppuscoli politici di destra, Stiffoni \u00e8 stato eletto Senatore per la Lega Nord dal 1999 al 2012, subentrando al Senatore Michele Amorena deceduto il 16 febbraio 1999. Il ragionier Stiffoni \u00e8 stato segretario amministrativo del gruppo Lega Nord al Senato della Repubblica dal 2001 al 2012.\nDal 6 maggio 2008 \u00e8 Segretario alla Presidenza del Senato della Repubblica.\nDal 2010 insieme a Roberto Castelli fa parte inoltre del comitato amministrativo di tesoreria come segretario amministrativo del partito Lega Nord che affianca il tesoriere Francesco Belsito.\nIl 5 aprile 2012 dopo lo scoppio dello scandalo, il Consiglio Federale decide di sostituire l'intero comitato amministrativo di tesoreria del partito composto dallo stesso Stiffoni e dal senatore Roberto Castelli come segretari amministrativi del partito oltre che dal tesoriere dimissionario Francesco Belsito. I due senatori saranno sostituiti dai deputati Silvana Comaroli, segretario amministrativo del gruppo della Lega Nord alla Camera dei deputati da fine 2011, e Roberto Simonetti, Presidente della Provincia di Biella mentre nuovo tesoriere sar\u00e0 l'ex Presidente federale della Lega Nord Stefano Stefani.\nIl 27 aprile 2012 Stiffoni rassegna le dimissioni da segretario amministrativo del gruppo Lega Nord al Senato della Repubblica, incarico ricoperto ininterrottamente dal 2001, e annuncia la sua autosospesione dal gruppo al Senato e dal partito della Lega Nord \"al fine di non danneggiare l'immagine del movimento, fino alla conclusione dell'attivit\u00e0 istruttoria da parte della magistratura\". Nuovo segretario amministrativo sar\u00e0 il vicecapogruppo della Lega Nord al Senato Sandro Mazzatorta. Lo stesso giorno viene ascoltato dai pm milanesi il capogruppo della Lega Nord al Senato Federico Bricolo in merito dovuta ad alcuni sospetti che gli inquirenti hanno sulla gestione dei rimborsi delle spese per il gruppo dei senatori della Lega da parte di Piergiorgio Stiffoni, che risulta avere la firma sul conto al Senato del Carroccio. .\nIl 30 aprile 2012 il Consiglio federale espelle Stiffoni dalla Lega Nord.\nProcedimenti giudiziari.\nNel novembre 2003 \u00e8 stato indagato e prosciolto dalla Procura di Treviso per aver detto: \u00abL'immigrato non \u00e8 mio fratello, ha un colore della pelle diverso. (...) Cosa facciamo degli immigrati che sono rimasti in strada dopo gli sgomberi? Purtroppo il forno crematorio di Santa Bona non \u00e8 ancora pronto\u00bb.\nNell'aprile 2012 un'indagine di tre procure iscrive nel registro degli indagati il tesoriere della Lega Nord Francesco Belsito per presunti fondi neri elargiti dal partito per pagare le spese della famiglia del leader Umberto Bossi (dimessosi da Segretario Federale nell'aprile 2012). Anche il nome di Stiffoni appare come presunto beneficiario di queste elargizioni, tra cui una da 400\u00a0 000 euro in diamanti ed oro che Stiffoni avrebbe spartito con la collega di partito e Vicepresidente del Senato Rosy Mauro.\nNel maggio 2013 viene condannato a due anni e sei mesi di reclusione per peculato, previo patteggiamento. Il gip di Roma, Cinzia Parasporo, ha condannato l'ex tesoriere della Lega Nord in relazione alla gestione dei fondi del Carroccio a Palazzo Madama. I fatti risalgono al periodo compreso tra il 2008 e il 2009 e riguardano contributi erogati alla Lega per circa 995.000 euro..\nAll'ex parlamentare sono state riconosciute le attenuanti per aver riconsegnato le somme a lui affidate.\nControversie.\nIl 4 febbraio 2009, commentando l'arresto di due rumeni a Napoli per tentato stupro, Stiffoni ha dichiarato che \u00abl'Etnia romena, se rappresentata da questi personaggi specializzati in stupri, non \u00e8 degna di restare in una Europa unita\u00bb.\nNel novembre 2009 ha proposto 250 euro di multa e cinque punti in meno sulla patente per chi fuma alla guida. Il progetto \u00e8 stato ritirato pochi giorni dopo.\nNell'aprile 2011 Stiffoni afferma: \"A Treviso i gay sono il 10 per cento della popolazione e anche in Parlamento ce ne sono e sono pure molto visibili. Ma nella Lega non ci sono gay. No, noi nel nostro partito abbiamo un DNA diverso. Non abbiamo mai avuto un certo tipo di situazioni, non ho mai trovato leghisti gay, stiamo parlando del niente, del sesso degli angeli. \"\nNel dicembre 2011 il senatore critica cos\u00ec la proposta del governo Monti di tagliare gli stipendi ai parlamentari, adeguandoli alla media europea (di oltre 5. 000 euro mensili netti): \"Se vogliono una classe politica di sciattoni \u00e8 una scelta che si pu\u00f2 fare, ma mi sembra che un certo decoro ci debba essere anche di chi lavora in Parlamento\"."}
{"id": "1756577", "revid": "27723", "url": "https://it.wikipedia.org/wiki?curid=1756577", "title": "Shekel israeliano", "text": ""}
{"id": "1756586", "revid": "110157", "url": "https://it.wikipedia.org/wiki?curid=1756586", "title": "C/2008 J1 Boattini", "text": "La cometa non periodica C/2008 J1 (Boattini) \u00e8 stata scoperta il 2 maggio 2008 dall'astronomo italiano Andrea Boattini, col telescopio Schmidt di 68\u00a0cm installato sul monte Bigelow, in Arizona. La scoperta \u00e8 stata fatta nel corso del programma \"Catalina Sky Survey\" (CSS, codice 703) condotto dall'Osservatorio Steward. \u00c8 la seconda cometa scoperta da Boattini."}
{"id": "1756587", "revid": "52076", "url": "https://it.wikipedia.org/wiki?curid=1756587", "title": "Cinzia Bonfrisco", "text": ""}
{"id": "1756588", "revid": "2194936", "url": "https://it.wikipedia.org/wiki?curid=1756588", "title": "Anna Cinzia Bonfrisco", "text": "Biografia.\nNata a Riva del Garda, in provincia di Trento, ma vive a Peschiera del Garda in provincia di Verona.\nHa iniziato la sua carriera politica nel Partito Socialista Italiano, a cui ha aderito giovanissima, facendo parte della corrente craxiana. Dal 1988 al 1992 \u00e8 stata consigliera comunale a Riva del Garda.\nNel 1994 ha lasciato il Partito Socialista Italiano per passare a Forza Italia di Silvio Berlusconi.\nIn Parlamento.\nAlle elezioni politiche del 2006 \u00e8 stata eletta Senatrice della Repubblica per Forza Italia nella circoscrizione Veneto. Durante la XV legislatura \u00e8 stata membro della V Commissione Bilancio e della XIV Commissione Politiche dell'Unione Europea.\nAlle elezioni politiche del 2008 \u00e8 stata rieletta senatrice per Il Popolo della Libert\u00e0, diventando anche Segretario di presidenza del Senato della Repubblica. \u00c8 stata inoltre membro della VI Commissione Finanze.\nAlle elezioni politiche del 2013 \u00e8 stata eletta per la terza volta senatrice con Il Popolo della Libert\u00e0. Il 16 novembre 2013, con la sospensione delle attivit\u00e0 del Popolo della Libert\u00e0, ha aderito a Forza Italia.\nHa fatto parte della \"corrente fittiana\" critica nei confronti del leader Silvio Berlusconi che il 3 giugno 2015 abbandoner\u00e0 Forza Italia per aderire al nuovo gruppo Conservatori e Riformisti di cui diventa capogruppo al Senato.\nNel dicembre 2016 abbandona Conservatori e Riformisti e si \u00e8 iscritta ufficialmente al Partito Liberale Italiano, per questo motivo il 28 febbraio 2017 ha lasciato il gruppo parlamentare \"Conservatori e Riformisti\" (di cui era capogruppo) aderendo al Gruppo misto.\nIl 25 maggio 2017 ha abbandonato il Gruppo misto ed \u00e8 diventata esponente del PLI al neonato gruppo parlamentare \"Federazione della Libert\u00e0 (IDeA-Popolo e Libert\u00e0, PLI)\", di cui diviene vicepresidente vicario\".\"\nA dicembre 2017, nel quadro di un accordo politico con il PLI, \u00e8 stata candidata dalla Lega alle elezioni politiche del 2018; verr\u00e0 rieletta senatrice nella circoscrizione Lazio.\nAlle elezioni europee del 2019 \u00e8 stata candidata dalla Lega nella Circoscrizione Italia centrale. Passer\u00e0 con 39.336 preferenze risultando terza degli eletti (tolto Salvini). A seguito di ci\u00f2, si \u00e8 dimessa dal Senato e ha optato per il seggio europeo. Al suo posto \u00e8 subentrata Kristalia Rachele Papaevangeliu.\nA seguito della rottura tra il PLI e la Lega, abbandona il Partito Liberale e aderisce alla \"Destra Liberale Italiana\" fondata da Giuseppe Basini, di cui diviene presidente.\nAttivit\u00e0 al Parlamento Europeo.\nAnna Cinzia Bonfrisco \u00e8 stata nominata nel corso della 9\u00aa legislatura membro delle seguenti commissioni:\n\u00c8 stata inoltre membro sostituto\nNel corso dell'Assemblea plenaria del 16 settembre 2019 ha preso posizione contro le attivit\u00e0 di controinformazione attuate dalla Cina nei confronti dei manifestanti di Hong Kong definendo false e antidemocratiche le dichiarazioni di Carrie Lam (capo dell'esecutivo di Hong Kong).\nNel corso dell'Assemblea plenaria del 9 ottobre 2019 a Bruxelles ha denunciato \"l'aggressione brutale alla Siria da parte della Turchia\" chiedendo all'Unione Europea di condannare le azioni del governo di Recep Tayyip Erdo\u011fan . \nIl 24 ottobre ha dichiarato \"L\u2019Ue impari dalla crisi con la Turchia, con i Balcani occidentali va perseguita la strategia degli accordi commerciali prima che dell\u2019allargamento\"\nVita privata.\nNel giugno 2010 si \u00e8 sposata nel Municipio di Pastrengo con Stefano Ciccardini, dirigente di Poste Italiane."}
{"id": "1756589", "revid": "6923", "url": "https://it.wikipedia.org/wiki?curid=1756589", "title": "Dallavia", "text": ""}
{"id": "1756590", "revid": "198277", "url": "https://it.wikipedia.org/wiki?curid=1756590", "title": "Calcio Monza 1985-1986", "text": "Questa voce raccoglie le informazioni riguardanti il Calcio Monza nelle competizioni ufficiali della stagione 1985-1986.\nStagione.\nNella stagione 1985-1986 la squadra brianzola termina all'ultimo posto il campionato di Serie B, e dopo quattro stagioni di cadetteria ritorna in Serie C1. Ha raccolto 26 punti, dei quali solo sei ottenuti in trasferta \u2014 frutto di quindici sconfitte, due pareggi e due vittorie, ottenute nonostante tutto squadre di rilievo quali l', che alla fine sar\u00e0 promosso in Serie A, e la . Con 25 reti segnate ha avuto l'attacco meno prolifico del torneo e con 45 reti subite la difesa pi\u00f9 battuta del campionato.\nPer l'ottava stagione nelle ultime dieci ha avuto Alfredo Magni in panchina, ma il suo carisma nulla ha potuto per evitare il tracollo, in una stagione nata storta (Coppa Italia a parte) e terminata con la retrocessione. Ai primi di gennaio, prima del (4-0) subito ad Ascoli Piceno contro la capolista, si \u00e8 tentato il cambio di rotta, chiamando Paolo Carosi in luogo di Alfredo Magni; il Monza dopo 17 partite era ultimo con 13 punti, a pari merito con il , ma la scossa non c'\u00e8 stata per i brianzoli, mentre i sardi sono riusciti a salvarsi. Si \u00e8 trattato anche dell'ultima stagione per Adriano Galliani alla vicepresidenza del club, all'ombra del presidente Valentino Giambelli.\nNella Coppa Italia il Monza \u00e8 stato inserito nel primo girone di qualificazione, disputato prima del campionato, illudendo i tifosi con un percorso discreto: pareggiando a Torino (1-1) con la e vincendo con e , i lombardi sfiorano la qualificazione agli ottavi di finale, persi solo per differenza reti con i piemontesi, alle spalle della ."}
{"id": "1756591", "revid": "226458", "url": "https://it.wikipedia.org/wiki?curid=1756591", "title": "Drest VII dei Pitti", "text": "Nessuno degli annali irlandesi riporta il nome del padre. Se un'antica versione della \"Cronaca dei Pitti\" menziona solo \"\"Drest e Elpin\" come sovrani dopo Nechtan, ma una versione tarda afferma che Drest era figlio di Talorgan. Ma quest'ultima \u00e8 poco affidabile. Potrebbe comunque essere possibile che Drest fosse figlio di Talorg figlio di Drostan, \"fratello di Nechtan\"\"\u2014 un fratellastro, o forse fratello adottivo \u2014 che fu imprigionato nel 713. \nIl potere di Drest fu presto contestato. Nel 725, Simul figlio di Drest fu imprigionato, ma non si sa da chi. Nel 726 Nechtan fu imprigionato da Drest, dopodich\u00e9 Alp\u00edn, depose Drest. Dal 728 sembra che Drest, Nechtan, Alp\u00edn e \u00d3engus mac Fergusa lottarono tra di loro per il trono dei Pitti. Drest fu ucciso in battaglia contro \u00d3engus a Dromo Dergg Blathuug (forse Drumderg, nei pressi di Blairgowrie) nel 729. "}
{"id": "1756594", "revid": "6923", "url": "https://it.wikipedia.org/wiki?curid=1756594", "title": "Mercedes Citaro", "text": ""}
{"id": "1756595", "revid": "144796", "url": "https://it.wikipedia.org/wiki?curid=1756595", "title": "Ducato di Cieszyn", "text": ""}
{"id": "1756596", "revid": "1005847", "url": "https://it.wikipedia.org/wiki?curid=1756596", "title": "Senatori della XVI legislatura della Repubblica Italiana", "text": "Questo elenco riporta i nomi dei senatori della XVI legislatura della Repubblica Italiana dopo le elezioni politiche del 2008.\nPresidente del Senato della Repubblica.\nEletto il 28 aprile 2008 Presidente del Senato della Repubblica \u00e8 il senatore Renato Schifani.\nVicepresidenti del Senato della Repubblica sono i senatori Rosy Mauro (Gruppo misto, ex Lega Nord), Domenico Nania (Popolo della Libert\u00e0), Vannino Chiti (Partito Democratico) e Emma Bonino (Partito Democratico componente Radicale)."}
{"id": "1756600", "revid": "287204", "url": "https://it.wikipedia.org/wiki?curid=1756600", "title": "Diocesi di Apatzingan", "text": ""}
{"id": "1756603", "revid": "3831", "url": "https://it.wikipedia.org/wiki?curid=1756603", "title": "Istituto Italiano di Antropologia", "text": ""}
{"id": "1756604", "revid": "547034", "url": "https://it.wikipedia.org/wiki?curid=1756604", "title": "Alp\u00edn dei Pitti", "text": "La \"Cronaca dei Pitti\" attribuisce a loro due un periodo di cinque anni di regno congiunto. Alp\u00edn \u00e8 la forma pitta del nome inglese \u00c6lfwine e ci\u00f2 potrebbe indicare un legame con esiliati berniciani nella Pittavia come Eanfrith, padre di Talorgan mac Enfret, o Oswiu. Secondo gli \"Annali di Tigernach\" e gli \"Annali di Clonmacnoise\", nel 724 Nechtan mac Der-Ilei abdic\u00f2 in favore di Drest, entrando in monastero. Gli \"Annali di Tigernach\" dicono che nel 726 \"Drest fu cacciatod al regno dei Pitti; e Alp\u00edn regn\u00f2 al suo posto\". Nel 728/729 Alp\u00edn, Drest, Nechtan e \u00d3engus lottarono per il trono dei Pitti e dalle fonti sembra che Alp\u00edn sia stato il primo avversario di Nechtan e \u00d3engus. Fu dapprima sconfitto da \u00d3engus a Monaidh Craeb (forse Monicrieffe, nei pressi di Perth), dove fu ucciso suo figlio. Una seconda sconfitta costrinse Alp\u00edn alla fuga e riport\u00f2 Nechtan sul trono. Drest mor\u00ec l'anno successivo in battaglia, mentre non si sa nulla sulla sorte di Alp\u00edn."}
{"id": "1756605", "revid": "237256", "url": "https://it.wikipedia.org/wiki?curid=1756605", "title": "Grum-Grshimailo", "text": ""}
{"id": "1756607", "revid": "124027320", "url": "https://it.wikipedia.org/wiki?curid=1756607", "title": "Sinafia", "text": "La sinafia (dal greco \u03c3\u03c5\u03bd\u03ac\u03c6\u03b5\u03b9\u03b1) \u00e8 un fenomeno metrico di continuit\u00e0 ritmica tra due cola, che consente a una parola di essere spezzata tra la fine di un colon e l'inizio dell'altro, o nel caso di due vocali contigue, appartenenti a due parole diverse, di essere unite in sinalefe.\nEsempio: \n Iliae dum se nimium querenti\n iactat ultorem, vagus et sinistra\n labitur ripa Iove non probante u- \n xorius amnis.\n (Hor., \"Od.\" I,2, vv.17-20)\nLa scoperta di questo fenomeno metrico \u00e8 attribuita a Richard Bentley."}
{"id": "1756608", "revid": "36426", "url": "https://it.wikipedia.org/wiki?curid=1756608", "title": "San Pier Gattolino", "text": ""}
{"id": "1756609", "revid": "36426", "url": "https://it.wikipedia.org/wiki?curid=1756609", "title": "Sant'Ambrogio (Firenze)", "text": ""}
{"id": "1756611", "revid": "1543377", "url": "https://it.wikipedia.org/wiki?curid=1756611", "title": "Antonio da Tempo", "text": "Biografia.\nAppartenente ad una famiglia ghibellina di parte scaligera, venne esiliato negli anni 1313-14 e, dopo aver soggiornato a Venezia, ritorn\u00f2 nella sua citt\u00e0 natale nel 1321.\nIl suo nome risulta ancora nell'elenco dei giudici nell'anno 1337 e la sua firma si trova su un documento vicentino del 1339.\nConosciuto per le sue rime di corrispondenza con alcuni poeti del suo tempo, come Andrea da Tribano, Andrea Zamboni, Jacopo Flabiano, Matteo Correggiaio e Albertino Mussato, che denotano la conoscenza e anche la preferenza per Guittone d'Arezzo e Cino da Pistoia, deve la sua fama al \"Summa Artis Rithimici Vulgaris Dictaminis\", un trattato di metrica volgare dove egli stesso compone gli esempi per spiegare in che cosa consistano il sonetto, la ballata, la canzone, il rotundellus, il madrigale, il serventese e il motus confectus.\nIl trattato, che risale al 1332, riporta la dedica ad Alberto della Scala e vuole essere un testo esemplificativo rivolto ai rimatori meno colti dell'epoca.La sua fortuna si ebbe in seguito alla traduzione in lingua volgare da parte di Gidino di Sommacampagna."}
{"id": "1756615", "revid": "36426", "url": "https://it.wikipedia.org/wiki?curid=1756615", "title": "Santa Lucia al Prato", "text": ""}
{"id": "1756616", "revid": "547034", "url": "https://it.wikipedia.org/wiki?curid=1756616", "title": "Gartnait II dei Pitti", "text": "Secondo gli \"Annali di Tigernach\" il suo predecessore, Bridei figlio di Maelchon, mor\u00ec nel 581, mentre \"Gartnaidh re dei Pitti\" mor\u00ec nel 597. A lui sarebbe succeduto Nechtan nipote di Uerb. Secondo alcuni studiosi Gartnait andrebbe identificato con Gartnait, figlio di \u00c1ed\u00e1n mac Gabr\u00e1in re di D\u00e1l Riata e di Domelch. Se ci\u00f2 fosse vero Gartnait sarebbe stato padre di Cano mac Gartn\u00e1in, protagonista del racconto di IX secolo \"Sc\u00e9la Cano meic Gartn\u00e1in\", e l'eponimo antenato del \"genus Gartn\u00e1in\" dell'isola di Skye."}
{"id": "1756617", "revid": "49022", "url": "https://it.wikipedia.org/wiki?curid=1756617", "title": "Alp\u00edn I dei Pitti", "text": ""}
{"id": "1756621", "revid": "117270276", "url": "https://it.wikipedia.org/wiki?curid=1756621", "title": "Farneto", "text": "Farneto \u00e8 una frazione del comune di Perugia (PG).\n\u00c8 celebre per il convento francescano, collocato in media collina a breve distanza dalla via Eugubina. Il nome del luogo deriva dalla presenza di un bosco di farnie, che anticamente ricopriva l'intera collina. In questo convento, san Francesco dimor\u00f2 pi\u00f9 volte e, secondo quanto racconta la leggenda, egli piant\u00f2 ivi un bastone che venne innaffiato e divenne un cipresso (vivo sino al 1878). Ora, di questa pianta, rimane solo il tronco asciutto ed eretto a mo' di monumento, nei pressi della chiesa dell'edificio. Attualmente, del convento del XII secolo rimane solo un'ala. I residenti sono 52."}
{"id": "1756627", "revid": "121767931", "url": "https://it.wikipedia.org/wiki?curid=1756627", "title": "Lidarno", "text": "Lidarno (\"Lidarne\" in dialetto perugino) \u00e8 una frazione del comune di Perugia (PG). Questo piccolo paese era anticamente conosciuto col nome di \"San Gilio dei Pianajoli\" (Sant'Egidio degli abitanti di pianura), poich\u00e9 collocato sulla pianura (202 ) in prossimit\u00e0 del fiume Tevere, alla sua sinistra. Il nome attuale, derivato dal piccolo torrente Rio d'Arno, gli venne assegnato a partire dal XV secolo. Situato a met\u00e0 strada tra Sant'Egidio e Ponte Valleceppi, \u00e8 facilmente raggiungibile grazie ad una uscita della superstrada E45. Nelle settimane del 25 aprile e del 1\u00ba maggio vi viene celebrata la \"Festa di San Pietro Martire\", un predicatore domenicano del XVI secolo a cui \u00e8 dedicata la chiesa parrocchiale. \u00c8 abitato da 84 residenti.\nPresenta una rotonda disegnata per terra."}
{"id": "1756629", "revid": "767487", "url": "https://it.wikipedia.org/wiki?curid=1756629", "title": "Tujiko Noriko", "text": "Il suo neo genere, il glitch pop, consiste nell'unione di loop composti da distorsioni elettroniche. I brani sono cantati in giapponese o in inglese.\nHa pubblicato i suoi prodotti attraverso l'etichetta austriaca Mego e con la tedesca Tomlab; Solo per l'album St\u00e9r\u00e9otypie ha formato il gruppo \"DACM\" con Peter \"Pita\" Rehberg, dove si trovano maggiori distorsioni e dei samples, grazie all'utilizzo maggiore di tastiere e Synth.\nI suoi pezzi sono talvolta difficilmente riducibili alla forma canzone, malgrado siano tutti cantati, a causa di strutture particolari. L'uso sia dell'elettronica che della lingua, tende pi\u00f9 alla ripetizione e allo straniamento che al sentimentalismo tipico del pop, secondo una certa tendenza del glitch giapponese. Questi temi si ritrovano anche nei testi dell'autrice, dove la ricerca di umanit\u00e0 nei gesti e nei luoghi della vita moderna, i treni, gli aeroporti, la citt\u00e0, avviene senza retorica alcuna, sottolineando il fascino che la modernit\u00e0 porta.\nIn campo cinematografico ha realizzato alcuni cortometraggi, tra cui \"Sand\" e \"Mini Hawaii and Sun,\" e il lungometraggio \"Kuro\" (2017).\nAl momento vive a Parigi."}
{"id": "1756630", "revid": "1745361", "url": "https://it.wikipedia.org/wiki?curid=1756630", "title": "Carmanore", "text": "Carmanore () \u00e8 un personaggio della mitologia greca, consorte della dea Demetra e padre con lei di Eubolo e di Crisotemi. Il personaggio deriva probabilmente da una divinit\u00e0 cretese dei raccolti, e fu identificato con Iasione, che altrove \u00e8 detto essere il consorte di Demetra.\nAttraverso Eubolo, \u00e8 nonno della ninfa Carme, che ne condivide il nome e la funzione.\nMitologia.\nCarmanore, figlio di Alessiroe (una delle amanti di Dioniso) era un sacerdote che viveva nell'isola di Creta ed era famoso per la sua ospitalit\u00e0 poich\u00e9 si racconta che pi\u00f9 volte diede la sua casa anche a divinit\u00e0, in particolare Apollo.\nPurific\u00f2 Apollo e Artemide, dopo che questi avevano ucciso il drago Pitone. Entrambi si erano recati in precedenza in un altro luogo e vedendo un'epidemia in corso furono colti da paura e fuggirono sull'isola di Creta. Successivamente diede nuovamente ospitalit\u00e0 ad Apollo, ma questa volta come nido d'amore per la sua amante Acacallide."}
{"id": "1756632", "revid": "1293223", "url": "https://it.wikipedia.org/wiki?curid=1756632", "title": "La condizione umana (romanzo)", "text": "La condizione umana (orig. \"La Condition humaine\") \u00e8 un romanzo di Andr\u00e9 Malraux pubblicato nel 1933. Lo stesso anno, il libro vinse il Premio Goncourt.\nTrama.\nI rivoluzionari Chen, Kyo (con suo padre Gisors) e Katov organizzano la rivolta nella citt\u00e0 cinese di Shanghai. Non solo si evidenzia una situazione storica quale la rivolta e la lotta tra le varie fazioni, ma in ciascuno traspare una filosofia di vita, le problematiche scaturite dalle azioni commesse e la morte per qualcosa in cui si crede: una morte attiva e non un lasciarsi morire passivo. L'unico ad essere ucciso \u00e8 Katov, che dar\u00e0 la propria parte di cianuro a due compagni stremati dalla paura di essere bruciati vivi."}
{"id": "1756633", "revid": "1745361", "url": "https://it.wikipedia.org/wiki?curid=1756633", "title": "Caone", "text": "Nella mitologia greca, Caone era il nome di uno dei fratelli di Eleno, figlio di Priamo e di Ecuba ed ultimo re di Troia. \nIl mito.\nCaone, che secondo alcuni mitografi era in realt\u00e0 solo un amico di Eleno, era un suo compagno e viaggiavano insieme. Un giorno si ritrovarono alla corte del re Neottolemo ed Eleno riusc\u00ec a succedergli al potere.\nCaone secondo alcune versioni fu ucciso incidentalmente in una battuta di caccia, dove venne scambiato per un animale, mentre in un'altra versione pi\u00f9 eroica del mito egli decise di sacrificare la propria vita per salvare la gente dal pericolo di un'epidemia che era scoppiata da poco. Infatti fu sacrificato agli dei. Altri autori ancora lo immolano per scongiurare una tempesta.\nPer onorare la sua memoria, dal suo nome venne chiamata \"Caonia\" una parte dell'Epiro, quella dove vi era una foresta con un tempio sacro a Zeus, in cui un oracolo riusciva a prevedere il futuro alla gente."}
{"id": "1756636", "revid": "1745361", "url": "https://it.wikipedia.org/wiki?curid=1756636", "title": "Carcabo", "text": "Nella mitologia greca, Carcabo era il nome di uno dei figli di Triope, re dei Perrebi.\nIl mito.\nTriope regnava con malvagit\u00e0, arrivando ad irritare suo figlio al punto che fu egli stesso a porre fine al suo regno di terrore, lo uccise ma non sal\u00ec al trono: ritenne invece appropriato andarsene in esilio e trovare la purificazione. Trov\u00f2 ospitalit\u00e0 e purificazione in Troo re della Troade che gli offr\u00ec anche una piccola porzione del regno. Carcabo si stabil\u00ec in quel luogo e il suo discendente, Pandoro, fu in seguito un alleato dei troiani nella guerra di Troia. Fond\u00f2 la citt\u00e0 di Zeleia."}
{"id": "1756637", "revid": "36426", "url": "https://it.wikipedia.org/wiki?curid=1756637", "title": "Piazza Poggi", "text": ""}
{"id": "1756639", "revid": "682976", "url": "https://it.wikipedia.org/wiki?curid=1756639", "title": "Cariclo", "text": ""}
{"id": "1756640", "revid": "110157", "url": "https://it.wikipedia.org/wiki?curid=1756640", "title": "Ambatondrazaka", "text": "Ambatondrazaka \u00e8 un comune urbano (\"firaisana\") del Madagascar nord orientale, nella provincia di Toamasina, capoluogo della regione di Alaotra Mangoro. Posizionata su un ampio altipiano, coperto principalmente da risaie, ha una popolazione di 75.675 abitanti (2004).\nLa citt\u00e0 si trova a 150\u00a0km dalla capitale Antananarivo, immediatamente a sud del lago Alaotra, il pi\u00f9 grande del Madagascar.\nHa un aeroporto (Codice aeroportuale IATA: WAM) attualmente, anno 2008, non fornisce servizi civili, ed \u00e8 servita dalla ferrovia Moramanga-Lago Alaotra, anch'essa praticamente in disuso."}
{"id": "1756643", "revid": "1573940", "url": "https://it.wikipedia.org/wiki?curid=1756643", "title": "Boophis", "text": " \nBoophis \u00e8 un genere di rane della famiglia Mantellidae, endemico del Madagascar. \u00c8 l'unico genere della sottofamiglia Boophinae.\nTassonomia.\nComprende le seguenti 79 specie:"}
{"id": "1756645", "revid": "767487", "url": "https://it.wikipedia.org/wiki?curid=1756645", "title": "Paolo Bacilieri", "text": "Biografia.\nEsordisce come cantante da bambino, a soli sei anni, durante uno spettacolo scolastico di raccolta di fondi per la Croce Rossa.\nL'attivit\u00e0 professionistica s'inizia invece negli anni cinquanta: mentre \u00e8 studente universitario di architettura a Bologna, ha l'opportunit\u00e0 di farsi ascoltare dal maestro Lelio Luttazzi, che lo invita a partecipare al programma radiofonico \"Il motivo in maschera\".\nViene cos\u00ec ingaggiato dall'RCA Italiana, incide i suoi primi dischi e s'impone nel genere che all'epoca era definito \"confidenziale\", e i cui maggiori esponenti in Italia sono stati Teddy Reno, Emilio Pericoli, Nicola Arigliano e Johnny Dorelli.\nNel 1957 effettua una \"tourn\u00e9e\" in Unione Sovietica insieme a Nilla Pizzi; l'anno successivo partecipa al V Festival della nuova canzone siciliana, che si svolge a Palermo, col brano \"Bambina siciliana\".\nConquista la grande popolarit\u00e0 quando si trova a sostituire proprio Dorelli nel celebre gioco televisivo Il Musichiere, di cui sar\u00e0 ospite fisso, in coppia con Nuccia Bongiovanni (e accompagnato dall'orchestra del maestro Gorni Kramer), interpretando i motivi che i concorrenti devono indovinare.\nGrazie a questa fortunata trasmissione ottiene i maggiori successi discografici, primo fra tutti la sigla di chiusura \"Domenica \u00e8 sempre domenica\", scritta da Kramer, Garinei e Giovannini.\nTerminata la spinta promozionale del \"Musichiere\", la voce di Bacilieri e il suo stile da crooner vengono sopraffatti dal rock and roll, dagli urlatori e dalle nuove mode musicali che si affermano negli anni sessanta: lascia l'RCA per passare prima alla casa discografica La Voce del Padrone e poi alla Fonocrom, per cui incide gli ultimi dischi senza successo.\nUscito dal mercato discografico, Bacilieri continua comunque a esibirsi nelle feste di piazza e nei \"night club\", e intanto investe i suoi risparmi aprendo a Riccione un famoso locale, \"La Stalla\", che ospita nella stagione estiva numerosi artisti; tra gli altri, tiene a battesimo un gruppo di giovani musicisti allora sconosciuti: i Pooh. Presentatore della \"Stalla\" era Nando Pucci Negri. Dopo la chiusura della \"Stalla\" apr\u00ec un night club a Bologna, citt\u00e0 dove viveva, il \"Black Shadow\"\nNel 1979 ha una piccola disavventura giudiziaria legata alla gestione del locale, per cui viene condannato a sei mesi di carcere (che gli vengono per\u00f2 interamente condonati).\nIn anni pi\u00f9 recenti ha partecipato come cantante a manifestazioni jazzistiche interpretando standard della musica statunitense,cantava nei concerti di Romano Mussolini \nTra i brani interpretati da Paolo Bacilieri sono da ricordare i seguenti titoli: \"Per un bacio d'amor\", \"Fantastica\", \"Mille mandolini\", \"La ragazza del montgomery\", \"Mia cara Carolina\", \"Mi abituer\u00f2\", \"Non c'\u00e8 sabato senza sole e soprattutto Ufemia\".\nDiscografia parziale.\n45 giri Flexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "1756649", "revid": "36426", "url": "https://it.wikipedia.org/wiki?curid=1756649", "title": "Pecore nere (antologia)", "text": "Pecore nere \u00e8 una antologia di racconti di Gabriella Kuruvilla, Igiaba Scego, Ingy Mubiayi Kakese e Laila Wadia. Pubblicata per la prima volta nel 2005, raccoglie otto storie incentrate sui temi delle identit\u00e0 che condividono diverse culture di appartenenza.\nIl volume.\nLa raccolta, curata da Emanuele Coen e Flavia Capitani, si compone di otto racconti, due per ognuna delle autrici:\nI racconti si ispirano ad esperienze di vita delle autrici e sono espressione di un'italianit\u00e0 diversa e \"divisa\", frutto talora di una sofferta conquista personale oppure, come nel caso della Kuruvilla e della Scego, radicata da sempre nella propria coscienza ma convivente con il mondo culturale delle famiglie di origine.\nIl volume \u00e8 stato accolto favorevolmente dalla critica e dal pubblico, giungendo nel 2010 alla sesta edizione.\nGli autori.\nLe quattro autrici possono essere inserite nel filone della \"letteratura della migrazione\" che affronta i temi postcoloniali e del confronto delle identit\u00e0, sia da un punto di vista politico che sociale, riflettendo anche sul concetto della lingua madre. In particolare:\nGabriella Kuruvilla e Igiaba Scego sono nate in Italia, la prima a Milano, da padre indiano e madre italiana, la seconda a Roma, da entrambi i genitori somali. Ingy Mubiayi Kakese, di padre zairese e madre egiziana e Laila Wadia, figlia di indiani, sono invece originarie rispettivamente del Cairo e di Bombay, ma risiedono da lungo tempo in Italia."}
{"id": "1756650", "revid": "9498", "url": "https://it.wikipedia.org/wiki?curid=1756650", "title": "Pena di morte nella Citt\u00e0 del Vaticano", "text": "La pena di morte nella Citt\u00e0 del Vaticano \u00e8 stata legale dal 1929 al 1969, prevista in caso di tentato omicidio del papa. Venne formalmente rimossa dalla Legge fondamentale solo il 12 febbraio 2001, su iniziativa di Papa Giovanni Paolo II.\nStoria.\nSfondo storico.\nLa pena di morte \u00e8 stata supportata, come \"extrema ratio\" contro gli omicidi violenti, da diversi teologi gi\u00e0 della prima cristianit\u00e0; Sant'Ambrogio, figlio di un prefetto romano egli stesso magistrato e Console di Milano, chiamato dal popolo al ruolo di vescovo della citt\u00e0, incoraggi\u00f2 diversi membri del clero a pronunciarsi a favore ed a portare a compimento delle pene di morte; Sant'Agostino ne parla nella sua opera \"La citt\u00e0 di Dio\": egli riporta: \"Dal momento che l'autorit\u00e0 agente \u00e8 una spada nelle mani [di Dio], non vi \u00e8 contrariet\u00e0 nei confronti del comandamento \"Non uccidere\" per quanti rappresentano l'autorit\u00e0 dello stato e mettono a morte i criminali\". Ma \u00e8 un pronunciamento di principio poich\u00e9 nel momento in cui si trover\u00e0 davanti all'applicazione della pena capitale verso gli eretici Donatisti, chieder\u00e0 nella sua lettera a Marcellino di evitare la pena di morte per i colpevoli: \"Riguardo poi al castigo da infliggere loro, bench\u00e9 abbiano confessato si orribili delitti, ti prego che non sia la pena di morte, non solo per la pace della nostra coscienza, ma anche per mettere in risalto la mansuetudine cattolica.\" Tommaso d'Aquino e Duns Scoto entrambi dissero che la pena di morte era supportata dalle scritture.\nPapa Innocenzo III chiese a Pietro Valdo ed ai valdesi di accettare che \"il potere secolare possa, senza peccato mortale, esercitare il giudizio del sangue, comminando le pene con giustizia, senza timore, con prudenza e senza precipitazione\" come prerequisito per una riconciliazione con la chiesa di Roma. Durante il medioevo e nell'era moderna, l'Inquisizione venne autorizzata dalla Santa Sede a svolgere le funzioni di autorit\u00e0 secolare ed a punire con la morte gli eretici.\nIl Catechismo romano del 1566 codificava l'insegnamento che Dio ha concesso alle autorit\u00e0 civili potere sulla vita e sulla morte. I dottori della chiesa Roberto Bellarmino e Alfonso Maria de' Liguori, cos\u00ec come i teologi Francisco de Vitoria, Tommaso Moro e Francisco Su\u00e1rez continuarono questa tradizione di pensiero.\nEvoluzione storica.\nStato Pontificio.\nNello Stato della Chiesa la pena di morte fu praticata sino alla sua caduta, nel 1870: in memoria di quella pratica papa Francesco, l'11 ottobre 2017, ha dichiarato che \u00abanche nello Stato Pontificio si \u00e8 fatto ricorso a questo estremo e disumano rimedio, trascurando il primato della misericordia sulla giustizia. Assumiamo le responsabilit\u00e0 del passato, e riconosciamo che quei mezzi erano dettati da una mentalit\u00e0 pi\u00f9 legalistica che cristiana. La preoccupazione di conservare integri i poteri e le ricchezze materiali aveva portato a sovrastimare il valore della legge, impedendo di andare in profondit\u00e0 nella comprensione del Vangelo\u00bb. \nL'ultimo giustiziato fu Agabito Bellomo, un brigante condannato per omicidio e ghigliottinato a Palestrina il 9 luglio 1870, due mesi prima della conquista di Roma da parte delle truppe sabaude.\nCon la conquista dello Stato della Chiesa e la sua annessione al Regno d'Italia, i territori sottoposti precedentemente alla giurisdizione papale vennero assimilati alle leggi nazionali italiane e come tale la Santa Sede, non disponendo pi\u00f9 di una sovranit\u00e0 temporale, venne \"de facto\" privata del diritto di comminare la pena di morte. Tuttavia, in quegli stessi ex territori pontifici, ora del nuovo Regno d'Italia, la pena di morte continu\u00f2 ad essere inflitta ancora per vari anni, finch\u00e9 non fu abolita nel 1889.\nCitt\u00e0 del Vaticano.\nAll'atto della firma dei Patti Lateranensi e della costituzione della Citt\u00e0 del Vaticano, la Santa Sede torn\u00f2 a dotarsi di un territorio proprio e questo la costrinse ad introdurre delle norme necessariamente di potere temporale. Il codice penale del Regno d'Italia, che aveva reintrodotto la pena di morte nel 1926, estese la pena capitale per il reato di tentato assassinio del Papa sul proprio territorio equiparandolo a quello di tentato assassinio del Re:\nLa Legge fondamentale dello Stato della Citt\u00e0 del Vaticano, emanata nel 1929 da papa Pio XI dopo la firma dei Patti Lateranensi ed in sostanziale concordanza con quanto presente nel codice penale del Regno d'Italia, prevede la pena di morte anche nell'ordinamento della Citt\u00e0 del Vaticano e lo introdusse nello specifico anche nel tentativo di uccisione del Santo Padre. Non ci furono tentativi di assassinio del Papa fintanto che lo statuto vaticano previde la pena capitale. Papa Paolo VI rimosse la pena di morte dagli statuti vaticani, abrogandola per qualsiasi reato, annunciando la modifica nell'agosto 1969. Tuttavia il cambiamento divenne di pubblico dominio solo nel gennaio 1971, quando alcuni giornalisti accusarono Paolo VI di ipocrisia per le sue critiche alle esecuzioni capitali in Spagna e Unione Sovietica.\nLa pena di morte venne rimossa completamente dalla Legge fondamentale con \"motu proprio\" il 12 febbraio 2001, su decisione di Giovanni Paolo II."}
{"id": "1756658", "revid": "249337", "url": "https://it.wikipedia.org/wiki?curid=1756658", "title": "Jean-Claude Pressac", "text": "Biografia.\nIndirizzato dalla propria famiglia alla carriera militare, frequenta, fino all'et\u00e0 di 18 anni, \"l'Ecole militaire la Fl\u00e8che\". Abbandonata la carriera militare, si iscrive alla Facolt\u00e0 di Farmacia e si laurea nel 1971, iniziando ad esercitare la professione di farmacista del paese di Ville du Bois, nei pressi di Parigi. Appassionato fin da ragazzo di storia della Seconda guerra mondiale, si avvicina allo studio del nazismo e dell'Olocausto da filorevisionista, influenzato dalle teorie del negazionista francese Robert Faurisson.\nPur partendo da un atteggiamento scettico nei confronti dell'esistenza delle camere a gas, lo studio meticoloso di una mole impressionante di documenti, fino a quel momento ignoti, lo porta a virare verso posizioni radicalmente opposte a quelle negazioniste. Gli studi scientifici e in particolare la conoscenza della chimica, gli permettono di comprendere a fondo le tecniche di sterminio mediante gas velenosi e di cremazione dei cadaveri nei forni crematori, cos\u00ec da confutare i tentativi di negazione dell'Olocausto compiuti da Faurisson coadiuvato da Fred Leuchter, autore di una nota perizia, \"Leuchter Report\", che nell'intento dell'autore avrebbe dovuto dimostrare l'mpossibilit\u00e0 tecnica dell'esistenza delle camere a gas nei campi di sterminio nazisti.\nIl primo lavoro nel quale affronta tale questione \u00e8 \"Auschwitz. Technique and operation of the gas chambers\", un'opera di grande complessit\u00e0, pubblicata negli Stati Uniti nel 1989; successivamente, nel 1993, integra lo studio precedente con \"Les Cr\u00e9matoires d'Auschwitz. La machinerie du meurtre de masse\", che si avvarr\u00e0 della possibilit\u00e0 offerta dall'apertura degli archivi dell'ex Unione Sovietica. Muore di infarto a soli 59 anni. I suoi studi costituiscono un riferimento fondamentale e imprescindibile per la storiografia dell'Olocausto."}
{"id": "1756662", "revid": "15904757", "url": "https://it.wikipedia.org/wiki?curid=1756662", "title": "Pena di morte in Vaticano", "text": ""}
{"id": "1756665", "revid": "339392", "url": "https://it.wikipedia.org/wiki?curid=1756665", "title": "Tatyana Ove\u010dkina", "text": ""}
{"id": "1756667", "revid": "741864", "url": "https://it.wikipedia.org/wiki?curid=1756667", "title": "Ad Plurimas", "text": "Ad Plurimas \u00e8 una enciclica di Papa Leone XII, datata 25 gennaio 1825."}
{"id": "1756668", "revid": "1149807", "url": "https://it.wikipedia.org/wiki?curid=1756668", "title": "Episodi di Daria", "text": "Il cartone animato \"Daria\" fu trasmesso in Italia dal 1997 al 2002 da MTV, per un totale di 65 episodi distribuiti in 5 stagioni da 13 puntate ciascuna."}
{"id": "1756673", "revid": "111433", "url": "https://it.wikipedia.org/wiki?curid=1756673", "title": "Giorgio Pardi", "text": " \nCarriera.\nSi laurea all'Universit\u00e0 degli Studi di Milano nel 1964. Dopo la laurea lavora alla Columbia University, alla Yale University, al laboratorio NIH di fisiologia perinatale di Porto Rico, alla Southern California University di Los Angeles e all'Istituto per la Cura della Madre e del Bambino di Podol\u00ed, Praga. \nTornato nell'ateneo milanese, \u00e8 assistente e poi professore di Ostetricia e Ginecologia. Dapprima a capo della medicina materno-fetale all'Istituto \"L. Mangiagalli\" , viene poi chiamato dall'Universit\u00e0 di Milano alla direzione del nuovo Dipartimento universitario di Ostetricia e ginecologia dell'ospedale San Paolo, carica che ricopre dal 1987 al 2002, quando ritorna come direttore all'Istituto \"L. Mangiagalli\".\nNel 2005 \u00e8 nominato Grande ufficiale dell'Ordine al merito della Repubblica dal Presidente della Repubblica Carlo Azeglio Ciampi.\nAlla sua morte la moglie Nicoletta Corbella Pardi, insieme ad alcuni allievi ed amici, ha istituito la Fondazione Giorgio Pardi per il sostegno di giovani medici e ricercatori nel campo dell'ostetricia e ginecologia in Italia.\nRisultati.\nHa condotto studi sul metabolismo materno e fetale e sullo sviluppo del feto, utilizzando sia la cordocentesi che gli isotopi stabili nella clinica e nella ricerca. \nHa portato a termine studi sulla circolazione fetale tramite la velocimetria laser Doppler, che hanno permesso di ottenere nuove informazioni sulla fisiologia fetale, permettendo di diagnosticare condizioni patologiche del feto con implicazioni anche terapeutiche.\nAlla luce di queste conoscenze, infatti, \u00e8 diventato possibile identificare il momento ottimale del parto e migliorare decisamente la prognosi dei feti sottosviluppati. \nPardi \u00e8 stato il primo italiano a diventare membro onorario dell'American Society of Obstetrics and Gynecology nel 2005, con la Joseph Prince Oration: \u00abGrowth and maturation of fetal organs: fifty years of discoveries\u00bb."}
{"id": "1756684", "revid": "121171815", "url": "https://it.wikipedia.org/wiki?curid=1756684", "title": "Porno-Teo-Kolossal", "text": "Porno-Teo-Kolossal (1966-1975) \u00e8 una delle opere incompiute di Pier Paolo Pasolini, di cui lo scrittore complet\u00f2 la sceneggiatura insieme a Sergio Citti. Si tratta di un film che il regista, a causa della sua prematura morte sopraggiunta il 2 novembre 1975, non ebbe il tempo di girare. Dopo la realizzazione di \"Sal\u00f2 o le 120 giornate di Sodoma\", Pasolini dichiar\u00f2 che con il suo film \"Porno-Teo-Kolossal\" avrebbe concluso la sua carriera di regista, anche se, in realt\u00e0, rimangono progetti di altre opere cinematografiche che Pasolini avrebbe, forse, realizzato pi\u00f9 avanti. Si trattava di \"un film sull'ideologia\" che doveva rappresentare tre diversi tipi di utopia, legati a un passato paleoindustriale, a un presente neocapitalistico e a un futuro tecnocratico, inesorabilmente destinati a fallire attraverso catastrofi apocalittiche che avrebbero condotto alla fine anche dell'ultima utopia: quella della fede.\nNato da un progetto concepito nel 1966 con il titolo provvisorio di \"Le avventure del\" \"Re magio randagio e il suo schiavetto Schiaffo\", viene accantonato dopo l'improvvisa morte di Tot\u00f2 che avrebbe dovuto esserne il protagonista sulla falsariga di \"Uccellacci e uccellini\". Successivamente, il film avrebbe dovuto essere realizzato con la collaborazione di Eduardo De Filippo, infatti Pasolini, pur avendo completato la stesura della sceneggiatura, aveva chiesto al grande attore durante le riprese anche di improvvisare, lasciandosi trascinare dall'estro creativo. I titoli provvisori che Pasolini diede al film furono: \"Il Cinema\", \"Ta kai ta\" (dal greco \"questo e quello\", frase citata da San Paolo nella Storia Lausiaca), \"Circenses\" e \"Dromenon Legomenon.\" Sul dattiloscritto della sceneggiatura, lungo settantacinque cartelle con alcune correzioni a mano, e nelle lettere rimarr\u00e0 il titolo \"Porno-Teo-Kolossal.\"\nTrama.\nLa storia inizia a Napoli, \u00abdove si \u00e8 sparsa la chiacchiera che deve nascere il Messia. Scene di fanatismo alla San Gennaro, feste, processioni, chiassate ecc.\u00bb. Il Re Magio Epifanio (che avrebbe dovuto avere come interprete Eduardo De Filippo) parte in compagnia del proprio servo Nunzio (o il Romanino) (la cui parte avrebbe dovuto essere sostenuta da Ninetto Davoli), per un viaggio fantastico e allucinato (che richiama in parte quello surreale di Tot\u00f2 e Ninetto in \"Uccellacci e uccellini\" e in parte quello evangelico del film \"San Paolo\", mai realizzato), intento a seguire una Cometa (l'Ideologia) che si dirige verso il luogo dove \u00e8 nato il Messia.\nStrada facendo per\u00f2 gliene capitano di tutti i colori, al punto che quando arriva a destinazione, non solo il Messia \u00e8 nato, ma ha trascorso la vita ed \u00e8 morto, fondando una religione a sua volta finita. Il Re Magio, arrivato sul luogo inutilmente, muore. Il servo burbero, rozzo e incosciente che ha accompagnato il Re Magio, in punto di morte gli rivela: egli \u00e8 un angelo, e prende per mano il Re Magio per portarlo nel Paradiso che ha meritato. Ma il Paradiso non c'\u00e8. I due si voltano indietro, verso il mondo della realt\u00e0, di cui hanno scoperto i valori cercandone altri, e restano di sale come la figlia di Lot nel racconto biblico.\nLa lettera a Eduardo De Filippo.\nIl rapporto tra l'attore, intellettuale di spicco, e Pasolini era di lungo corso: De Filippo ai tempi del processo al film \"I racconti di Canterbury\" prese le difese del regista; Pasolini lo aveva definito \u00abil pi\u00f9 grande attore italiano\u00bb e aveva pensato di scrivere per lui un testo teatrale in dialetto napoletano intitolato \"Mandolini\".\nRispetto alla realizzazione del nuovo lavoro, tutto sembra maturare in tempi che molto probabilmente si prevedevano assai ravvicinati, se Pier Paolo Pasolini scrive a Eduardo De Filippo il 24 settembre 1975:\nLa rinascita dell'opera.\nNel 1996 il regista Sergio Citti, amico e aiutante di Pasolini, gir\u00f2 il film \"I magi randagi\" con interpreti Franco Citti, Silvio Orlando e Ninetto Davoli. Prendendo spunto dall'idea originale pasoliniana, Citti nella trama racconta la storia di un gruppo di attori teatrali filosofi che cercano di rappresentare scene della Nativit\u00e0 di Ges\u00f9 Cristo. Tuttavia non vengono capiti e sono costretti ad allontanarsi e a compiere lunghi viaggi da nomadi.\nIl film \"Pasolini\" di Abel Ferrara (2014) ricostruisce alcune sequenze di \"Porno-Teo-Kolossal\", con Ninetto Davoli nella parte pensata per Eduardo De Filippo e Riccardo Scamarcio nella parte di Ninetto Davoli. "}
{"id": "1756685", "revid": "118834", "url": "https://it.wikipedia.org/wiki?curid=1756685", "title": "Porno Teo Kolossal", "text": ""}
{"id": "1756686", "revid": "118834", "url": "https://it.wikipedia.org/wiki?curid=1756686", "title": "Porno-teo-kolossal", "text": ""}
{"id": "1756694", "revid": "21880", "url": "https://it.wikipedia.org/wiki?curid=1756694", "title": "Psophiidae", "text": ""}
{"id": "1756696", "revid": "287204", "url": "https://it.wikipedia.org/wiki?curid=1756696", "title": "M\u00f6tley Crue", "text": ""}
{"id": "1756698", "revid": "95049", "url": "https://it.wikipedia.org/wiki?curid=1756698", "title": "Ex mattatoio (Roma)", "text": "L'ex mattatoio di Roma, chiamato correntemente \"Mattatoio di Testaccio\", era originariamente un complesso di padiglioni alle pendici del monte dei cocci adibito alla macellazione ed alla distribuzione delle carni destinata alla capitale.\nStoria.\nNel 1888 l'architetto Gioacchino Ersoch, che gi\u00e0 aveva lavorato alla ristrutturazione della precedente area di mattazione fatta costruire alle spalle di piazza del Popolo da papa Leone XII, fu incaricato di progettare, a causa dei cambiamenti nell'assetto urbanistico della citt\u00e0 e le nuove norme igieniche riguardanti gli edifici di mattazione, un pi\u00f9 grande complesso che rispondesse alle nuove esigenze. Fu scelta una zona che, con l'approvazione di uno specifico progetto nel 1872, era gi\u00e0 stata destinata all'edificazione di nuove residenze operaie nell'ambito dell'insediamento commerciale ed industriale pi\u00f9 importante nella Roma di allora. Al progetto partecip\u00f2 l'ingegnere Filippo Laccetti che ide\u00f2 tra l'altro un interessante sistema di eliminazione degli scarti alimentari nel vicino Tevere.\nNei primi anni del Duemila da un'idea di Zoneattive nasce il progetto di restauro. Il cantiere \u00e8 stato aperto nel 2006 e consegnato nel 2010, l\u2019intervento conservativo ha riqualificato i padiglioni utilizzati per i serbatoi dell\u2019acqua, per la pelanda e per la macellazione dei suini.\nLa gestione, affidata ai Musei in Comune della Sovrintendenza Capitolina ai Beni Culturali fino al 2017, ha realizzato negli anni un percorso dedicato al contemporaneo arricchito anche dalla presenza, sempre all'interno del Mattatoio, dell\u2019Accademia di Belle Arti e della Facolt\u00e0 di Architettura di Roma Tre. Dal 2018 la gestione \u00e8 affidata da Roma Capitale all\u2019Azienda Speciale Palaexpo.\nIl vecchio Mattatoio.\nCollocazione.\nIl complesso \u00e8 situato nel rione Testaccio e copre un'area di 25.000\u00a0m\u00b2 compresa fra via Benjamin Franklin, dov'\u00e8 collocato tuttora l'ingresso principale, il lungotevere Testaccio, dov'\u00e8 collocato un padiglione adibito inizialmente a dazio per il controllo ed il peso del bestiame, via Aldo Manuzio e dal lato opposto dal viale del Campo Boario dove veniva mercanteggiata la carne.\nStruttura e funzioni.\nLa tipologia del padiglione come volume rettangolare, con muri rifiniti in mattoni, tetto a doppia falda ed aperture arcuate ripetute a distanza regolare, si ripete per tutti gli ambienti del macello che vedevano al loro interno il frequente uso di elementi architettonici in ferro.\nLa collocazione delle originarie funzioni nei diversi padiglioni, disposti nella vasta area con un disegno geometrico e razionale, rispondeva a chiari principi di funzionalit\u00e0 e di igiene che Ersoch assunse sin dall'inizio come linee guida del progetto. Il viale principale, sull'asse Franklin/Lungotevere, delimitava sui due lati gli ambienti adibiti alla macellazione affiancati dalle stalle, dai bagni e dagli stabilimenti per la lavorazione del sangue; nei padiglioni dietro la facciata principale erano state poste le funzioni che richiedevano l'ausilio di personale esterno mentre perifericamente, sul lato dell'attuale via Manuzio, erano collocate le funzioni pi\u00f9 scomode come il macello della carne suina e delle carni tenere.\nIl Mattatoio oggi.\nIl mattatoio \u00e8 stato dismesso nel 1975, quando Roma aveva ormai raggiunto i tre milioni di abitanti, per essere sostituito da una nuova struttura su viale Palmiro Togliatti, al civico 1206, in zona Tor Sapienza. Da allora il complesso, considerato uno dei pezzi fondamentali dell'archeologia industriale romana, ha subito diverse ristrutturazioni nelle sue diverse parti, ha ospitato manifestazioni temporanee e nuove funzioni stabilitesi permanentemente all'interno dei vecchi padiglioni.\nGli edifici ospitano alcuni uffici dei vigili urbani; nel 2000, otto anni dopo la nascita della terza universit\u00e0, il padiglione 7 lungo via Aldo Manuzio e quelli lungo via Franklin vengono ristrutturati e adibiti ad aule per la Facolt\u00e0 di Architettura; nel 2002 un'area complessiva di 105.000\u00a0m\u00b2 comprendente due padiglioni sono stati destinati alla seconda sede del MACRO denominata prima \"Macro Future\" poi \"Macro Testaccio\".\nLa gestione, affidata ai Musei in Comune della Sovrintendenza Capitolina ai Beni Culturali fino al 2017, ha realizzato negli anni un percorso dedicato al contemporaneo arricchito anche dalla presenza, sempre all'interno del Mattatoio, dell\u2019Accademia di Belle Arti e della Facolt\u00e0 di Architettura di Roma Tre. Dal 2018 la gestione \u00e8 affidata da Roma Capitale all\u2019Azienda Speciale Palaexpo. \nIl 29 settembre 2007, sul lato di via del Campo Boario, \u00e8 stata inaugurata una sede permanente di 3500\u00a0m\u00b2 per la \"Citt\u00e0 dell'altra economia\". Il 18 febbraio 2010 dopo tre anni di restauri ed al termine di un cantiere aperto nel novembre del 2006 \u00e8 stata inaugurata \"La Pelanda\", un ulteriore spazio espositivo che comprende 5 fabbricati organizzati intorno ad una grande galleria che coprono rispettivamente un'area di circa 5000\u00a0m\u00b2 e 1400\u00a0m\u00b2 in uno spazio centrale nell'area del progetto originario dedicata ai serbatoi dell'acqua e alla pelanda dei suini. Il 12 marzo 2010 la facolt\u00e0 di Architettura dell'universit\u00e0 Roma Tre ha inaugurato ed aperto a studenti e docenti il padiglione 15A, sul lato del Lungotevere. Nel 2013 \u00e8 terminata la trasformazione dei padiglioni 2B, 4 e 8 che ha permesso il gi\u00e0 previsto trasferimento completo della didattica, degli uffici e dei laboratori del Dipartimento di Architettura (che dall'anno accademico 2013/2014 ha sostituito la Facolt\u00e0 in base alla Legge n.240/2010, alias \"Riforma Gelmini\") dalla storica sede dell'Argiletum dove sono rimasti i corsi post lauream, gli uffici dei docenti e gli uffici di area ricerca. \nNel complesso si \u00e8 inoltre insediato il centro sociale Villaggio Globale. L'ex Mattatoio ha inoltre visto nascere Muccassassina, la serata di autofinanziamento del Circolo di cultura omosessuale Mario Mieli di Roma, a cui peraltro deve l'ironico nome, ed ha ospitato, a partire dal 2002 le prime tre edizioni del \"Gay Village\", evento organizzato nell'ambito dell'Estate romana."}
{"id": "1756702", "revid": "260853", "url": "https://it.wikipedia.org/wiki?curid=1756702", "title": "Mattatoio di Testaccio", "text": ""}
{"id": "1756704", "revid": "260853", "url": "https://it.wikipedia.org/wiki?curid=1756704", "title": "Ex mattatoio di Roma", "text": ""}
{"id": "1756706", "revid": "121420488", "url": "https://it.wikipedia.org/wiki?curid=1756706", "title": "Campionato di calcio delle Isole Scilly", "text": "Il Campionato di calcio delle Isole Scilly (in inglese \"Isles of Scilly Football League\"), detto anche Lioness Shield, \u00e8 il pi\u00f9 piccolo campionato di calcio al mondo, che si disputa annualmente sulle Isole Scilly (Inghilterra) a partire dal 1920. Vi prendono parte soltanto due squadre, i Woolpack Wanderers ed i Garrison Gunners, che si sfidano per 17 turni nello stadio \"Garrison Field\" sull'isola di St. Mary's. Il torneo \u00e8 affiliato alla Football Association (FA), la federazione calcistica inglese.\nOltre alle partite del campionato, le due squadre disputano anche la coppa nazionale, chiamata \"Wholesalers Cup\", e la coppa di lega, detta \"Foredeck Cup\". Prima dell'inizio della stagione, inoltre, si gioca il \"Charity Shield\", corrispondente alla supercoppa di lega.\nIl campionato delle Isole Scilly ha una durata di circa quattro mesi: esso infatti inizia nel mese di novembre e termina alla fine di marzo. Le squadre vengono formate, all'inizio di ogni stagione, dai capitani delle due compagini, i quali scelgono i calciatori in base alle loro preferenze con una formula simile a quella utilizzata nella draft-lottery della National Basketball Association (NBA).\nNel 2008 Adidas ha scelto il campionato delle Isole Scilly per lanciare una campagna pubblicitaria, nota con il nome di \"Dream Big\", inviando i calciatori David Beckham, Steven Gerrard e Patrick Vieira a giocare allo stadio \"Garrison Field\" con alcuni ragazzi della zona."}
{"id": "1756709", "revid": "287204", "url": "https://it.wikipedia.org/wiki?curid=1756709", "title": "Tianxia Di Yi Lou", "text": ""}
{"id": "1756713", "revid": "484362", "url": "https://it.wikipedia.org/wiki?curid=1756713", "title": "Storia dell'automobile", "text": "La storia dell'automobile come mezzo di trasporto affermato e funzionante inizia nel XIX secolo. Essa si basa tuttavia su modelli concepiti in precedenza; per questo la data dell'invenzione dell'auto non pu\u00f2 essere stabilita con assoluta ed obiettiva esattezza:\nGi\u00e0 durante l'epoca storica del Rinascimento erano stati ideati e disegnati modelli di carri in grado di spostarsi da soli. D'altro canto, questi progetti vivevano solo sulla carta. Dei prototipi funzionanti come il famoso \"Carro di Cugnot\" (marchingegni con un motore a vapore) furono costruiti solo verso la fine del XVIII secolo.\nNata per sostituire la trazione animale, l'automobile si serviva di motori di volta in volta diversi a seconda dei sistemi di alimentazione. Soltanto dopo la prima guerra mondiale l'introduzione del motore endotermico e della benzina si impose su una moltitudine di sistemi. Ci\u00f2 nonostante vennero sempre proposte, nei vari periodi storici, forme di alimentazione alternative alla benzina.\nIl motore a vapore ed il Carro di Cugnot.\nProgettato nel 1769, era azionato da un motore a vapore a due cilindri in linea di 325\u00a0mm di alesaggio e 387\u00a0mm di corsa, per una cilindrata totale di circa 64.000 cm\u00b3. Questo marchingegno era in grado di portare un carico di oltre 4 tonnellate, soprannominato \"macchina azionata dal fuoco\" procedette lentamente solo per una dozzina di minuti, raggiungendo una punta di velocit\u00e0 stimata inferiore ai 10 km/h; questa pur brevissima esibizione segn\u00f2 l'inizio della storia della motorizzazione: si tratta infatti della prima dimostrazione pratica fornita al mondo da un veicolo \"auto-mobile\" nel senso letterale del termine, vale a dire che si muove da s\u00e9 tramite una forza non animale, non immagazzinata per mezzo di molle e che non utilizzava gli effetti del vento.\nIl problema principale stava non tanto nel far muovere il mezzo, ma nella lentezza della sterzata e nel farlo frenare, infatti il primo prototipo si distrusse contro un muro.\nTuttavia subito dopo venne costruito un secondo carro nel luglio del 1771, che ottenne il risultato sperato (attualmente, il Carro di Cugnot \u00e8 conservato al Conservatoire National des Arts et M\u00e9tiers di Parigi ed una replica si pu\u00f2 ammirare presso il Museo dell'automobile Carlo Biscaretti di Ruffia di Torino). \nIl Carro di Cugnot fu un prototipo fondamentale ma caratterizzato da diverse componenti in comune con altre invenzioni come la locomotiva ed il triciclo motorizzato. Si distingueva quindi dall'automobile moderna anche perch\u00e9 non costituiva, per il momento, una valida alternativa alla trazione animale. I progressi portarono ad una vera e propria svolta soltanto dopo un centinaio d'anni, soprattutto grazie ai modelli introdotti da imprenditori come Karl Benz.\nL'Ottocento: gas, benzina, Diesel e prime esperienze con l'elettricit\u00e0.\nAnche nel XIX secolo vennero costruite delle automobili con trazione a vapore. Inoltre, ingegneri ed inventori continuavano a lavorare su modelli a trazione muscolare oppure a vela. Ciononostante la concorrenza di sistemi progrediti non si fece pi\u00f9 attendere:\nLe ricerche che portavano a sviluppare nuovi modelli si spingevano nelle pi\u00f9 disparate direzioni, alimentate dagli sviluppi storici della industrializzazione, soprattutto inglese. Fu cos\u00ec che le citt\u00e0 di Londra e Bath si ritrovarono gi\u00e0 nel 1828 con un collegamento di autobus funzionanti a vapore.\nUn momento di grande importanza fu senz'altro il 1876 grazie a Nikolaus August Otto che realizz\u00f2 il primo motore a quattro tempi effettivamente funzionante. In ogni caso l'auto non si era ancora del tutto profilata e distinta da altri mezzi di locomozione e trasporto come la bicicletta e la locomotiva. Basti pensare al fatto che due famosi modelli francesi, \"l'Ob\u00e9issante\" e \"la Mancelle\" venivano presentati all'Esposizione universale di Parigi (1878) nella sezione dedicata al materiale ferroviario.\nGrazie ad alcune decisive innovazioni ed alla fondazione di importanti aziende, fu comunque proprio verso la fine del XIX secolo che l'autovettura diventava per la prima volta un fenomeno ben conosciuto ed in grado di fare concorrenza alla carrozza. Dal punto di vista estetico l'automobile sviluppava per la prima volta caratteristiche sempre meglio distinguibili da quelli di altri mezzi di trasporto, anche se spesso rimaneva visibile, nel progetto, la struttura di una carrozza adagiata su di un motore:\nLa concorrenza tra diversi sistemi era sempre maggiore e finiva per essere inscenata davanti al pubblico: fu cos\u00ec che nacquero le prime gare automobilistiche, tra le quali era senz'altro famosissima la Parigi-Rouen. Anche se sembravano profilarsi buone prospettive per il motore a benzina, questo sistema pareva tardare ad affermarsi sugli altri. Il primo record di velocit\u00e0 terrestre ufficialmente registrato, nel 1898, \u00e8 da attribuire ad un'automobile elettrica: il francese Gaston de Chasseloup-Laubat raggiungeva i 63,15 chilometri l'ora, mentre l'anno successivo, il 29 aprile 1899 Camille Jenatzy superava la bellezza dei cento km/h con La Jamais Contente, anche in questo caso un'auto elettrica. Con la sua spiccata linea appuntita, questa vettura cercava una sua soluzione aerodinamica, anche se prematura.\nIl Novecento: l'affermazione definitiva del modello a benzina.\nCome visto, il XX secolo si apriva con una ricerca volta nelle direzioni pi\u00f9 disparate. Da carburante fungevano anche sostanze come il petrolio e l'alcool. Infatti, l'automobile a benzina fin\u00ec per diventare il modello pi\u00f9 affermato solo a partire dal periodo intorno alla prima guerra mondiale.\nNel 1910 fu inventato, da Charles Franklin Kettering per la Cadillac, l'avviamento elettrico: tra l'altro, con il progressivo aumento del numero dei cilindri, all'epoca diventava sempre pi\u00f9 pericoloso accendere il motore manualmente girando l'apposita manovella.\nAnche in Italia all'inizio del secolo inizi\u00f2 la produzione industriale della FIAT a Torino, con la consulenza tecnica dell'ingegnere Enrico Bernardi, che fin dal 1896 aveva iniziato a realizzare industrialmente automobili con motori a scoppio presso la ditta \"Miari e Giusti\" di Padova.\nDal 1908 con la realizzazione in America della \u201cFord Modello T\u201d, l'industria automobilistica diede avvio alla costruzione in grande serie di autoveicoli (dal 1913 utilizzando la catena di montaggio), incidendo fortemente sulla civilt\u00e0 del XX secolo, considerando che tale auto fu in produzione per 19 anni con oltre 15 milioni di esemplari realizzati. Non si trattava di sviluppi di natura puramente tecnologica: infatti, di pari passo, la teoria economica del taylorismo introduceva nuovi canoni di produttivit\u00e0, ridefinendo in parte il ruolo del lavoratore e aprendo questioni di natura umana e sociale. Da una parte, la nuova classe operaia si ribellava a queste dinamiche coniando il termine dispregiativo di fordismo. Dall'altra si faceva il primo passo verso la produzione in massa di autovetture che potessero essere alla portata dei ceti meno abbienti.\nFu un'occasione presa al volo dalle dittature fasciste, che vedevano lo sviluppo di beni di consumo come fattore di piena occupazione e stabilit\u00e0 della base. Si diede cos\u00ec inizio una prima diffusione di autovetture in Italia o in Germania. Il 1936 fu infatti l'anno di nascita di modelli come la Fiat Topolino e la Volkswagen Maggiolino. Enorme fu lo sforzo intrapreso da Hitler per dotare negli anni 1930 il terzo Reich di una vera e propria rete autostradale: secondo il F\u00fchrer l'auto era infatti un modo di far conoscere il territorio del Reich alla popolazione tedesca, pi\u00f9 che un mezzo di trasporto urbano. L'auto doveva costare meno di 10.000 marchi.\nDopo la guerra, lo sviluppo industriale consent\u00ec innovazioni sempre diverse e pi\u00f9 raffinate: gli pneumatici radiali fecero la loro comparsa sul mercato nel 1948; tre anni pi\u00f9 tardi, era la volta del motore ad iniezione.\nIl secondo dopoguerra fu per molti paesi europei come l'Italia un momento assai importante. Il parziale smantellamento dell'industria di guerra e il boom economico favorirono la diffusione massiccia di questo mezzo di locomozione.\nSviluppi recenti.\nLa tendenza dei modelli odierni non \u00e8 affatto contraria alla diversificazione del carburante. Il bisogno di un sistema alternativo alla benzina si fece notare ad esempio durante la crisi del petrolio, nel 1973. Il sistema diesel continu\u00f2 quindi ad affermarsi accanto a quello a benzina, mentre in tempi successivi anche l'automobile elettrica, quella ad alcool e quella a gas (GPL) tornarono ad essere sviluppate. Sarebbe emersa tra l'altro l'auto ibrida, ovvero alimentata sia da benzina che dal gas o dall'energia elettrica.\nNel clima sociale, ambientale ed economico stabilitosi alla fine del XX secolo, acquisiscono un ruolo di sempre maggiore importanza i concetti di mobilit\u00e0 sostenibile e di energia rinnovabile puntando verso combustibili come l'idrogeno o addirittura su sistemi fotovoltaici da applicare alle auto. Ad esempio, il Brasile \u00e8 un paese che in virt\u00f9 delle proprie risorse utilizza largamente il bioetanolo per autovetture con il motore Flex. Infatti, in questo paese la raffinazione di canna da zucchero \u00e8 una delle fonti di energia pi\u00f9 importanti. D'altro canto, l'utilizzo di terreni agricoli per la produzione di carburante \u00e8 stato criticato per il fatto di contribuire al disboscamento e alla lievitazione dei prezzi degli alimentari.\nL'auto diventa un prodotto sempre pi\u00f9 ricco di accessori legati a nuove funzionalit\u00e0. Per reagire al numero impressionante di incidenti e decessi, la legislazione dei vari Paesi introduce nuove tecnologie come quella delle cinture di sicurezza e dell'airbag. Di conseguenza, a dispetto di un ulteriore incremento degli incidenti, il numero dei decessi in seguito a sinistri inizia a diminuire in maniera significativa. Innovazioni accessorie, come il sistema di parcheggio automatizzato o di frenata del veicolo autonoma in caso di pericolo, stanno avvicinando l'introduzione del pilota automatico.\nCon l'avvento del Sistema di Posizionamento Globale (GPS) il conducente viene aiutato a trovare l'itinerario ottimale.\nSono stati fatti alcuni passi per quanto riguarda lo sviluppo deio prototipi di auto volante, grazie ai modelli Terrafugia Transition e AeroMobil 3.0l, anche se nel caso della seconda vettura si \u00e8 avuto un caso di schianto durante un volo di prova, in occasione del quale il pilota \u00e8 stato costretto a salvarsi con il paracadute."}
{"id": "1756718", "revid": "1573940", "url": "https://it.wikipedia.org/wiki?curid=1756718", "title": "Thalasseus bergii", "text": "Il beccapesci veloce o sterna crestata (Thalasseus bergii, ) \u00e8 un uccello della sottofamiglia Sterninae nella famiglia Laridae.\nSistematica.\n\"Thalasseus bergii\" ha cinque sottospecie:\nDistribuzione e habitat.\nQuesta sterna abita le coste atlantiche dell'Africa, dalla Nigeria al Sudafrica; tutte le coste dell'Oceano Indiano, compresi Mar Rosso e Golfo Persico, dal Madagascar all'Australia; le coste pacifiche dell'Asia, dall'Indonesia al Giappone; gran parte delle isole dell'Oceania a sud delle Hawaii. Frequenta le coste sabbiose, scogli, isole e saline.\nDescrizione.\nIl beccapesci veloce o sterna crestata prende il suo nome dalla cresta di piume nere che ha sulla sommit\u00e1 del capo. Il collo, il ventre e la nuca sono bianchi; le ali e il dorso sono grigi. A differenza di molte specie di sterne le sue zampe sono relativamente corte e nere, proporzionate alle sue piccole dimensioni; il becco \u00e9 giallo opaco."}
{"id": "1756727", "revid": "124123", "url": "https://it.wikipedia.org/wiki?curid=1756727", "title": "Johannes M\u00fcller Argoviensis", "text": "Biografia.\nArgoviensis \u00e8 autore di monografie sulle Resedaceae, le Apocynaceae e le Euphorbiaceae nell'opera di Augustin Pyrame de Candolle (1778-1841) \"Prodromus systematis naturalis regni vegetabilis\" e in quella di Carl Friedrich Philipp von Martius (1794-1868) \"Flora brasiliensis\". Era soprattutto uno specialista nella classificazione dei Licheni."}
{"id": "1756729", "revid": "169529", "url": "https://it.wikipedia.org/wiki?curid=1756729", "title": "Rappresentanza (filosofia politica)", "text": ""}
{"id": "1756732", "revid": "2105926", "url": "https://it.wikipedia.org/wiki?curid=1756732", "title": "Anous stolidus", "text": "La sterna stolida bruna (Anous stolidus, Linnaeus 1758), \u00e8 un uccello della famiglia dei Laridae.\nSistematica.\n\"Anous stolidus\" possiede cinque sottospecie:\nDistribuzione e habitat.\nQuesta sterna ha un vasto areale che comprende tutte le zone equatoriali e tropicali di tutti i continenti, esclusa l'Europa, in cui si incontra raramente in Germania e in Scandinavia durante l'estate. In Nord America si spinge di rado a nord della Sud Carolina; in Africa evita le coste desertiche e quelle del Mar Mediterraneo. Predilige le coste rocciose e sabbiose e le isole, ma si sposta anche in zone alberate e in terreni aperti durante il periodo di riproduzione."}
{"id": "1756733", "revid": "1573940", "url": "https://it.wikipedia.org/wiki?curid=1756733", "title": "Gygis alba", "text": "La sterna bianca o sterna bianca comune (Gygis alba ) \u00e8 un uccello della famiglia dei Laridae. \u00c8 l'unica specie del genere Gygis.\nDistribuzione e habitat.\nQuesta sterna vive in Oceania, dalle Hawaii alla Nuova Zelanda; lungo le coste cinesi e vietnamite, in Indonesia, India, sulle isole dell'Oceano Indiano; in Sudafrica, Brasile, Cile e Colombia. Raramente la si incontra anche in Giappone, Madagascar, Messico e su alcune isole dell'Oceano Atlantico. \u00c8 un uccello pelagico ed epipelagico, vive lungo le coste e durante il periodo di riproduzione si sposta in zone alberate.\nSistematica.\n\"Gygis alba\" ha quattro sottospecie:"}
{"id": "1756738", "revid": "2091899", "url": "https://it.wikipedia.org/wiki?curid=1756738", "title": "Quinto Aterio", "text": "Biografia.\nSposato con una Vipsania (figlia di Marco Vipsanio Agrippa e Cecilia Attica), ebbe tra i suoi discendenti un figlio, Decimo Aterio Agrippa, anch'egli console nel 22 ed un nipote, Quinto Aterio Antonino, console nel 53.\nAterio \u00e8 considerato il pi\u00f9 famoso oratore dell'epoca augustea, per quanto il suo stile non piacesse n\u00e9 ad Augusto, n\u00e9 a Tiberio. Come \"homo novus\", divenne console suffetto durante il principato di Augusto nel 5 a.C. Non particolarmente simpatico a Tacito che lo definisce \u201cun vecchio dalla turpissima adulazione\u201d (\"senex foedissimae adulationis\") che gli serv\u00ec per proteggersi dai sospetti dell'imperatore Tiberio. Lo storico riferisce che alla morte di Augusto, quando Tiberio finse di ricusare l'elezione ad imperatore, Aterio fu il primo ad alzarsi ed a pregarlo con insistenza di accettare l'alto incarico dicendo al futuro imperatore:\nLa reazione di Tiberio, forse preso dall'esasperazione ed al tempo stesso dal rimprovero che Aterio gli aveva rivolto, gli si scagli\u00f2 contro, ma una volta accettato il principato,\nNel 16, in una adunanza del Senato, Aterio, pronunciatosi contro il lusso eccessivo dei cittadini romani, ottenne un decreto che abolisse l'utilizzo di recipienti in oro massiccio per servire i cibi in tavola. O che da tutti fu deriso nel 22, quando ormai ultraottantenne, sempre per adulare il princeps Tiberio, consigli\u00f2 che una delibera del Senato fosse scolpita a lettere d'oro nella Curia.\nMor\u00ec nel 26 all'et\u00e0 di 90 anni.\nSepoltura.\nLa sua tomba era situata in prossimit\u00e0 della Porta Nomentana: fu obliterata dalla costruzione della torre onoriana nel V secolo e riportata alla luce nel 1826-1827. Consisteva in un altare funerario con nucleo in cementizio rivestito in travertino e con decorazioni in marmo."}
{"id": "1756741", "revid": "74801", "url": "https://it.wikipedia.org/wiki?curid=1756741", "title": "Andrea di Grecia", "text": "Biografia.\nInfanzia.\nIl principe Andrea nacque ad Atene nel 1882. Gli fu insegnata la lingua inglese dai suoi tutori, ma nelle conversazioni con i genitori si rifiutava di parlare lingue diverse dal greco. Parlava anche tedesco, danese, russo e francese.\nCarriera militare.\nCominci\u00f2 l'addestramento militare in tenera et\u00e0. Frequent\u00f2 la scuola per cadetti e la scuola militare ad Atene, e ricevette ulteriori lezioni private in materie militari da Panagi\u014dt\u012bs Dagkl\u012bs. Nonostante la sua miopia, Andrea si arruol\u00f2 nell'esercito come ufficiale di cavalleria nel maggio 1901 e fu incaricato in qualit\u00e0 di ufficiale dell'esercito greco. Le sue posizioni di comando furono veri e propri incarichi piuttosto che onorari. Prese servizio nelle guerre balcaniche. Durante la prima guerra balcanica (1912), Andrea fu reintegrato nell'esercito come tenente colonnello nel 3\u00ba Reggimento di Cavalleria.\nMatrimonio.\nNel 1902, il principe Andrea conobbe la principessa Alice di Battenberg. Egli infatti si trovava a Londra per assistere all'incoronazione del re Edoardo VII, suo prozio, e di Alessandra di Danimarca, sua zia. La principessa Alice era una figlia del principe Luigi di Battenberg e della principessa Vittoria d'Assia e del Reno. \nI due si innamorarono, e l'anno successivo, il 6 ottobre 1903, si sposarono con rito civile a Darmstadt. Il giorno seguente furono celebrate due cerimonie nuziali religiose: una luterana nella chiesa evangelica del castello, e un'altra greco-ortodossa nella cappella russa Chapel a Mathildenh\u00f6he.\nEsilio.\nNel 1913 il re Giorgio I fu assassinato e divenne re il fratello maggiore di Andrea, Costantino. \nQuando il nuovo sovrano, a causa dell'insoddisfazione generata dalla politica di neutralit\u00e0 durante la prima guerra mondiale nel 1917 fu costretto all'abdicazione, Andrea lasci\u00f2 la Grecia assieme a vari membri della famiglia reale. Rientrato qualche anno dopo, Andrea partecip\u00f2 alla guerra greco-turca (1919-1922), ma ritenuto fra i responsabili della sconfitta greca e delle ingenti perdite territoriali del 1922, fu definitivamente esiliato.\nUltimi anni e morte.\nTrascorse la maggior parte del suo esilio in Francia. Dal 1930, si estrani\u00f2 da sua moglie, la principessa Alice di Battenberg. Il suo unico figlio maschio, il principe Filippo, prest\u00f2 servizio nella marina britannica durante la seconda guerra mondiale, mentre tutte e quattro le sue figlie femmine erano sposate con reali tedeschi (tre di esse ebbero rapporti con il nazismo). Separato dalla moglie e dal figlio per effetto della guerra, Andrea mor\u00ec a Monte Carlo nel 1944. Non vedeva nessuno di loro dal 1939.\nIl sito web della Grande Loggia di Grecia lo d\u00e0 come massone, membro della loggia \"Esiodo\".\nDiscendenza.\nAndrea e la principessa Alice di Battenberg ebbero cinque figli, ognuno dei quali in seguito ebbe figli propri."}
{"id": "1756742", "revid": "119982", "url": "https://it.wikipedia.org/wiki?curid=1756742", "title": "Dino De Laurentis", "text": ""}
{"id": "1756750", "revid": "46291", "url": "https://it.wikipedia.org/wiki?curid=1756750", "title": "Manihot", "text": "Manihot \u00e8 un genere di piante angiosperme dicotiledoni della famiglia delle Euphorbiaceae.\nSistematica.\nIl genere \"Manihot\" \u00e8 stato descritto nel 1754 dal botanico inglese Philip Miller. All'interno del genere sono comprese un centinaio di specie distribuite nell'ecozona neotropicale del continente americano, per la massima parte in Brasile.\nNel seguente elenco, ciascuna delle 100 specie specie \u00e8 seguita dall'abbreviazione standard del botanico che per prima l'ha descritta e dall'anno di pubblicazione:"}
{"id": "1756752", "revid": "6923", "url": "https://it.wikipedia.org/wiki?curid=1756752", "title": "Grand Bahama", "text": " \nGrand Bahama \u00e8 una delle isole pi\u00f9 settentrionali dell'arcipelago delle Bahamas e, tra le grandi isole, la pi\u00f9 vicina agli Stati Uniti, situata a soli 90\u00a0km al largo delle coste dello Stato della Florida.\nGrand Bahama, con una superficie di 1.373\u00a0km\u00b2, \u00e8 la quarta isola pi\u00f9 grande delle Bahamas, arcipelago che conta circa 700 tra isole e scogli. L'isola nel punto pi\u00f9 largo misura 154\u00a0km (da ovest a est) e 27\u00a0km nel pi\u00f9 ampio punto tra nord e sud.\nHa una popolazione di circa 75.000 abitanti (stima del 2007); Freeport \u00e8 la citt\u00e0 pi\u00f9 grande dell'isola, sulla quale si trovano anche i distretti di East Grand Bahama e West Grand Bahama.\nStoria.\nGli spagnoli dettero all'isola il nome di \"Gran Bajamar\", che significa \"grandi secche\", dal quale \u00e8 derivato il nome definitivo delle isole Bahamas. Ad ogni modo, il nome dei Lucaiani per l'isola era \"Bahama\". L'esistenza di Grand Bahama per quasi due secoli fu in gran parte governata dalla natura di questi \"grandi secche\", la barriera corallina che circonda l'isola, considerata pericolosa e che allontanava l'interesse dei proprietari spagnoli (che in gran parte l'abbandonarono a parte poco frequenti soste delle navi per rifornimenti), mentre attraeva i pirati, che spingevano le navi sui coralli per farle arenare e saccheggiarle. Gli spagnoli iniziarono ad interessarsi nell'isola dopo la riduzione in schiavit\u00f9 dei nativi Lucaiani.\nLe isole furono reclamate dalla Gran Bretagna nel 1670. La pirateria continu\u00f2 a prosperare per almeno un altro mezzo secolo dopo l'avvento degli inglesi, sebbene alla fine il fenomeno fu tenuto sotto controllo.\nGrand Bahama rimase relativamente tranquilla fino alla met\u00e0 del XIX secolo, con solamente circa 200-400 abitanti regolari nella capitale, West End. Nel 1834 furono fondate le citt\u00e0 di Pinder\u2019s Point, Russell Town e Williams Town dagli ex schiavi delle Bahamas dopo l'abolizione della schiavit\u00f9 nell'Impero britannico. L'isola rimase abbastanza sottosviluppata fino ad un breve boom economico durante la Guerra di secessione americana, quando divenne un centro per contrabbandieri di armi zucchero e cotone contro il blocco degli Stati Confederati d'America. Un secondo boom del contrabbando si ebbe durante gli anni del proibizionismo negli USA.\nAlla met\u00e0 del XX secolo la popolazione di Grand Bahama era sui 500 abitanti e l'isola era una delle meno sviluppate delle Bahamas. Comunque l'isola inizi\u00f2 ad avere una fonte di reddito stabile nel 1955 quando un finanziere della Virginia di nome Wallace Groves raggiunse un accordo (\"Hawksbill Creek Agreement\") con il governo delle Bahamas per costruire la citt\u00e0 di Freeport e costituire la societ\u00e0 Grand Bahama Port Authority, che fungeva anche da amministrazione municipale. Subito dopo Edward St. George, con l'aiuto economico di Sir Jack Hayward, sviluppo la societ\u00e0 con nuove attivit\u00e0. A seguito del successo di Cuba come destinazione turistica per persone benestanti, St. George tent\u00f2 di sviluppare Grand Bahama in maniera analoga. La citt\u00e0 crebbe rapidamente con la creazione di un porto, un aeroporto (il pi\u00f9 grande aeroporto privato al mondo) subito dopo la creazione della citt\u00e0 e del centro turistico di Port Lucaya nel 1962. Grand Bahama divenne la seconda isola per popolazione delle Bahamas con oltre 50.000 abitanti nel 2004.\nEconomia.\nIl perno dell'economia dell'isola \u00e8 il turismo. Il villaggio turistico di Port Lucaya e le visite delle navi da crociera sono gli elementi principali di questa attivit\u00e0.\nAl settore turistico delle Grand Bahama fa da complemento il settore petrolifero, con l'infrastruttura di stoccaggio della \"Bahamas Oil Refining Company\" del gruppo \"Buckeye Partners\", il terminale per petroliere di \"South Riding Point\" di propriet\u00e0 della Statoil, ed un porto container parzialmente controllato dalla societ\u00e0 di Hong Kong Hutchison Whampoa e dalla Grand Bahama Port Authority. Nell'isola sono presenti anche cantieri navali.\nInfrastrutture e trasporti.\nNell'isola ci sono due aeroporti: il Grand Bahama International Airport a Freeport ed il West End Airport a West End. Il Grand Bahama International Airport \u00e8 il maggiore dei due, mentre il West End Airport \u00e8 principalmente utilizzato dalla flotta cargo.\nAll'isola attraccano anche navi da crociera e traghetti, principalmente dai porti della vicina Florida.\nAmministrazione.\nPer fini amministrativi, Grand Bahama \u00e8 divisa in tre distretti e sette aree municipali. Ciascun distretto \u00e8 governato da un \"Chief Councilor\" e ciascuna municipalit\u00e0 da una\" Chairperson\".\nI distretti definiti dal \"The Bahamas Local Government Act\" del 1996 sono:\nLe elezioni si tengono ogni 5 anni ed i due partiti principali sono il \"Progressive Liberal Party\" ed il \"Free National Movement\"."}
{"id": "1756754", "revid": "6923", "url": "https://it.wikipedia.org/wiki?curid=1756754", "title": "CRJ900", "text": ""}
{"id": "1756756", "revid": "6923", "url": "https://it.wikipedia.org/wiki?curid=1756756", "title": "New Providence", "text": " \nNew Providence \u00e8 un distretto e l'isola pi\u00f9 popolata dell'arcipelago delle Bahamas, di cui costituisce anche un distretto. L'isola ha una superficie di 207\u00a0km\u00b2, e una popolazione di 250.000 abitanti. Centro principale \u00e8 Nassau, capitale dello Stato delle Bahamas.\nSe i primi visitatori europei che arrivarono sulle isole Bahamas furono raccoglitori di sale provenienti dalle Bermude e scelsero Grand Turk e Inagua, i primi insediamenti duraturi avvennero invece sull'isola di Eleuthera prima e New Providence subito dopo.\nL'attrazione principale di New Providence era costituita dalla presenza di ripari naturali per le piccole navi.\nLa vicinanza con gli Stretti della Florida fece divenire New Providence un punto d'appoggio ideale per i convogli pirata sulle rotte delle navi spagnole di ritorno in madre patria con oro, argento, e altre ricchezze. L'apice della pirateria fu tra il 1715 e il 1725, dopo questa data il governo britannico istitu\u00ec una colonia e un quartier generale militare sulla piccola citt\u00e0 di Nassau.\nSotto al tratto di mare che la separa dall'isola di Andros si trova una fossa oceanica denominata Lingua dell'Oceano la cui profondit\u00e0 raggiunge i 1800 metri."}
{"id": "1756774", "revid": "3137", "url": "https://it.wikipedia.org/wiki?curid=1756774", "title": "Giuditta Pasta Negri", "text": ""}
{"id": "1756776", "revid": "28592", "url": "https://it.wikipedia.org/wiki?curid=1756776", "title": "Forza di polizia", "text": ""}
{"id": "1756777", "revid": "1186766", "url": "https://it.wikipedia.org/wiki?curid=1756777", "title": "Nechtan IV dei Pitti", "text": "Succedette al fratello Bridei nel 706. Viene associato con importanti cambiamenti religiosi in Pittavia riguardanti la data della celebrazione della Pasqua. Abdic\u00f2 nel 724 in favore del nipote e si fece monaco. Nel 728/729 lott\u00f2 contro altri pretendenti al trono dei Pitti. \nC'\u00e8 chi ha proposto di identificare il Nechtan figlio di Derile con il Nechtan figlio di Dargart menzionato negli \"Annali dell'Ulster\" nel 710. Dargart andrebbe invece identificato col Dargart mac Finguine, membro dei Cen\u00e9l Comgaill di D\u00e1l Riata, che mor\u00ec nel 686. Dato che San Beda il Venerabile afferma che a volte tra i Pitti era accettata la successione matrilineare, si \u00e8 pensato che Der-Ilei fosse la madre di Nechtan. \nAltri fratelli e fratellastri di Nechtan e Bridei potrebbero includere Ciniod o Cin\u00e1ed, ucciso nel 713, Talorgan figlio di Drest, un fratellastro o fratello adottivo, tenuto prigioniero da Nechtan sempre nel 713, e forse Congas figlio di Dar Gart che mor\u00ec nel 712. Un numero di figure tarde, compreso Talorgan figlio di Drest, re di Atholl, giustiziato per annegamento nel 739, e Talorgan figlio di Congus, sconfitto nel 731 e forse annegato nel 734, e un suo fratello di cui non si conosce il nome, potrebbe essere associato con la famiglia di Nechtan.\nSecondo Beda in questo periodo i rapporti tra i Pitti e il regno di Northumbria erano pacifici. Tuttavia gli \"Annali dell'Ulster\" per l'anno 711 parlano di una sconfitta pitta ad opera northumbriana \"a Mag Manonn\" (probabilmente nell'area di Stirling dove era esistito il regno di Manau Gododdin), dove fu ucciso Finnguine figlio di Deile Roith. Finnguine potrebbe essere stato un parente di Nechtan.\nDue figli di Nechtan sarebbero morti nel 710 e non si sa e a lui sopravvisse qualche figlio o figlia. Gli \"Annali di Tigernach\" affermano che nel 724 Nechtan entr\u00f2 in monastero lasciando il trono a Drest. Sebbene l'identificazione sia incerta, si pensa che questo Drest sia un figlio del fratellastro di Nechtan.\nMa re Drest non ebbe un potere saldo. Un certo Simul figlio di Drest, forse un altro fratello di Nechtan, fu imprigionato da Drest nel 725. In questo stesso anno Brec di Fortriu mor\u00ec. Nel 726, Drest imprigion\u00f2 Nechtan. Nel 728, \u00d3engus figlio di Fergus sconfisse Alp\u00edn. \u00c8 probabile che Nechtan avesse lasciato la vita monastica per fare guerra a Drest e Alp\u00edn. Dopo una seconda sconfitta di Alp\u00edn, gli \"Annali di Tigernach\" sostengono che Nechtan fu rimesso sul trono. Una battaglia combattuta tra l'esercito di \u00d3engus e i nemici di Nechtan a Monith Carno (forse Cairn O' Mounth, nei pressi di Fettercairn) termin\u00f2 con la sconfitta dei nemici di Nechtan, tra i quali sono nominati Biceot figlio di Moneit, Finguine figlio di Drostan e Feroth figlio di Finguine. Dopo essere rimesso sul trono, Nechtan regn\u00f2 fino al 732. Gli succedette \u00d3engus."}
{"id": "1756778", "revid": "49022", "url": "https://it.wikipedia.org/wiki?curid=1756778", "title": "Antico irlandese", "text": ""}
{"id": "1756780", "revid": "49022", "url": "https://it.wikipedia.org/wiki?curid=1756780", "title": "Manau Gododdin", "text": ""}
{"id": "1756781", "revid": "3831", "url": "https://it.wikipedia.org/wiki?curid=1756781", "title": "Principe Andrea di Grecia", "text": ""}
{"id": "1756784", "revid": "287204", "url": "https://it.wikipedia.org/wiki?curid=1756784", "title": "Duma Key", "text": "Duma Key \u00e8 un romanzo del 2008 scritto da Stephen King, vincitore del Premio Bram Stoker.\nTrama.\nEdgar Freemantle \u00e8 un imprenditore edile che, a seguito di un incidente di lavoro, perde il braccio destro riportando anche gravi danni all'area di Broca, l'area del cervello deputata al linguaggio. Le frequenti dimenticanze lessicali e i suoi improvvisi scatti di aggressivit\u00e0 minano fortemente la sua relazione coniugale con la moglie Pam. Il matrimonio si conclude non molto dopo l'incidente quando la moglie, impaurita e sconcertata dall'ingestibilit\u00e0 della situazione, decide di divorziare.\nLo psichiatra di Edgar gli consiglia di distaccarsi dalla sua \"vita precedente\" trasferendosi in un altro luogo, Duma Key, lontano dagli ambienti a lui familiari.\nInizia per il protagonista una nuova vita; egli decide di prendere in affitto una deliziosa villa sul mare, un luogo dai paesaggi suggestivi. Durante il suo soggiorno a Duma, Edgar risulta essere particolarmente affascinato dai tramonti sul mare e decide di ritrarli con delle particolari varianti; in tal modo scopre di avere un talento innato per la pittura. \nSpronato dai giudizi positivi della figlia Ilse, e degli amici Jack e Wireman (vicino di casa nonch\u00e9 badante di Elizabeth, l'anziana proprietaria della villa dove vive il protagonista), Edgar decide di mostrare i suoi dipinti ad alcuni esperti dell'ambito artistico. I suoi lavori, seppur inquietanti, ottengono un immediato successo al punto che gli viene proposto di tenere una mostra in una nota Galleria d'arte. \nBen presto i quadri rivelano la loro terribile natura; sembra infatti che i dipinti abbiano alle spalle una propria storia legata alla vita passata dell'anziana Elizabeth. In effetti, anche le circostanze in cui Edgar si ritrova a dipingerli sono particolari, difatti sembra che la mano dell'autore venga guidata da una forza misteriosa che lo spinge a scegliere soggetti spesso tetri e macabri. \nI quadri si rivelano essere un mezzo attraverso il quale una malvagia forza oscura sta cercando di liberarsi e intervenire nella realt\u00e0."}
{"id": "1756787", "revid": "1431409", "url": "https://it.wikipedia.org/wiki?curid=1756787", "title": "Mildred Loving", "text": "Biografia.\nFu la donna afroamericana che, nel 1967, sconfisse le leggi statunitensi contro i matrimoni misti, aprendo cos\u00ec la strada, in America, alla possibilit\u00e0 per neri e bianchi di sposarsi tra loro. \nProseguendo il suo impegno per i diritti umani, ha trascorso gli ultimi anni in Virginia. Il marito Richard Loving mor\u00ec investito da un camionista ubriaco nel 1975, venne coinvolta anche Mildred che perse un occhio in conseguenza dell'incidente, ma sopravvisse.\nIl 5 maggio 2008 \u00e8 deceduta a causa di una polmonite."}
{"id": "1756790", "revid": "767487", "url": "https://it.wikipedia.org/wiki?curid=1756790", "title": "Alexandre Adler", "text": "\u00c8 un esperto di geopolitica contemporanea, specialmente nel campo dell'Ex Unione Sovietica (URSS) e del Medio Oriente.\n\u00c8 Cavaliere dell'Ordine della Legione d'Onore dal 2002. Convinto maoista e poi membro del Partito Comunista Francese (PCF) in giovent\u00f9, pass\u00f2 alla destra alla fine degli anni '70 e fu da allora sempre vicino ai Neo-Conservatori statunitensi, cos\u00ec come fece sua moglie Blandine Kriegel (figlia del partigiano Comunista Maurice Kriegel-Valrimont). \nAdler \u00e8 il consulente di Roger Cukiermann, Presidente del \"Conseil Repr\u00e9sentatif des Institutions Juives de France (CRIF, Consiglio Rappresentativo delle Istituzioni Ebraiche di Francia).\nBiografia.\nNato da una famiglia di Ebrei tedeschi sopravvissuta alla Seconda guerra mondiale e all'Olocausto in Turchia, Alexandre Adler \u00e8 uno storico laureatosi alla \"\u00c9cole normale sup\u00e9rieure (1969-1974). Ha diretto l'Organizzazione per le Relazioni Internazionali del Ministero della Difesa Francese Collegio della Difesa dal 1992 al 1998 dove rimane tuttora professore di alto insegnamento militare.\nDopo aver collaborato con il quotidiano Francese \"Lib\u00e9ration\" nel decennio dal 1982 al 1992, Adler divenne il direttore editoriale del \"Courrier International\" (1992-2002), una selezione settimanale di significativi articoli della stampa internazionale. Adler lavor\u00f2 come editorialista per il quotidiano francese \"Le Monde\" e collabor\u00f2 con diversi settimanali francesi, incluso \"Le Point\" e \"L'Express\". Attualmente \u00e8 editorialista del giornale conservatore Francese \"Le Figaro\"."}
{"id": "1756794", "revid": "28592", "url": "https://it.wikipedia.org/wiki?curid=1756794", "title": "Chechenya", "text": ""}
{"id": "1756795", "revid": "287204", "url": "https://it.wikipedia.org/wiki?curid=1756795", "title": "Nuoto ai Giochi della XXV Olimpiade - 200 metri dorso maschili", "text": "Hanno partecipato alle batterie di qualificazione 44 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n30 luglio 1992"}
{"id": "1756797", "revid": "111319", "url": "https://it.wikipedia.org/wiki?curid=1756797", "title": "Sylvia Poll", "text": ""}
{"id": "1756798", "revid": "287204", "url": "https://it.wikipedia.org/wiki?curid=1756798", "title": "Canoa/kayak ai Giochi della XXVIII Olimpiade - K4 1000 metri maschile", "text": "Batterie.\nHanno partecipato alle batterie di qualificazione 10 equipaggi, suddivisi in 2 batterie: i primi 3 di ogni batteria si sono qualificati direttamente per la finale e gli altri per la semifinale; di conseguenza nessun equipaggio \u00e8 stato eliminato al primo turno.\n23 agosto 2004\nSemifinali.\nI primi tre equipaggi della semifinale si sono qualificati per la finale.\n25 agosto 2004\nFinale.\n27 agosto 2004"}
{"id": "1756799", "revid": "155634", "url": "https://it.wikipedia.org/wiki?curid=1756799", "title": "Judo ai Giochi della XXVIII Olimpiade - 70 kg femminile", "text": "La Categoria 70 kg (conosciuta anche come Pesi medi) \u00e8 stata la quinta categoria di peso alle Olimpiadi di Atene 2004. Hanno partecipato 23 atlete.\nLe gare si sono svolte il 18 agosto.\nRipescaggi.\nLe atlete eliminate dalle 4 semifinaliste nei primi round del tabellone principale sono passate ai ripescaggi: questi incontri hanno stabilito le vincitrici delle medaglie di bronzo."}
{"id": "1756805", "revid": "298229", "url": "https://it.wikipedia.org/wiki?curid=1756805", "title": "Badminton ai Giochi della XXVIII Olimpiade - Singolo femminile", "text": ""}
{"id": "1756807", "revid": "76963", "url": "https://it.wikipedia.org/wiki?curid=1756807", "title": "Adam LaVorgna", "text": "Biografia.\nHa cominciato ad apparire in televisione gi\u00e0 all'et\u00e0 di tre anni, nella soap opera \"Cos\u00ec gira il mondo\".\nAltri lavori televisivi che Lavorgna ha realizzato includono il ruolo del giovane Frank Sinatra all'et\u00e0 di dieci anni, nella miniserie televisiva \"Sinatra\".\nHa interpretato il personaggio di \"Nicholas Scamparelli\" nella serie televisiva \"Brooklyn Bridge\", per il quale nel 1993 ha vinto un award come miglior giovane attore in una serie televisiva.\nHa ricoperto ruoli in film quali \"Lezioni di anatomia\", \"A casa per Natale\", \"Un amore, una vita, una svolta\", \"Outside Providence\".\nDiviene famoso al pubblico quando viene scelto nella serie televisiva \"Settimo cielo\", dove interpreta il personaggio di Robbie Palmer, il fidanzato di una dei sette figli, Mary Camden (interpretata da Jessica Biel), dal 1999 al 2002.\nLavorgna ha frequentato la scuola superiore nel Connecticut, quindi si \u00e8 iscritto al \"Boston College\", che ha lasciato dopo il primo anno da matricola per dedicarsi a tempo pieno alla recitazione."}
{"id": "1756809", "revid": "31886", "url": "https://it.wikipedia.org/wiki?curid=1756809", "title": "Nechtan II dei Pitti", "text": "C'\u00e8 chi pensa che questo Nechtan vada identificato con re Neithon di Alt Clut. Secondo la \"Cronaca dei Pitti\", Nechtan regn\u00f2 20 o 21 anni, ma la sua morte non viene riportata in modo certo negli annali. Potrebbe essere il Nechtan figlio di Canu la cui morte viene collocata nel 621 dagli \"Annali dell'Ulster\", anche se resta difficile identificarlo col Neithon figlio di Guipno figlio di re Dumnagual Hen di Alt Clut. Si \u00e8 pensato di identificare il Canu o Cano di cui parlano gli \"Annali dell'Ulster\" col Canu Garb menzionato dal Senchus fer n-Alban. Ci\u00f2 farebbe di Nechtan il nipote di Gartnait II, forse figlio di \u00c1ed\u00e1n mac Gabr\u00e1in di D\u00e1l Riata.."}
{"id": "1756818", "revid": "30445", "url": "https://it.wikipedia.org/wiki?curid=1756818", "title": "Riserva dei cedri dello Shuf", "text": ""}
{"id": "1756820", "revid": "92723", "url": "https://it.wikipedia.org/wiki?curid=1756820", "title": "Inter praecipuas", "text": " Inter praecipuas \u00e8 un'enciclica di papa Gregorio XVI, pubblicata l'8 maggio 1844, con la quale il Pontefice mette in guardia dall'attendibilit\u00e0 delle varie traduzioni della Bibbia in lingua volgare, frutto delle Associazioni Bibliche sorte nel mondo protestante acattolico con il solo scopo di fare propaganda con effetti nocivi sugli ignoranti e le anime deboli. \"\u00ab A queste Societ\u00e0 Bibliche non importa un gran che se coloro che leggono la Bibbia nelle diverse traduzioni cadono in diversi errori, purch\u00e9 a poco a poco acquistino l'abitudine d'interpretare il senso delle Scritture secondo il proprio giudizio, disprezzando le divine tradizioni custodite nella Chiesa Cattolica secondo l'insegnamento dei Padri, anzi rigettando lo stesso magistero ecclesiastico \u00bb\". Il Papa invece approva la lettura della Bibbia in lingua volgare, purch\u00e9 queste traduzioni siano \"\u00ab approvate dall'autorit\u00e0 ecclesiastica e corredate da note esplicative di Padri della Chiesa o di altri dotti e cattolici studiosi \u00bb\"."}
{"id": "1756822", "revid": "287204", "url": "https://it.wikipedia.org/wiki?curid=1756822", "title": "Saich\u014d", "text": "La vita.\nSaich\u014d nacque in una famiglia di ferventi buddhisti. All'et\u00e0 di dodici anni i genitori lo inviarono a studiare presso il Kokubun-ji (\u570b\u5206\u5bfa), tempio provinciale di \u014cmi (\u8fd1\u6c5f, oggi nella Prefettura di Shiga), sotto la direzione dell'abate Gy\u014dhy\u014d (\u884c\u8868, 722-797), un discepolo del monaco cinese D\u00e0oxu\u0101n L\u00fcshi (\u9053\u5ba3\u5f8b\u5e2b, 702-760), fondatore della scuola giapponese Ritsu (\u5f8b\u5b97). Presso questo tempio Saicho studi\u00f2 il sutra principale di questa scuola, l'\"Avata\u1e43sakas\u016btra\" (\u83ef\u56b4\u7d93, \"Sutra dell'ornamento fiorito del Buddha\", giapp. \"Kegonky\u014d\"), ma si interess\u00f2 anche al \"Sutra del Loto\" (\u5999\u6cd5\u84ee\u83ef\u7d93, sanscrito \"Saddharmapundar\u012bkas\u016btra\", giapp. \"My\u014dh\u014d renge ky\u014d\" o \"Hokkeky\u014d\").\nVenne ordinato monaco nel 785 presso il tempio T\u014ddaiji (\u6771\u5927\u5bfa) di Nara sede centrale della scuola Kegon (\u83ef\u53b3\u5b97) e subito dopo decise di ritirarsi in un piccolo eremo sul Monte Hiei (\u6bd4\u53e1\u5c71, giapp. \"Hieizan\") situato sul lato nord-orientale di Ky\u014dto.\nDurante questo periodo approfond\u00ec le pratiche meditative e le dottrine Kegon ma anche i testi della scuola cinese Ti\u0101nt\u00e1i (\u5929\u53f0\u5b97) portati in Giappone, nel 754, dal monaco cinese Ji\u00e0nzh\u0113n (\u9451\u771e, 688-763), patriarca della scuola giapponese Ritsu. La presenza solitaria di un monaco sul Monte Hiei contrastava con la vita, spesso di corte, dei monaci residenti a Nara, ci\u00f2 consent\u00ec a Saich\u014d di acquisire rapidamente una fama di 'santit\u00e0'.\nNel 795 Ky\u014dto divenne la capitale del Giappone, i geomanti incaricati di verificarne la posizione segnalarono che la presenza dell'eremita buddhista sul Monte Hiei, quest'ultimo collocato in una posizione 'esotericamente' pericolosa (l'Est era considerato la porta da dove entravano i demoni), era di assoluto buon auspicio. Ci\u00f2 rese Saich\u014d noto alla Corte imperiale, in particolare al clan Wake, e fu nominato, nel 797, cappellano di Corte. Non solo, il suo piccolo eremo ebbe l'opportunit\u00e0 di ingrandirsi e divenire sede delle annuali riunioni sul Sutra del Loto (\u6cd5\u83ef\u4f1a \"H\u014dkke'e\"). A Nara il Buddhismo continuava a dividersi per le polemiche dottrinali tra le scuole Hoss\u014d (\u6cd5\u76f8\u5b97, rappresentante degli insegnamenti cittam\u0101tra) e Sanron (\u4e09\u8ad6\u5b97, che seguiva invece le dottrine m\u0101dhyamika). Fu quindi obiettivo della Corte riportare armonia tra le scuole buddhiste sostenendo proprio quei monaci lontani dalle divisioni e dagli intrighi, spesso anche politici.\nPer questa ragione quando Saich\u014d chiese, nell'804, alla Corte l'autorizzazione a recarsi in Cina per approfondire gli insegnamenti Ti\u0101nt\u00e1i e procurarsi nuovi testi religiosi, tale permesso gli fu subito accordato. Giunto in Cina, Saich\u014d si rec\u00f2 sui Monti Ti\u0101nt\u00e1i, sede della scuola buddhista cinese Ti\u0101nt\u00e1i, divenendo discepolo diretto del nono patriarca cinese, D\u00e0\u00f2su\u00ec (\u9053\u9083, n.d.), allievo a sua volta Zh\u00e0nr\u00e1n (\u6e5b\u7136, 711-782).\nDopo una permanenza di alcuni mesi, D\u00e0\u00f2su\u00ec consegn\u00f2 a Saich\u014d una ordinazione speciale che di fatto lo indicava come rappresentante del Ti\u0101nt\u00e1i in Giappone.\nMa in Cina, Saich\u014d approfond\u00ec anche gli insegnamenti esoterici della scuola Zh\u0113ny\u00e1n (\u771f\u8a00\u5b97), con il maestro Sh\u00f9nxi\u01ceo (\u9806\u66c9), e del Buddhismo Ch\u00e1n \"Beiz\u014dng\" (\u5317\u5b97, Scuola settentrionale). Saich\u014d ricever\u00e0 in Cina anche il lignaggio, dal maestro Xi\u0101och\u00e1n (\u7fdb\u79aa), della scuola buddhista Ch\u00e1n denominata Ni\u00fat\u00f3uch\u00e1n (\u725b\u982d\u5b97, pinyin Ni\u00fat\u00f3u z\u014dng), che scomparir\u00e0 dalla Cina pochi decenni dopo e che egli trasferir\u00e0 in Giappone come scuola \"Gozu\" (\u725b\u982d\u5b97, \"Gozu sh\u016b\").\nRientrato in Giappone nell'805, Saich\u014d fu ricevuto dall'imperatore Kammu (\u6853\u6b66\u5929\u7687, Kanmu Tenn\u014d, 737-806) in persona che, molto malato, sperava nei rituali esoterici portati da Saich\u014d dalla Cina per poter guarire. Non fu cos\u00ec e Kammu mor\u00ec l'anno successivo, nell'aprile dell'806. Saich\u014d si rese tuttavia conto che ai governanti interessavano pi\u00f9 gli insegnamenti esoterici che la pratica meditativa e le dottrine Ti\u0101nt\u00e1i. L'appoggio della Corte imperiale nei confronti di Saich\u014d aument\u00f2 ugualmente e le donazioni gli consentirono di fondare la scuola Tendai di fatto erede degli insegnamenti e dei lignaggi del Ti\u0101nt\u00e1i cinese. Il fatto che la Corte gli donasse un capitolo di finanziamenti specifico per le dottrine esoteriche spinse Saich\u014d ad approfondire questi insegnamenti.\n\u00c8 da tener presente che sia il Buddhismo Ti\u0101nt\u00e1i che quello Tendai, fin dalla loro fondazione, si sono caratterizzati per il sincretismo delle dottrine e delle pratiche. Pur privilegiando la dottrina esposta nel \"Sutra del Loto\" e la pratica meditativa dello \"zh\u01d0gu\u0101n \" (\u6b62\u89c0, giapp. \"shikan\") queste scuole hanno accolto e diffuso anche altri sutra, soprattutto mahayana, e varie pratiche che vanno dallo \"zu\u00f2ch\u00e1n\" (\u5750\u7985, giapp. zazen) tipica delle scuole Ch\u00e1n e Zen, al \" ni\u00e0nf\u00f3\" (\u5ff5\u4f5b, giapp. \"nenbutsu\") tipica della scuole J\u00ecngt\u01d4 z\u014dng (\u6de8\u571f\u5b97, giapp. J\u014ddosh\u016b), fino ai vari rituali esoterici delle scuole tantriche cinesi (Zh\u0113ny\u00e1n) e giapponesi (Shingon).\nLa ragione di tale sincretismo risiede nel fatto che per le scuole Ti\u0101nt\u00e1i e Tendai, gli insegnamenti dottrinali e le pratiche spirituali sono sempre \"mezzi abili\" (sanscrito \"up\u0101ya\", cin. \u65b9\u4fbf, \"f\u0101ngbi\u00e0n\", giapp. \"h\u014dben\") che devono adattarsi alle differenti condizioni dei discepoli e dei praticanti buddhisti. Saich\u014d comprese che le dottrine esoteriche (\u5bc6\u6559, giapp. \"Mikky\u014d\") erano le pratiche pi\u00f9 adatte (sanscrito \"up\u0101ya\") per far comprendere all'aristocrazia il messaggio buddhista e, a ricaduta in una societ\u00e0 fortemente gerarchizzata come quella giapponese dell'epoca, consentire di far giungere tale messaggio a tutto il popolo.\nSempre nell'806 rientr\u00f2 in Giappone dalla Cina un altro monaco pellegrino, K\u016bkai (\u7a7a\u6d77, 774-835) che invece aveva esclusivamente approfondito le dottrine esoteriche della scuola cinese Zh\u0113ny\u00e1n e si avviava a fondare la scuola Shingon. Saich\u014d chiese a K\u016bkai di insegnargli le dottrine esoteriche che aveva appreso e tra i due nacque un sodalizio che tuttavia termin\u00f2 nell'816 per delle inconciliabilit\u00e0 dottrinali (a differenza di Saich\u014d, K\u016bkai sosteneva la superiorit\u00e0 delle dottrine esoteriche rispetto a quelle Ti\u0101nt\u00e1i), per il rifiuto da parte di K\u016bkai di prestare a Saicho un testo esoterico e per la defezione del pi\u00f9 importante discepolo di Saich\u014d (e successore designato), Taihan (778-858), a favore della scuola Shingon. In quel periodo furono numerosi i monaci Tendai che abbandonarono il monastero Hieizan (poi denominato \u5ef6\u66a6\u5bfa Enryaku-ji) per passare alle scuole Hoss\u014d e Shingon.\nPer questa ragione, Saicho inizi\u00f2 a redigere una serie di testi dottrinali mirati a difendere gli insegnamenti della scuola Tendai contro le scuole rivali. In particolare contro la scuola Hoss\u014d, la quale ereditava dalla scuola cinese F\u01cexi\u0101ng (\u6cd5\u76f8\u5b97) la dottrina degli \"icchantika\" (lett. 'senza famiglia' o 'senza fede', cin. \u4e00\u95e1\u63d0, \"y\u012bch\u01cent\u00ed\", giapp. \"issendai\") ovvero di coloro a cui era impedita per sempre l\"illuminazione\" (cin. \u83e9\u63d0 \"p\u00fat\u00ed\", giapp. \"bodai\"). Saich\u014d difese il principio per cui chiunque pu\u00f2 raggiungere la buddhit\u00e0, l\"illuminazione\". Sul piano della disciplina monastica (sans. vinaya, cin. \u5f8b \"L\u00fc\", giapp. \"ritsu\") Saich\u014d stabili che i monaci dovevano completare un periodo di studio e pratica della durata di almeno dodici anni. Inoltre ritenne opportuno abolire l'ordinazione \"H\u012bnay\u0101na\" secondo il vinaya dharmaguptaka (sans. \"C\u0101turvarg\u012bya-vinaya\", \u56db\u5206\u5f8b pinyin: \"Sh\u00ecf\u0113nl\u01dc\", giapp. \"Shibunritsu\", \u00e8 conservato nel \"L\u01dcb\u00f9\"), mantenendo invece l'ordinazione mahayana secondo il\"Brahmaj\u0101la-s\u016btra\" (cin. \u68b5\u7db2\u7d93, \"F\u00e0nw\u01ceng j\u012bng\", giapp. \"Bonmoky\u014d\"). In questo Saich\u014d oper\u00f2 una cesura con il Buddhismo cinese, e con lo stesso Buddhismo Ti\u0101nt\u00e1i, che, con la scuola L\u01dc z\u014dng (\u5f8b\u5b97) fondata nel VII secolo da D\u00e0oxu\u0101n (\u9053\u5ba3, 596-667) aveva sempre difeso la doppia ordinazione. Secondo Saich\u014d i 250 precetti del vinaya dharmaguptaka essendo di origine \"H\u012bnay\u0101na\" (giapp. \"Shojo\") sarebbero stati di ostacolo allo sviluppo spirituale del monaco mah\u0101y\u0101na (giapp. \"daijo\") a differenza dei 58 precetti mah\u0101y\u0101na contenuti nel \"Brahmaj\u0101las\u016btra\".\nSaich\u014d, infine, propose alla Corte imperiale di poter effettuare le ordinazioni monastiche direttamente sul Monte Hiei liberandosi in questo modo dal condizionamento del monastero T\u014ddai-ji (\u6771\u5927\u5bfa) di Nara, sede della scuola Kegon e luogo, insieme allo Yakushi-ji (\u85ac\u5e2b\u5bfa) e al Kannon-ji (\u89c0\u97f3\u5bfa), di tutte le ordinazioni monastiche in Giappone.\nLa Corte imperiale neg\u00f2 tale autorizzazione fino alla morte di Saich\u014d, il 4 giugno dell'822. Una settimana dopo la sua scomparsa, infatti, giunse allo \"Hieizan\" l'autorizzazione ad attivare una piattaforma monastica, specificatamente mah\u0101y\u0101na, per le ordinazioni. Dopo la sua morte, nell'866, gli fu conferito il titolo di 'Dengy\u014d Daishi' (\u50b3\u6559\u5927\u5e2b).\nLa dottrina.\nL'insegnamento di Saich\u014d, al ritorno del suo pellegrinaggio in Cina, fu subito indirizzato alla difesa della nuova scuola Tendai da lui fondata e originata dalla scuola cinese Ti\u0101nt\u00e1i. Saicho era profondamente convinto che il Sutra del Loto e gli insegnamenti cinesi del Ti\u0101nt\u00e1i (vedi questa voce), \"eny\u016b santai\" \u5713\u878d\u4e09\u8ae6, \"ichinen sanzen\" \u4e00\u5ff5\u4e09\u5343 e \"shikan\" \u6b62\u89c0, contenessero la dottrina perfetta (\u5713\u6559, giapp. \"engy\u014d\") dell'insegnamento del Buddha Shakyamuni. Era anche convinto di vivere durante il periodo del \"Dharma contraffatto\" (\u50cf\u6cd5, giapp. \"z\u014dh\u014d\") e che nei due secoli successivi si sarebbero avviati gli \"ultimi giorni della legge\" (\u672b\u6cd5, giapp. mapp\u014d).\nA differenza dei fondatori delle scuole buddhiste giapponesi del periodo Kamakura (vedi Buddhismo giapponese), Saich\u014d non fece, tuttavia, della dottrina dei \"Tre periodi del Dharma\" (vedi Mapp\u014d) un aspetto fondante del suo insegnamento o innovando per questo la dottrina buddhista. Consigli\u00f2 solamente ai monaci di ritirarsi sui monti e di praticare con costanza il rispetto dei precetti (vinaya).\nSu questo punto Saich\u014d oper\u00f2 invece una decisa innovazione rifiutando l'adesione ai precetti indicati nel vinaya dharmaguptaka (sans. \"C\u0101turvarg\u012bya-vinaya\", \u56db\u5206\u5f8b pinyin: \"Sh\u00ecf\u0113nl\u01dc\", giapp. \"Shibunritsu\", \u00e8 conservato nel \"L\u01dcb\u00f9\") vinaya di tutte le altre scuole cinesi e giapponesi, indicando l'ordinazione monastica solo in base ai 58 precetti mah\u0101y\u0101na indicati nel \"Brahmaj\u0101la-s\u016btra\" (cin. \u68b5\u7db2\u7d93, \"F\u00e0nw\u01ceng j\u012bng\", giapp. \"Bonmoky\u014d\"). Questo perch\u00e9, ad avviso di Saich\u014d, il rispetto dei precetti di una scuola \"h\u012bnay\u0101na\" sarebbe stata fonte di regresso per i monaci.\nSaich\u014d, sempre a differenza della scuola cinese Ti\u0101nt\u00e1i, ritenne equivalenti (\"enmitsu ichi\") le dottrine di quest'ultima con gli insegnamenti esoterici (mikky\u014d) impartiti anche dalla scuola Shingon. Ritenne, come anche K\u016bkai, di insegnare ad ottenere l\"'illuminazione\" in questa vita (\"sokushin j\u014dbutsu\", \u537d\u8eab\u6210\u4f5b) e di adattare gli insegnamenti in base alle effettive capacit\u00e0 dei discepoli.\nFu un autore prolifico e tra le numerose opere (circa 160) ricordiamo: lo \"Shugo kokkaish\u014d\" (\u5b88\u8b77\u570b\u754c\u7ae0, Discorso sulla protezione dello stato), il \"Hokkesh\u016bku\" (\u6cd5\u83ef\u79c0\u53e5, Meravigliosi percorsi del Sutra del Loto) e il \"Kenkai ron\" (\u986f\u6212\u8ad6, Trattato sui precetti [del mah\u0101y\u0101na]), gli viene attribuito anche il \"Mapp\u014d T\u014dmy\u014dki\" (\u672b\u6cd5\u71c8\u660e\u8a18, Il Trattato della Lampada che illumina l'era degli ultimi giorni del Dharma), trattato che ebbe grande influenza sul buddhismo giapponese successivo."}
{"id": "1756827", "revid": "6923", "url": "https://it.wikipedia.org/wiki?curid=1756827", "title": "Joseph Siffert", "text": ""}
{"id": "1756829", "revid": "6923", "url": "https://it.wikipedia.org/wiki?curid=1756829", "title": "Wolfgang Von Trips", "text": ""}
{"id": "1756830", "revid": "6923", "url": "https://it.wikipedia.org/wiki?curid=1756830", "title": "Gijs Van Lennep", "text": ""}
{"id": "1756840", "revid": "125840035", "url": "https://it.wikipedia.org/wiki?curid=1756840", "title": "Dichiarazione dei diritti del fanciullo", "text": "La Dichiarazione dei diritti del fanciullo \u00e8 un documento redatto a Ginevra il 23 febbraio 1923 dalla Societ\u00e0 delle Nazioni in seguito alle conseguenze prodotte dalla Prima guerra mondiale sui bambini. Venne adottata dall'Assemblea generale della Societ\u00e0 delle Nazioni nel 1924.\nStoria.\nLa Societ\u00e0 delle Nazioni avall\u00f2 la dichiarazione redatta da Eglantyne Jebb, che assieme alla sorella Dorothy aveva fondato Save the Children nel 1919.\nSuccessivamente, con l'istituzione dell'ONU, una nuova dichiarazione venne approvata il 20 novembre 1959 dall'Assemblea Generale delle Nazioni Unite. \nIl 20 novembre 1989 vi fece seguito la Convenzione internazionale sui diritti dell'infanzia.\nA differenza dei due precedenti, quest'ultimo documento \u00e8 vincolante tutti gli Stati che lo ratificano. Al momento, tutti gli Stati del mondo salvo gli Stati Uniti d'America hanno approvato la Convenzione, sebbene spesso con importanti riserve e dichiarazioni che ne limitano l'applicabilit\u00e0 e la vincolarit\u00e0. In Italia \u00e8 stata approvata con la Legge 27 maggio 1991, n. 176.\nIl documento.\nQuesta la Dichiarazione del 1924 in una traduzione non ufficiale: \n\u00ab\"Secondo la presente Dichiarazione dei diritti del bambino, comunemente nota come Dichiarazione di Ginevra, gli uomini e le donne di tutte le Nazioni, riconoscendo che l'umanit\u00e0 deve al bambino quanto di meglio possiede, dichiarano e accettano come loro dovere che, oltre e prima di ogni considerazione di razza, nazionalit\u00e0 o credo:\n\"I. Al bambino si devono dare i mezzi necessari per il suo normale sviluppo, sia materiale che spirituale;\n\"II. Il bambino che ha fame deve essere nutrito; il bambino malato deve essere curato; il bambino arretrato deve essere stimolato; il bambino delinquente deve essere recuperato; l'orfano e il trovatello devono essere ospitati e soccorsi;\n\"III. Il bambino deve essere il primo a ricevere soccorso in tempo di difficolt\u00e0;\n\"IV. Il bambino deve essere messo in condizione di guadagnarsi da vivere e deve essere protetto contro ogni forma di sfruttamento;\n\"V. Il bambino deve essere allevato nella consapevolezza che le sue migliori qualit\u00e0 devono essere messe al servizio dei suoi fratelli.\"\u00bb\nDa notare che tra la versione francese ed inglese della Dichiarazione sono presenti alcune differenze lessicali. Ad es., \"l'enfant malade doit \u00eatre \"soign\u00e9\"\" (il bambino malato deve essere \"curato\") diventa \"the child that is sick must be \"helped\"\" (il bambino malato deve essere \"aiutato\")."}
{"id": "1756841", "revid": "438678", "url": "https://it.wikipedia.org/wiki?curid=1756841", "title": "Vecchia guardia (film)", "text": "Vecchia guardia \u00e8 un film del 1934, diretto da Alessandro Blasetti. Generalmente viene considerato dalla critica uno fra i migliori lungometraggi di carattere apologetico prodotti in Italia in epoca fascista.\nIl film venne distribuito in Germania col titolo \"Mario\" e fu particolarmente apprezzato da Adolf Hitler, da sempre estimatore del fascismo, tanto che il \"F\u00fchrer\" ricevette Blasetti e il piccolo Franco Brambilla in terra tedesca per una visita.\nTrama.\nViterbo, 1922. Nel clima arroventato del primo dopoguerra, Roberto cardini \u00e8 uno squadrista fascista reduce della Grande Guerra che, ora disoccupato, si distingue nella lotta contro i lavoratori in sciopero. Suo padre, Claudio, \u00e8 un medico che dirige un manicomio, da tempo sta tentando in vari modi di far cessare lo sciopero degli infermieri. Claudio si rivolge alle istituzioni ma non viene ascoltato, allora chiede aiuto al fascio locale, del quale Roberto \u00e8 caposquadra. Un deputato socialista per errore entra nella bottega di Aristide, un barbiere e squadrista amico di Roberto, e viene beffato e schernito dai fascisti. i socialisti per vendetta distruggono la bottega di Aristide e feriscono un bambino che si trovava all'interno del locale. Dopo di ci\u00f2 scaturira' una violenta rissa tra fascisti e socialisti. Qualche giorno dopo i fascisti irrompono nel bar dove si ritrovano gli infermieri scioperanti e dopo un breve scontro costringono molti di loro (tra i quali tale \"tacconi\" fiduciario degli infermieri in sciopero) a bere dell'Olio di ricino. Lo sciopero dunque fallisce e gli infermieri sono forzati a tornare al lavoro. I fascisti compiranno altre azioni eclatanti, ad esempio riapriranno le scuole elementari da tempo chiuse, obbligando il custode a dare loro le chiavi e minacciano l'assessore comunale deputato all'istruzione di percosse in caso non collabori per la riapertura delle scuole (intanto Roberto, inizia una relazione sentimentale con Maria, una delle maestre della scuola). nel mentre proseguono la loro lotta antisocialista e antisindacalista organizzandosi per nuovi scontri contro gli antifascisti. il sindaco e il commissario rimangono immobili davanti a tutto ci\u00f2, in parte per disinteresse, e anche per timore della reazione degli Squadristi. Mentre i bambini fanno il loro ingresso a scuola un folto gruppo di socialisti si palesa di fronte all'istituto e ha un diverbio con Roberto e gli altri squadristi. La sera stessa, gli operai della centrale elettrica del circondario entrano in sciopero.\nRoberto e gli altri squadristi partono per \"espugnare\" la centrale e costringere gli operai a rimettersi al lavoro, ma hanno una sorpresa, all'interno della camionetta sulla quale viaggiavano si \u00e8 infiltrato Mario, il fratello minore di Roberto, che perdere la vita a causa di svariati colpi di arma da fuoco sparati dagli scioperanti. Il giorno dopo l'intera citt\u00e0 \u00e8 in lutto, la morte di Mario spinge alcuni cittadini (tra i quali un pubblico ufficiale) ad aderire al PNF e a partecipare successivamente alla marcia su Roma. Roberto da un saluto alla sua amata e raduna i suoi uomini per partire. Alle prime luci dell'alba i fascisti, raggruppatisi ad Orte, si avviano a piedi e con altri mezzi verso la Citt\u00e0 eterna.\nProduzione.\nCast.\nPrendono parte alle riprese alcuni attori gi\u00e0 affermati, come Mino Doro nel ruolo di protagonista, Giovanni Grasso (da non confondere con l'omonimo e pi\u00f9 celebre cugino, Giovanni Grasso), nella parte del commissario, ed altri che, pur essendo alle prime armi, avrebbero fatto molto parlare di s\u00e9 in seguito, come Andrea Checchi, nel ruolo di uno squadrista, che nonostante la giovanissima et\u00e0 aveva gi\u00e0 lavorato in \"1860\" di Blasetti, e Memmo Carotenuto, semplice comparsa in \"Vecchia guardia\" ma destinato a divenire uno degli interpreti pi\u00f9 richiesti della commedia all'italiana, l'aiuto regista \u00e8 Flavio Calzavara. Il film registra anche la presenza di giovani promesse, di volti nuovi che in \"Vecchia Guardia\" hanno avuto il loro battesimo con il cinema. Alcuni diventeranno attori di vario livello nella filmografia dell'epoca e anche del dopoguerra, altri invece esauriranno qui la loro esperienza o scompariranno dopo pochi altri lungometraggi.\nAccoglienza.\nGiudizio critico.\nStando alle fonti dell'epoca, alla sua uscita il film ebbe una accoglienza in linea di massima positiva da parte della critica del tempo, che ne mise in rilievo i pregi stilistici e alcune impostazioni innovative. Fra queste ultime il taglio realistico di molte scene e lo stesso linguaggio usato dagli interpreti, sempre naturale e in sintonia con la classe socio-culturale di appartenenza.\nSotto un profilo pi\u00f9 propriamente formale va sottolineata la superba fotografia di Otello Martelli utilizzata dal regista con una valenza simbolica di grande impatto visivo, con le luci accese su tutto ci\u00f2 che incarn\u00f2 il fascismo e che ad esso si ricollega (spedizioni punitive e pestaggi compresi) e le ombre, che invece avvolgono le forze \"antinazionali\".\nI giudizi retrospettivi portano a vedere nel film il momento di massima adesione di Alessandro Blasetti al regime fascista con alcune scene di retorica squadrista che ne abbasserebbero il livello qualitativo spezzando il ritmo drammatico che pur il regista riesce ad imprimere alla vicenda. Un film pertanto tutt'altro che disprezzabile, ma giudicato discontinuo e, in linea di massima, girato con chiari intenti apologetici.\nReazioni delle gerarchie fasciste.\nSecondo Callisto Cosulich \u00abVecchia guardia \u00e8 l'unico film sinceramente fascista che sia stato girato nel ventennio\u00bb.\nLa classe dirigente del regime in quel momento per\u00f2 accoglie \"Vecchia guardia\" con una certa freddezza se non addirittura con ostilit\u00e0, come nel caso di Luigi Freddi, da poco nominato massimo responsabile della cinematografia italiana del tempo, che si rende immediatamente conto dei pericoli insiti nel lungometraggio di Blasetti. Fra questi ultimi balza agli occhi l'esaltazione dello squadrismo, esplicitamente indicata in una nota presente nei titoli di testa, in un momento in cui il regime vuol far dimenticare i propri trascorsi rivoluzionari e, ancor peggio, la difesa ad oltranza operata dai fascisti a salvaguardia degli interessi dei ceti abbienti e del padronato ai danni delle classi lavoratrici e proletarie che il Duce stesso si \u00e8 sempre vantato di proteggere. Tra l'altro il film mostrava gli antifascisti in maniera negativa, li rapprentava come rozzi e aggressivi, mentre gli squadristi venivano dipinti come eroi, e sono numerose nel film scene di scontri e violenze. Ma fu proprio questa eccessiva esaltazione della violenza e dello squadrismo che rese il film scomodo per il governo fascista e per il fascismo stesso.\nDopo \"Vecchia guardia\" e il precedente \"Camicia nera\" di Giovacchino Forzano (1933) la cinematografia italiana torna sui suoi passi per riprendere la strada di sempre, caratterizzata dal disimpegno e dall'apoliticit\u00e0. Sintomatico il trionfo, in quegli anni, del cinema dei telefoni bianchi, dei gialli \"americani\" della Cines e dei feuilleton sentimentali, caratterizzati dalla totale assenza di tematiche \"impegnate\", sia sotto il profilo politico che sociale. Solo dopo la conquista dell'Etiopia da parte del regime fascista (avvenuta nel 1936), torneranno ad essere prodotti film del filone apologetico-propagandistico come \"Lo squadrone bianco\" (1936) di Augusto Genina, \"Il grande appello\" (1936) di Mario Camerini, \"Sentinelle di bronzo\" (1937) di Romolo Marcellini, \"Condottieri\" (1937) di Luis Trenker, \"Scipione l'Africano\" (1937) di Carmine Gallone, \"Cavalleria\" (1936) e \"Luciano Serra pilota\" (1938) di Goffredo Alessandrini, \"Pietro Micca\" (1938) di Aldo Vergano, \"Ettore Fieramosca\" (1938) dello stesso Blasetti, per poi raggiungere l'apice dopo l'entrata in guerra dell'Italia (\"L'assedio dell'Alcazar\", \"Carmen fra i rossi\", \"Il cavaliere di Kruja\", \"Uomini sul fondo\", \"Giarabub\", \"Bengasi\", \"Noi vivi\", \"Addio Kira!\", \"Odessa in fiamme\", \"Harlem\", \"Il treno crociato\", \"Quelli della montagna\", \"Orizzonte di sangue\" ecc.).\nRisultato commerciale.\nCome per tutta la cinematografia italiana degli anni trenta, anche per \"Vecchia guardia\" non sono disponibili dati ufficiali sugli introiti economici della pellicola, anche se alcune fonti indicano che il film riusc\u00ec a riscuotere un discreto successo di pubblico.\nManifesti e locandine.\nLa realizzazione dei manifesti, per l'Italia, fu affidata al pittore cartellonista Anselmo Ballester."}
{"id": "1756845", "revid": "599013", "url": "https://it.wikipedia.org/wiki?curid=1756845", "title": "Simona Tassara", "text": "Alta 174 cm, giocava come guardia.\nCarriera.\nCresciuta nel Loano, esordisce in Serie A1 con l'Athena Cesena. Dal 1992 al 1996 e dal 1997 al 2000 veste la maglia del Faleria Porto Sant'Elpidio, in Serie A2. Nel 2002-03 vince lo scudetto con il Cras Taranto. Nel 2003-04 ha giocato con la Reyer Venezia, per poi passare alla Cras Taranto per un triennio. Nel 2007 \u00e8 acquistata dalla Famila Schio.\nIl 3 aprile 2008 ha conquistato l'EuroCup, in seguito alla vittoria di Schio a Mosca per 78-69. Il 3 maggio vince anche il campionato italiano, in seguito alla vittoria sulla Phard Napoli."}
{"id": "1756847", "revid": "151034", "url": "https://it.wikipedia.org/wiki?curid=1756847", "title": "Espansione diretta", "text": ""}
{"id": "1756848", "revid": "35813", "url": "https://it.wikipedia.org/wiki?curid=1756848", "title": "Charles Van Loo", "text": ""}
{"id": "1756850", "revid": "367445", "url": "https://it.wikipedia.org/wiki?curid=1756850", "title": "Filtro elimina banda", "text": "In elettronica, un filtro elimina banda o filtro notch \u00e8 un dispositivo passivo che non permette il passaggio di frequenze in un dato intervallo.\nIl suo funzionamento \u00e8 l'opposto di un filtro passa banda: elimina una banda con una selettivit\u00e0 molto alta \u00e8 in grado di attenuare frequenze in un intervallo molto ristretto - (a seconda del suo fattore di merito Q). I filtri notch sono usati per l'amplificazione audio (specialmente per amplificatori e preamplificatori per strumenti musicali come chitarra acustica, chitarra basso, etc.) per ridurre o impedire effetto feedback, senza avere ripercussioni sul resto dello spettro frequenziale. \nTipicamente, la larghezza della banda eliminata \u00e8 inferiore a 1 o 2 decadi (cio\u00e8 la pi\u00f9 alta frequenza attenuata \u00e8 meno di 10 - 100 volte la pi\u00f9 bassa frequenza attenuata).\nCircuito RLC come elimina banda.\nIl circuito RLC \u00e8 un ottimo filtro elimina banda molto selettivo. Nel caso di un circuito RLC in serie si ha un'impedenza totale data da:\nLa pulsazione di risonanza di questo circuito \u00e8 ricavabile da:\nche corrisponde alla frequenza di risonanza:\ncio\u00e8 alla frequenza in cui la tensione di uscita (ai capi di induttore e condensatore) \u00e8 minima; quando gli effetti del condensatore e dell'induttore si annullano reciprocamente e tutta la tensione d'ingresso rimane sul resistore. La banda passante si ottiene con un semplice calcolo:\nformula_4\nDove le due pulsazioni di taglio si ottengono, per definizione, quando il segnale d'uscita ha una variazione di -3dB cio\u00e8 imponendo che l'ampiezza della funzione di trasferimento sia uguale a formula_5.\nNel caso di un circuito RLC parallelo si ha un'ammettenza totale data da:\nLa pulsazione di risonanza di questo circuito \u00e8 uguale a quello per serie:\nche corrisponde alla frequenza di risonanza:\ncio\u00e8 alla frequenza in cui la tensione di uscita \u00e8 minima; quando gli effetti del condensatore e dell'induttore si annullano reciprocamente e tutta la tensione d'ingresso rimane al resistore. La banda passante si ottiene con un semplice calcolo:\nformula_4\nDove le due pulsazioni di taglio si ottengono, per definizione, quando il segnale d'uscita ha una variazione di -3dB cio\u00e8 imponendo che l'ampiezza della funzione di trasferimento sia uguale a formula_5.\nIn entrambi i circuiti RLC la risposta in frequenza presenta un punto di minimo pronunciato in corrispondenza della frequenza di risonanza, nel caso dell'RLC in serie introducendo il fattore di merito formula_11, la larghezza del picco diminuisce all'aumentare di Q, che dipendendo a sua volta da R ed L, si pu\u00f2 diminuire R per aumentare Q, per\u00f2 in tal caso si diminuisce anche l'ampiezza. Infatti la banda passante \u00e8 legata a Q dalla:\ne viceversa:\nNel caso dell'RLC in parallelo il fattore di merito \u00e8 legato alla banda passante da:\ne il discorso sopra si inverte, cio\u00e8 aumentare Q significa aumentare R.\nCircuito RC come elimina banda.\nI notch RC sono usati esclusivamente in banda audio in quanto le piccole capacit\u00e0 necessarie alle alte frequenze rendono facili le interazioni con il resto del circuito e del telaio.\nLa maggiore fetta di mercato per i filtri notch BF appartiene alla strumentazione per la misura delle distorsioni e nella eliminazione selettiva di date frequenze (tipicamente quella della linea di rete e della 2\u00aa armonica o l'eliminazione di toni spuri in campo radioamatoriale)\nI pi\u00f9 noti notch sono i ponti di Wien usati sui distorsiometri pi\u00f9 datati come l'HP330-331-334 o l'LDM-171 della Giapponese Leader.\nSuccessivamente si sono valutate altre possibilit\u00e0 pi\u00f9 efficienti come:\nAttualmente per misurare bassissime distorsioni si usano Doppio T connessi alla piastra audio dei normali PC in modo da leggere bene la distorsione dopo aver tagliato la portante fino a 100 dB per brevi periodi."}
{"id": "1756853", "revid": "124123", "url": "https://it.wikipedia.org/wiki?curid=1756853", "title": "Georges Gurvitch", "text": "Influenzato dal pensiero marxista e dalle teorie sociologiche di \u00c9mile Durkheim, elabor\u00f2 tre idee fondamentali: pluralismo giuridico, teoria dei fatti normativi e idea del diritto sociale.\nDefin\u00ec microsociologia l'interpretazione e la classificazione di una serie di manifestazioni, costituenti le componenti pi\u00f9 elementari delle strutture sociali. Sebbene elementari, queste manifestazioni sono gi\u00e0 complete di tutti i livelli della realt\u00e0 sociale."}
{"id": "1756858", "revid": "741864", "url": "https://it.wikipedia.org/wiki?curid=1756858", "title": "Diu Satis", "text": " Diu Satis \u00e8 la prima enciclica di Papa Pio VII, datata 15 maggio 1800, e pubblicata dalla Chiesa del Monastero di San Giorgio Maggiore a Venezia. Il nuovo Papa, dopo aver chiarito la sua elezione e il suo insediamento a Pontefice, descrive la difficile situazione in cui versa la Chiesa a causa della Rivoluzione francese, e da alcune raccomandazioni ai Vescovi per fronteggiare i nemici della Chiesa, raccomanda di vigilare su tutto il gregge cristiano, e soprattutto di dedicare particolari sollecitudini ai fanciulli e agli adolescenti che \"\u00ab simili a cera molle possono essere facilmente maneggiati, piegati da tutte le parti e plasmati \u00bb\"."}
{"id": "1756860", "revid": "52953", "url": "https://it.wikipedia.org/wiki?curid=1756860", "title": "Litteratim", "text": "Litteratim, similmente a \"verbatim\", \u00e8 un avverbio latino che significa \"lettera per lettera\".\nDa qui l'endiadi \"verbatim ac litteratim\", ossia \"parola per parola e lettera per lettera\", indicando una citazione pi\u00f9 che fedele all'originale."}
{"id": "1756867", "revid": "599013", "url": "https://it.wikipedia.org/wiki?curid=1756867", "title": "Ian Ashley", "text": "Carriera.\nInizia a correre in Formula 5000 nel 1972, vincendo il campionato europeo nel 1973 e terminando in terza posizione l'anno successivo.\nNel 1974 corre quattro Gran Premi, due per la Token e due per il team Chequered Flag alla guida di una Brabham, senza ottenere punti. Nel 1975 \u00e8 iscritto al Gran Premio di Germania dal team Frank Williams Racing Cars, ma non prender\u00e0 parte alla gara a seguito di un incidente nelle prove libere in cui si romper\u00e0 entrambe le caviglie. Correr\u00e0 un altro Gran Premio nel 1976 alla guida di una BRM e cinque alla guida di una Hesketh nel 1977, senza ottenere punti. A Mosport,Gran Premio del Canada di quell'anno,ebbe un grave incidente,il ch\u00e9 fece s\u00ec che i soccorritori ci misero 35 minuti per estrarlo dalla vettura.\nNel 1985 esordisce nella Champ Car. Si \u00e8 iscritto alla 500 miglia di Indianapolis del 1986, ma non prende parte alla gara.\nIn seguito lavora per diventare pilota di jet. Nel 1993 fa un'apparizione nel British Touring Car Championship a bordo di una Vauxhall. Nel 2009 partecipa al Walter Hayes Trophy di Formula Ford sul circuito di Silverstone.\nHa disputato in tutto quattro Gran Premi senza mai per\u00f2 cogliere punti."}
{"id": "1756872", "revid": "1431409", "url": "https://it.wikipedia.org/wiki?curid=1756872", "title": "3 libbre", "text": "3 libbre (titolo originale \"3\u00a0lbs\") \u00e8 una serie televisiva trasmessa sulla rete statunitense CBS dal 14 novembre al 28 novembre 2006 per rimpiazzare la serie cancellata \"Smith\".\nLa serie \u00e8 stata presto cancellata in seguito ai bassi ascolti. Negli USA sono stati trasmessi solo 3 episodi in TV, mentre i restanti 5 prodotti sono stati distribuiti on-line su Amazon Unbox. Il titolo si riferisce al peso medio di un cervello umano.\n\"3 libbre\" era stata lanciata come \"Il nuovo grande medical drama\"; la sigla di testa \u00e8 sottolineata dalla canzone \"Calling all Angels\" dei Train e la consulenza medica \u00e8 stata fornita dalla dr.ssa Carmen Casciello.\nIn Italia \u00e8 stata trasmessa prima da Fox, dal 3 maggio 2007, e poi in chiaro da Rai 3, dal 7 maggio 2008.\nTrama.\nNella serie seguiamo le imprese cliniche del primario neurochirurgo Douglas Hanson (interpretato da Stanley Tucci, produttore della serie) e il suo assistente Jonathan Seger."}
{"id": "1756881", "revid": "262457", "url": "https://it.wikipedia.org/wiki?curid=1756881", "title": "Geomanti", "text": ""}
{"id": "1756883", "revid": "729019", "url": "https://it.wikipedia.org/wiki?curid=1756883", "title": "Gran Premio d'Olanda 1977", "text": "Il Gran Premio d'Olanda 1977 \u00e8 stata la tredicesima prova della stagione 1977 del Campionato mondiale di Formula 1. Si \u00e8 corsa domenica 28 agosto 1977 sul Circuito di Zandvoort. La gara \u00e8 stata vinta dall'austriaco Niki Lauda, su Ferrari; per il vincitore si tratt\u00f2 del quindicesimo successo nel mondiale. Lauda ha preceduto sul traguardo il francese Jacques Laffite su Ligier-Matra e il sudafricano Jody Scheckter su Wolf-Ford Cosworth.\nVigilia.\nSviluppi futuri.\nIl 22 agosto la Brabham present\u00f2 il modello BT46, che avrebbe potuto esordire gi\u00e0 negli ultimi gran premi della stagione 1977. La vettura, spinta sempre da un motore Alfa Romeo, era progettata da Gordon Murray. Il progetto riprese alcuni concetti dell'ingegneria aeronautica sia per quanto riguardava i materiali sia per quanto riguardava l'impianto frenante, che era stato studiato in collaborazione coi tecnici della Dunlop.\nAspetti tecnici.\nEmerson Fittipaldi denunci\u00f2 la scarsa qualit\u00e0 dell'appoggio ottenuto dalla Cosworth, fornitirice dei propulsori per la sua scuderia. Il brasiliano si lament\u00f2 per l'assenza di corrette informazioni per l'utilizzo dei motori.\nLa Wolf torn\u00f2 a impiegare la WR2, mentre la March port\u00f2 all'esordio il modello 771 per il solo Ian Scheckter.\nAspetti sportivi.\nIn seguito alla vittoria di Franco Ambrosio in primo grado nella diatriba legale con la Shadow Riccardo Patrese torn\u00f2 sulla monoposto anglo-americana al posto di Merzario che iscrisse la March privata del suo team. Su un'altra March privata, della RAM Racing/F&amp;S Properties, fece il suo esordio il pilota olandese Michael Bleekemolen.\nNel gran premio di casa si rivide la Boro, che mancava dal Gran Premio d'Italia 1976, affidata a Brian Henton, che nel corso della stagione era stato impiegato saltuariamente alla guida di una March del team \"British Formula 1 Racing Team\", nonch\u00e9 dalla March ufficiale in un'occasione. Alla gara prese parte anche la Renault, sempre affidata a Jean-Pierre Jabouille, dopo tre gare di assenza.\nPrequalifiche.\nResoconto.\nAl marted\u00ec gli organizzatori fecero disputare delle prequalifiche a Brett Lunger, Hans Binder, Brian Henton, Teddy Pilette ed Emilio de Villota. Solo l'ultimo non venne ammesso alle qualifiche.\nQualifiche.\nResoconto.\nAl venerd\u00ec il miglior tempo fu fatto da Mario Andretti su Lotus, davanti a James Hunt e Carlos Reutemann. La vettura dell'italoamericano risultava la pi\u00f9 bilanciata nella parte mista del tracciato, mentre era abbastanza lenta sul rettilineo dei \"box\", ove raggiungeva i 273\u00a0km/h, contro i 278 della Wolf e i 280 della Ferrari. Nelle prove si ruppe anche il compressore della Renault e vi fu un incidente, senza conseguenze, tra Arturo Merzario e Brian Henton\nAl sabato Andretti abbass\u00f2 ancora il suo tempo e conferm\u00f2 cos\u00ec la conquista della \"pole\", la settima in carriera nel mondiale. In prima fila si classific\u00f2 Jacques Laffite su Ligier, mentre la seconda fila venne conquistata da James Hunt e Niki Lauda. Andretti distanzi\u00f2 di mezzo secondo Laffite, e fu capace di mantenere tempi validi con costanza. Si miglior\u00f2 la Renault, che chiuse in quinta fila con Jabouille.\nAl termine delle prove Niki Lauda afferm\u00f2:\nRisultati.\nNella sessione di qualifica si \u00e8 avuta questa situazione:\nGara.\nResoconto.\nMario Andretti non fu capace di mantenere il comando della gara al via: venne passato prima da Jacques Laffite, poi da James Hunt; l'inglese della McLaren s'install\u00f2 al comando, davanti al transalpino. Seguivano Niki Lauda, Carlos Reutemann, John Watson e Clay Regazzoni. Nel corso del secondo giro Watson fu costretto al ritiro per la rottura della coppa dell'olio, mentre Andretti ripass\u00f2 Laffite.\nAndretti mise subito sotto pressione anche Hunt, ma l'inglese era capace di resistere agli attacchi dell'italo-americano. Al sesto giro per\u00f2 le due vetture furono protagoniste di un contatto, a seguito di un nuovo tentativo di sorpasso di Andretti: Hunt fu costretto al ritiro mentre Andretti precipit\u00f2 in quarta posizione, dietro alle due Ferrari. Al termine della gara vi fu un vivace scambio di opinioni tra Hunt e Andretti. Dalle retrovie intanto si faceva luce il compagno di scuderia di Andretti, Gunnar Nilsson, che si trov\u00f2 in quinta posizione.\nMario Andretti pass\u00f2 Carlos Reutemann al giro 10, e inizi\u00f2 ad attaccare anche Lauda. Dopo qualche tentativo per\u00f2, al quattordicesimo giro, Andretti fu costretto al ritiro per la rottura del motore della sua Lotus. La classifica vedeva ora sempre in testa Jacques Laffite, seguito dal duo della Scuderia Ferrari, poi Gunnar Nilsson, Ronnie Peterson, Clay Regazzoni e Patrick Tambay. Tra il diciottesimo e il diciannovesimo giro anche Peterson e Regazzoni abbandonarono la gara per problemi tecnici.\nAl giro 20 Lauda prese il comando del gran premio, passando Laffite. Dietro intanto Nilsson cercava di passare Reutemann: i due vennero al contatto al giro 35. Nilsson fu costretto a ritirarsi, mentre Reutemann and\u00f2 ai \"box\", retrocedendo al tredicesimo posto della classifica. Dietro ai due battistrada, la classifica vedeva terzo Patrick Tambay, seguito da Jody Scheckter, Emerson Fittipaldi, Jean-Pierre Jabouille e Vittorio Brambilla.\nAl quarantesimo giro la rottura di una sospensione sulla sua Renault port\u00f2 al ritiro Jabouille. Le altre posizioni rimasero invariate fino al giro 59 quando Brambilla pass\u00f2 Fittipaldi, installandosi al quinto posto. La gara del pilota monzese s'interruppe al giro 68, quando fin\u00ec fuori pista, nel tentativo di passare Scheckter. Proprio all'ultimo giro Patrick Tambay, che stava per cogliere il primo podio per lui e l'Ensign, fu costretto ad abbandonare la gara per la mancanza della benzina.\nNiki Lauda conquist\u00f2 il suo quindicesimo successo nel mondiale, davanti a Jacques Laffite e Jody Scheckter. Tambay venne comunque classificato quinto, davanti a Carlos Reutemann, che era stato protagonista di una bella rimonta nella seconda parte della gara.\nRisultati.\nI risultati del gran premio furono i seguenti:"}
{"id": "1756894", "revid": "104458", "url": "https://it.wikipedia.org/wiki?curid=1756894", "title": "Regine M\u00f6senlechner", "text": "Fino alla riunificazione tedesca (1990) gareggi\u00f2 per la nazionale tedesca occidentale.\nSciatrice polivalente in attivit\u00e0 tra la met\u00e0 degli anni 1970 e i primi anni 1990, fu in grado in carriera di conquistare una vittoria in Coppa del Mondo e la medaglia di bronzo nella discesa libera ai Mondiali di Crans-Montana 1987.\nBiografia.\nIl primo piazzamento della carriera della M\u00f6senlechner fu il 7\u00ba posto ottenuto nello slalom speciale di Coppa del Mondo disputato il 4 gennaio 1975 a Garmisch-Partenkirchen, quando l'atleta bavarese non aveva ancora compiuto quattordici anni. Nella stessa localit\u00e0 partecip\u00f2 tre anni dopo ai Mondiali del 1978, dove nello slalom speciale fu 10\u00aa, mentre l'anno dopo vinse la medaglia d'oro, sempre nello slalom speciale, agli Europei juniores di Achenkirch 1979.\nEsord\u00ec ai Giochi olimpici invernali a , dove non concluse n\u00e9 lo slalom gigante n\u00e9 lo slalom speciale; il 6 marzo 1981 colse ad Aspen il primo podio in Coppa del Mondo, piazzandosi 2\u00aa in discesa libera. Tre anni dopo ai XIV Giochi olimpici invernali di si classific\u00f2 17\u00aa nella discesa libera, mentre ai Mondiali di Bormio 1985 fu 5\u00aa nella discesa libera e 14\u00aa nella combinata.\nAi Mondiali di Crans-Montana 1987 vinse la medaglia di bronzo nella discesa libera e si piazz\u00f2 14\u00aa nel supergigante; l'anno dopo ai XV Giochi olimpici invernali di nelle medesime specialit\u00e0 si classific\u00f2 rispettivamente al 7\u00ba e al 4\u00ba posto. Ai Mondiali di Vail 1989 fu 5\u00aa nel supergigante; il 2 dicembre dello stesso anno, ancora a Vail e ancora in supergigante, ottenne il suo unico successo in Coppa del Mondo, nonch\u00e9 ultimo podio. L'ultimo piazzamento della sua carriera agonistica fu il 14\u00ba posto colto nel supergigante dei XVI Giochi olimpici invernali di , disputato il 18 febbraio; \u00e8 sposata con Armin Bittner, a sua volta sciatore alpino.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante"}
{"id": "1756897", "revid": "287204", "url": "https://it.wikipedia.org/wiki?curid=1756897", "title": "Regine Mosenlechner", "text": ""}
{"id": "1756907", "revid": "125811344", "url": "https://it.wikipedia.org/wiki?curid=1756907", "title": "Valle dello Shenandoah", "text": "La Valle dello Shenandoah (in inglese \"Shenandoah Valley\") \u00e8 una regione degli Stati Uniti, che nasce in Virginia Occidentale e si sviluppa in Virginia. Delimitata dai Monti Blue Ridge ad est e dagli Altipiani degli Appalachi e degli Allegani ad ovest, \u00e8 situata all'interno della regione Ridge and Valley ed \u00e8 una porzione della Grande Valle Appalachiana.\nGeografia.\nChiamata cos\u00ec dal fiume che l'attraversa per gran parte della sua lunghezza, la Valle dello Shenandoah abbraccia sette contee in Virginia (Contea di Frederick, Contea di Clarke, Contea di Warren, Contea di Shenandoah, Contea di Page, Contea di Rockingham e Contea di Augusta) nonch\u00e9 due contee in West Virginia (Contea di Berkeley e Contea di Jefferson). Tra Roanoke a sud e Harper's Ferry a nord, dove il fiume Shenandoah si unisce al Potomac, la Valle contiene municipalit\u00e0 di varie dimensioni come Staunton, Harrisonburg, Winchester, Lexington, Waynesboro e Front Royal. La sezione settentrionale della Valle dello Shenandoah \u00e8 tagliata a met\u00e0 dalla catena del Monte Massanutten.\nCaverne notevoli.\nLa Valle contiene una serie di caverne calcaree di grande rilevanza storica e geologica:\nStoria.\nLa parola \"Shenandoah\" deriva da un'espressione dei nativi americani che significa \"Bella Figlia delle Stelle\". La strada che attraversa la valle (\"Valley Pike\" o \"Valley Turnpike\") sorse come pista migratoria per le trib\u00f9 come i Delaware e i Catawba e divenne un'arteria di grande importanza per le diligenze e, pi\u00f9 tardi, per le automobili. A partire dal XX secolo, la Valley Turnpike divenne una strada a pagamento e fu acquistata infine dal Commonwealth della Virginia. In seguito, divenne l'autostrada U.S. 11. Per gran parte del percorso, la pi\u00f9 recente Interstatale 81 procede parallela alla vecchia Valley Pike.\nLa Valle dello Shenandoah \u00e8 una produttiva regione agricola. Malgrado le promesse del ricco suolo agricolo della valle, tuttavia, i Monti Blue Ridge furono un importante ostacolo all'espansione coloniale verso est. Sebbene fosse stata attraversata dalla spedizione oltramontana del governatore Alexander Spotswood, avvenuta a Swift Run Gap nel 1716, la valle fu colonizzata solo negli anni 1730 prima da immigrati tedeschi e poi da immigranti scozzesi-irlandesi. I primi erano noti come \"Tedeschi di Shenandoah\" (\"Shenandoah Deutsch\") e si stabilirono a sud nella Valle dal fiume Potomac, a differenza di quelli di lingua inglese che si insediarono prevalentemente nelle regioni di Tidewater e Piedmont in Virginia.\nGrazie alle sue risorse agricole e alla sua posizione strategica che permetteva l'accesso a Washington, la Valle dello Shenandoah fu teatro di numerosi scontri durante la Guerra di secessione americana. Alla vittoria confederata della Campagna della Valle, la celebre offensiva del generale Stonewall Jackson nel 1862 fece da contraltare la vittoria unionista del generale Philip Sheridan nelle tre altre campagne condotte nella valle da maggio ad ottobre del 1864.\nOggi la zona ospita la regione viticola americana (\"American Viticultural Area\") della Valle dello Shenandoah.\nIl compositore statunitense Frank Ticheli compose una sinfonia per Brass Band/ Wind Ensemble dal titolo \"Shenendoah\" commissionata dalla Hill Country Middle School Synphonic Band dedicata alla memoria di Jonathan Paul Cosentino.\nRiferimenti nella letteratura.\nLa Valle dello Shenandoah fa da sfondo a \"Il mistero di Four-Pools\" (1908), quarto romanzo della scrittrice americana Jean Webster. Il ritrovamento del cadavere di uno dei personaggi (il colonnello Gaylord) avviene all'intero delle Luray Caverns, alcune tra le famose caverne calcaree della regione."}
{"id": "1756916", "revid": "666668", "url": "https://it.wikipedia.org/wiki?curid=1756916", "title": "Copa Am\u00e9rica 2008 (calcio a 5)", "text": "La terza edizione della Copa Am\u00e9rica, nota anche come South American Futsal Championship 2008 (la nona complessiva gestita dalla CONMEBOL), \u00e8 stata disputata dal 23 giugno al 28 giugno 2008 in Uruguay nelle citt\u00e0 di Canelones e Mercedes. Essa viene considerata dalla CONMEBOL la quinta edizione della Coppa America per formazioni nazionali di calcio a 5, nonch\u00e9 la ventesima edizione del Campionato Sudamericano per formazioni nazionali di calcio a 5.\nLe dieci nazionali presenti sono state divise in tre gironi di cui A e B da 3, C da 4, con la qualificazione delle prime classificate e della seconda del girone C, con le successive semifinali e finale per la designazione del campione sudamericano e delle qualificate al FIFA Futsal World Cup 2008 in programma in Brasile."}
{"id": "1756921", "revid": "287204", "url": "https://it.wikipedia.org/wiki?curid=1756921", "title": "Massimo Ferretti", "text": "Biografia.\nMassimo Ferretti nasce il 13 febbraio 1935 a Chiaravalle, nelle Marche, da una famiglia della media borghesia. Il padre Aurelio \u00e8 geometra e la madre Jole \u00e8 maestra elementare. Nel 1939 nasce Maurizio, unico fratello, compagno di giochi e poi confidente di una vita.\nA sette anni Ferretti comincia ad avvertire i sintomi di una grave malattia: l'endocardite reumatica, una disfunzione cardiaca che si manifesta con forti dolori al petto e febbre altissima, che lo costringer\u00e0 a continui ricoveri in ospedale e lunghi periodi a letto. Nel 1942 anche a Chiaravalle la guerra si fa sentire attraverso feroci e distruttivi bombardamenti. La famiglia Ferretti \u00e8 costretta a sfollare in un convento nella vicina Belvedere Ostrense (AN). L'impatto con la guerra \u00e8 terribile per un bambino che deve convivere con la paura, immobile in un letto, ma \u00e8 in questo periodo che scopre nella scrittura un potere terapeutico che lo aiuta a superare le sue difficolt\u00e0. Inizia a scrivere un diario che poi distrugger\u00e0 a dodici anni in un momento di rabbia. Nel 1951 la famiglia decide di trasferirsi a Jesi, lontana da Chiaravalle pochi chilometri, ma sentita subita estranea da Ferretti. \nQui frequenta il ginnasio con scarsi risultati tanto che viene bocciato alla licenza ginnasiale. La sua pu\u00f2 essere definita una formazione da autodidatta con letture dei poeti tipici della sua generazione: Rimbaud, Eliot, Montale. Scopre cos\u00ec la sua vocazione poetica ed inizia a comporre versi.\nNascono su questo terreno i primi conflitti con il padre, che in parte asseconda la sua vocazione ma predilige per lui studi che lo possano avviare ad una professione con sicuri guadagni.\nAncora studente di liceo pubblica il suo primo poemetto (\"Deoso\", Siena, Casa editrice Maia, maggio 1954). L'anno successivo stampa, sempre a proprie spese, una plaquette di versi \"Allergia\" (Jesi, Tipografia Civerchia, 1955). In quello stesso anno spedisce le due plaquettes a diverse riviste di letteratura. L'unico a entusiasmarsene \u00e8 Pier Paolo Pasolini che decide di pubblicarne una scelta su \u201cOfficina\u201d (febbraio '56). Nel novembre del 1957, dietro pressione del padre, si iscrive alla facolt\u00e0 di giurisprudenza, a Perugia. Nel dicembre dello stesso anno incontra per la prima volta a Roma Pasolini, col quale peraltro aveva gi\u00e0 avviato un fitto carteggio. Nell'ottobre del 1959 decide di trasferirsi all'Universit\u00e0 di Camerino a causa dei risultati disastrosi che fino a quel momento aveva conseguito a Perugia. A Camerino gli giunger\u00e0 la terribile notizia del suicidio del cugino venticinquenne. Questa tragedia lo scuoter\u00e0 al tal punto da diventare materia del suo primo romanzo.\nSempre nel '59 su interessamento di Pasolini pubblica su \u201cBotteghe oscure\u201d, rivista curata da Giorgio Bassani, il poemetto \"La croce copiativa\" scritto nel 1957. Esasperato dalle continue bocciature all'universit\u00e0 e dagli scontri con il padre, nel 1961 si trasferisce a Roma in cerca di \"pane e libert\u00e0\". Qui vive precariamente presso degli affittacamere scrivendo recensioni per il quotidiano romano \u201cPaese Sera\u201d. \nFrequenta con moderazione l'ambiente letterario romano, soprattutto amici di Pasolini, tra i quali Attilio Bertolucci, il figlio Bernardo ed Enzo Siciliano. Con questi ultimi partecipa ad un concorso per programmisti RAI, supera sia le prove scritte che quelle orali ma non verr\u00e0 assunto per mancanza di idoneit\u00e0 fisica. \nNel 1962 ottiene un incarico professionale presso la casa editrice Longanesi per un periodo piuttosto breve, contemporaneamente inizia la sua collaborazione alla pagina culturale de \u201cIl Giorno\u201d che durer\u00e0 fino al novembre del 1963. \nNello stesso anno si trasferisce in un piccolo appartamentino acquistato per lui dal padre nel quartiere Montesacro. Qui si dedica alla stesura gi\u00e0 avviata del suo primo romanzo \"Rodrigo\". In questi anni si dedica inoltre alla revisione delle sue poesie che, in un'edizione comprendente componimenti poetici scritti fino al '62, riuscir\u00e0 a pubblicare nel febbraio del '63, sempre con il titolo di \"Allergia\" presso la casa editrice Garzanti. Pochi mesi pi\u00f9 tardi, in maggio, viene pubblicato sempre da Garzanti anche \"Rodrigo\". Nell'agosto del '63 vince il premio Viareggio \u201copera prima\u201d nella sezione poesia. Nell'ottobre partecipa a Palermo al primo convegno del Gruppo '63 dove legge un capitolo del suo nuovo romanzo, iniziato nel dicembre dell'anno precedente e ancora in fase di elaborazione. Con l'adesione al Gruppo 63 si rovinano irrimediabilmente i rapporti con Pasolini, mentre inizia a frequentare Nanni Balestrini, Alfredo Giuliani e stringe una profonda amicizia con Antonio Porta, testimoniata da un breve e fitto carteggio. Nel 1964 partecipa in veste di spettatore al secondo convegno del Gruppo 63 che si tiene a Reggio Emilia. \nNel 1965 \u00e8 costretto a ritornare a Jesi a causa dell'improvvisa scomparsa del padre e dalla necessit\u00e0 di proseguire l'attivit\u00e0 commerciale ereditata insieme al fratello. \nNell'aprile del 1965 decide di pubblicare \"Il gazzarra\", suo secondo romanzo, presso la casa editrice Feltrinelli, casa editrice ufficiale del Gruppo 63, causando la definitiva rottura con Pasolini. A settembre, nello stesso mese dell'uscita de \"Il gazzarra\", partecipa al terzo convegno del Gruppo 63 a Palermo in cui si discutono le problematiche del romanzo sperimentale. Torna dal convegno deluso per la tiepida - in alcuni casi assente - attenzione dedicata al suo romanzo.\nDeluso dalla critica, dal mondo letterario in genere e da quello editoriale che pensa all'opera letteraria solo in termini di mercato, decide di ritirarsi dall'attivit\u00e0 di scrittore e dedicarsi esclusivamente alla sua attivit\u00e0 commerciale nel settore dei prefabbricati edilizi. Nel 1966 inizia a studiare sistematicamente la lingua inglese; nel luglio-agosto dell'anno successivo soggiorna a Londra per perfezionarne la conoscenza. Nella primavera del 1968, sentendo il commercio come una costrizione alla sua vocazione letteraria, lascia Jesi e torna definitivamente a Roma dove inizia l'attivit\u00e0 di traduttore dall'inglese. Traduce per lo pi\u00f9 testi di psicologia e antropologia per la casa editrice Astrolabio dell'editore Ubaldini di Roma, traduce inoltre un romanzo di Christine Brooke-Rose: \"Tra\", pubblicato da Feltrinelli nel 1971. All'insaputa di tutti inizia la stesura di un nuovo romanzo \"Trunkful\". Scrive i primi tre capitoli ma, probabilmente viene interrotto dalla morte che arriva improvvisa, nel sonno, nella notte del 20 novembre 1974, nella sua casa di Roma. La salma viene traslata due giorni dopo nel cimitero di Jesi.\nNel decennale della scomparsa il Comune di Chiaravalle gli dedica una mostra documentaria. Nel 1986 Massimo Raffaeli ne cura l'epistolario che d\u00e0 alle stampe insieme ad altri inediti rinvenuti nel Fondo di Ferretti conservato presso il fratello Maurizio. Nel 1992 viene ristampato \"Il gazzarra\" con prefazione di Alfredo Giuliani (Firenze, Ponte alle grazie) e nel 1993 a cura di Massimo Raffaeli viene ristampato anche il primo romanzo (Ripatransone, Sestante). \nNel ventennale della morte di Massimo Ferretti viene a lui intestata la Biblioteca Civica di Chiaravalle e viene stampato un catalogo delle sue opere a cura di Francesco Scarabicchi (\"I passi consegnati\", Brescia, Edizioni l'Obliquo). Sempre nel 1994 viene finalmente ristampato, per le edizioni Marcos y Marcos, anche il volume \"Allergia\" con postfazione di Massimo Raffaeli. Nello stesso anno Giorgio Manacorda pubblica una scelta di lettere inedite del suo \u2018periodo romano\u2019 nell'annuario \"Poesia'94\" edito da Castelvecchi.\nNel 1997 a Chiaravalle viene rappresentata per la prima volta una riduzione teatrale delle opere di Massimo Ferretti a cura di Antonello Nave intitolata \"Sopra il cuore\". Nel 2005 esce la prima monografia a lui dedicata dal titolo \"Fuori dal coro. L'opera di Massimo Ferretti\" scritta da Elisabetta Pigliapoco per la casa editrice peQuod di Ancona."}
{"id": "1756922", "revid": "15756", "url": "https://it.wikipedia.org/wiki?curid=1756922", "title": "Tour della nazionale di rugby a 15 dell'Inghilterra 1998", "text": "Tra il 1996 e il 1999, ossia nel periodo tar le due edizioni della Coppa del Mondo di rugby la Nazionale inglese di rugby si \u00e8 recata pi\u00f9 volte in tour\nNel 1998 l'Inghilterra visita in un ambizioso tur le tre \"potenze australi\" del rugby: sar\u00e0 un Tour dai pessimi risultati, tanto da essere ricordato come \"Tour from hell\" : 4 sconfitte pesantissime, in particolare il 76-0 subito dall'Australia.\nBilancio.\n\"(tra parentesi i test match ufficiali)\""}
{"id": "1756923", "revid": "307923", "url": "https://it.wikipedia.org/wiki?curid=1756923", "title": "Lo Bianco", "text": ""}
{"id": "1756936", "revid": "92424481", "url": "https://it.wikipedia.org/wiki?curid=1756936", "title": "Sismoscopio", "text": "Il sismoscopio \u00e8 un apparecchio in grado di segnalare un terremoto, ma non di misurare o registrare tutte le sue caratteristiche.\nGi\u00e0 inventato nel II secolo d.C. dal cinese Zhang Heng, la sua re-invenzione viene attribuita all'abate astigiano Atanasio Cavalli, direttore dell'Osservatorio astronomico - meteorologico del Duca Caetani in Roma.\nEgli, infatti venne spinto a costruire uno strumento che potesse registrare in modo inconfutabile qualsiasi scossa tellurica seppur lieve rilevando la soggettivit\u00e0 della percezione dei movimenti del suolo in occasione dei terremoti."}
{"id": "1756937", "revid": "729019", "url": "https://it.wikipedia.org/wiki?curid=1756937", "title": "Tour della Nazionale di rugby a 15 dell'Irlanda 1998", "text": "Nel 1998 la nazionale irlandese di rugby a 15 si reca in tour in Sudafrica. Un tour costellato di sconfitte, con una sola vittoria contro una modesta selezione e due sconfitte pesanti con gli Springboks."}
{"id": "1756942", "revid": "533647", "url": "https://it.wikipedia.org/wiki?curid=1756942", "title": "Alice di Battenberg", "text": "Biografia.\nInfanzia.\nAlice nacque nel Castello di Windsor, in presenza della sua bisnonna, la regina Vittoria. Era la primogenita del principe Luigi di Battenberg, e di sua moglie, la principessa Vittoria d'Assia e del Reno. Sua madre era la figlia maggiore della principessa Alice, granduchessa d'Assia, seconda figlia della regina Vittoria e del principe Alberto. Suo padre era il figlio maggiore del principe Alessandro d'Assia e del Reno, e della sua moglie morganatica Julia von Hauke, principessa di Battenberg.\nVenne battezzata con i nomi di Vittoria Alice Elisabetta Giulia Maria il 25 aprile 1885. I suoi padrini furono Luigi IV d'Assia, Alessandro d'Assia e del Reno, Julia von Hauke, principessa di Battenberg, le sue zie, la granduchessa Elizaveta Fedorovna e la principessa Maria di Battenberg, e la sua bisnonna, la regina Vittoria.\nTrascorse la propria infanzia tra Darmstadt, Londra, Jugenheim e Malta (dove suo padre era di stanza come ufficiale di marina). La madre not\u00f2 che era lenta a imparare a parlare, e si preoccup\u00f2. Alla fine, dopo una visita da uno specialista, ad Alice venne diagnosticata una sordit\u00e0 congenita. Con l'incoraggiamento di sua madre, Alice impar\u00f2 a leggere le labbra e a parlare in inglese e tedesco. Venne educata privatamente, studiando francese, e poi, dopo il suo fidanzamento, il greco.\nNel 1893 era una damigella d'onore al matrimonio di Giorgio, duca di York (poi re Giorgio V) e Mary di Teck. A poche settimane del suo sedicesimo compleanno, partecip\u00f2 al funerale della regina Vittoria.\nMatrimonio.\nIn occasione dell'incoronazione di Edoardo VII, Alice incontr\u00f2 e si innamor\u00f2 di Andrea di Grecia, figlio di Giorgio I di Grecia e di Ol'ga Konstantinovna Romanova. Si sposarono con cerimonia civile il 6 ottobre 1903 a Darmstadt. Il giorno seguente, ci furono due cerimonie: una luterana e una greco-ortodossa. \nGli sposi erano strettamente legati alle case di Gran Bretagna, Germania, Russia, Danimarca e Grecia; il loro matrimonio \u00e8 stato uno dei grandi raduni dei discendenti della regina Vittoria e Cristiano IX di Danimarca prima dello scoppio della prima guerra mondiale.\nDopo le nozze, il principe Andrea continu\u00f2 la sua carriera militare e Alice si occupava di opere di beneficenza. Nel 1908, visitarono la Russia per il matrimonio tra Maria di Russia e Guglielmo di Svezia. Mentre era l\u00ec, fece visita alla zia, la granduchessa Elizaveta Feodorovna, che stava pianificando la fondazione di un ordine religioso di infermiere. Alice partecip\u00f2 alla posa della prima pietra per la nuova chiesa di sua zia.\nAl loro ritorno in Grecia la situazione politica peggior\u00f2, siccome il parlamento di Creta (ancora nominalmente parte dell'Impero Ottomano) chiese di entrare a far parte della Grecia. Un gruppo di ufficiali insoddisfatti formarono il partito nazionalista greco che alla fine port\u00f2 alle dimissioni del principe Andrea e l'ascesa al potere di Eleutherios Venizelos.\nEsilio.\nDurante le guerre balcaniche, Andrea venne richiamato nell'esercito e Alice lavor\u00f2 come infermiera, assistendo alle operazioni e alla creazione di ospedali da campo. Durante la prima guerra mondiale, il cognato, Costantino, mantenne una politica di neutralit\u00e0, nonostante il governo democraticamente eletto da Venizelos sostenesse gli Alleati. Alice e le sue figlie furono costretti a rifugiarsi nelle cantine del palazzo durante il bombardamento francese di Atene, il 1\u00ba dicembre 1916. Nel giugno 1917 la politica di neutralit\u00e0 del re era diventata cos\u00ec insostenibile che lei e altri membri della famiglia reale greca furono costretti all'esilio quando Costantino abdic\u00f2. Per i successivi anni la maggior parte della famiglia reale greca visse in Svizzera.\nAlla fine della guerra gran parte delle monarchie dell'epoca crollarono. La carriera navale di suo padre, era crollata all'inizio della guerra a fronte del sentimento antitedesco in Gran Bretagna. Alla richiesta di Giorgio V, rinunci\u00f2 al titolo di \"principe di Battenberg\" e lo stile di \"Altezza Serenissima\" il 14 luglio 1917 e cambi\u00f2 il nome della famiglia in \"Mountbatten\". Il giorno seguente, il re lo cre\u00f2 marchese di Milford Haven. L'anno successivo, due delle sue zie, Alix, zarina di Russia, e la granduchessa Elizaveta vennero assassinate dai bolscevichi dopo la Rivoluzione russa. Alla fine della guerra gli imperi russo, tedesco e austro-ungarico caddero, e lo zio di Alice, Ernesto Luigi, venne deposto.\nNel 1920 la famiglia reale ritorn\u00f2 in Grecia ma dopo la sconfitta dell'esercito ellenico nella guerra greco-turca, un comitato rivoluzionario sotto la guida dei colonnelli Nikolaos Plastiras e Stylianos Gonatas prese il potere e costrinse il re all'esilio, ancora una volta. Il principe Andrea, che aveva servito come comandante del 2\u00ba Corpo d'Armata durante la guerra, venne arrestato. Dopo un ridicolo processo, fu condannato all'esilio, e il principe e la principessa, insieme ai loro figli, fuggirono a bordo di un incrociatore britannico \"HMS Calypso\", sotto la protezione del comandante Gerald Talbot.\nLa famiglia si stabil\u00ec in una piccola casa prestata da Maria Bonaparte a Saint-Cloud, alla periferia di Parigi, dove Alice si occup\u00f2 di beneficenza per i profughi greci.\nIl 28 ottobre 1928 entr\u00f2 nella Chiesa greco-ortodossa. Nel 1930, a seguito di un profondo esaurimento nervoso, venne ricoverata in clinica, essendole stata diagnosticata la schizofrenia. Durante la sua convalescenza i coniugi vissero vite separate; mantenne i contatti solo con la madre. Incontr\u00f2 il marito per la prima volta nel 1937, al funerale della figlia Cecilia, del genero e di due dei loro figli, morti in un incidente aereo ad Ostenda.\nSeconda guerra mondiale.\nDurante la seconda guerra mondiale, Alice si trov\u00f2 in una difficile situazione in quanto le figlie erano sposate con membri di famiglie di origine tedesca mentre il suo unico figlio combatteva nella Royal Navy.\nVisse ad Atene, insieme alla cognata Elena Vladimirovna Romanova, per tutta la durata della guerra, mentre la maggior parte della famiglia reale greca rimase in esilio in Sudafrica. Lavor\u00f2 per la Croce Rossa, contribuendo a organizzare mense per la popolazione, che moriva di fame, e volando in Svezia per riportare forniture mediche con il pretesto di visitare sua sorella, Luisa, che era sposata con il principe ereditario.\nVedovanza.\nAlice torn\u00f2 in Gran Bretagna nel 1947, per preparare il matrimonio del figlio Filippo con la principessa Elisabetta, figlia di suo cugino di secondo grado in quanto il bisnonno di Elisabetta, Edoardo VII era fratello di sua nonna Alice di Sassonia-Coburgo-Gotha.\nIl giorno delle nozze, suo figlio fu creato \"duca di Edimburgo\" da Giorgio VI e durante la cerimonia Alice sedeva a capo della sua famiglia sul lato nord di Westminster Abbey, di fronte al re, la regina Elisabetta e la regina madre Mary. Si decise di non invitare le figlie di Alice al matrimonio a causa del profondo sentimento antitedesco in Gran Bretagna dopo la seconda guerra mondiale.\nNel gennaio 1949 fond\u00f2 un ordine di suore greco-ortodosso, \"Sorellanza cristiana di Marta e Maria\", modellato sull'istituto che la zia, Elizaveta F\u00ebdorovna, aveva fondato nel 1909; all'incoronazione della nuora, nel 1953, era presente e vestita con l'abito dell'ordine.\nNel 1960 visit\u00f2 l'India su invito del Rajkumari Amrit Kaur ed il viaggio termin\u00f2 quando, improvvisamente, si ammal\u00f2, e sua cognata, Edwina Mountbatten, che si trovava a passare attraverso Delhi dovette appianare la situazione poich\u00e9 i padroni di casa indiani furono offesi per l'improvviso cambiamento di programma.\nCon una salute e un udito sempre pi\u00f9 precari, Alice lasci\u00f2 la Grecia per l'ultima volta in seguito alla Dittatura dei colonnelli. La regina Elisabetta II, su richiesta del principe Filippo, invit\u00f2 Alice a risiedere stabilmente a Buckingham Palace. Il re Costantino II di Grecia e la regina Anna Maria andarono in esilio nel dicembre dello stesso anno, dopo un contro-colpo di Stato fallito.\nMorte.\nAlice mor\u00ec il 5 dicembre 1969 a Buckingham Palace. Non lasci\u00f2 nulla, avendo dato via tutto. Inizialmente i suoi resti vennero collocati nella Cripta Reale nella St. George's Chapel, nel Castello di Windsor, ma prima di morire aveva espresso il suo desiderio di essere sepolta presso il convento di Santa Maria Maddalena nel Getsemani sul Monte degli Ulivi a Gerusalemme (vicino a sua zia Elizaveta F\u00ebdorovna).\nIl suo desiderio \u00e8 stato realizzato il 3 agosto 1988 quando i suoi resti vennero trasferiti al suo ultimo luogo di riposo in una cripta sotto la chiesa.\nIl 31 ottobre 1994, due figli sopravvissuti della principessa Alice, andarono al Yad Vashem (il Memoriale dell'Olocausto) a Gerusalemme per assistere a una cerimonia in suo onore per ricevere il \"Giusto tra le Nazioni\" per aver nascosto la famiglia Cohen nella sua casa di Atene durante la seconda guerra mondiale. Nel 2010, la principessa \u00e8 stata nominata postuma \"Eroina della Shoah\" da parte del governo britannico.\nDiscendenza.\nAlice e Andrea di Grecia ebbero cinque figli:"}
{"id": "1756945", "revid": "767487", "url": "https://it.wikipedia.org/wiki?curid=1756945", "title": "Peridromo", "text": "Il peridromo \u00e8 un elemento architettonico in uso nell'architettura greca. Si tratta di una galleria coperta intorno ad un edificio. Nei templi per\u00ecpteri \u00e8 lo spazio tra la peristasi e il muro della cella. Nell'antica Grecia veniva usato come passeggiata."}
{"id": "1756949", "revid": "1700659", "url": "https://it.wikipedia.org/wiki?curid=1756949", "title": "Pop shove-it", "text": "Il Pop Shove-it \u00e8 un \"trick\" (salto) dello skateboard. \nIntroduzione.\nGeneralmente \u00e8 un ollie con il quale si fa girare lateralmente la tavola (come per eseguire un ollie 180, ma il corpo resta in posizione senza ruotare con lo skateboard). Esistono il Frontside ed il Backside Pop Shove-it. Non \u00e8 facile eseguirlo da fermi con tutti e due i piedi sopra la tavola, bisogna provarlo in corsa oppure da fermi con un piede per terra.\nCuriosamente, pare che il Pop Shove-it sia stato inventato prima dell'Ollie.\nEsecuzione.\nIl piede posteriore \u00e8 \"l'artefice\" di tutto; una volta eseguito un \"ollie\" bisogna spingere all'indietro (Backside) oppure in avanti (Frontside) e fare girare la tavola di 180 gradi su se stessa mentre il piede anteriore rimane in posizione.\nBackside Pop Shove-it.\nLa tavola gira nella stessa direzione del Backside Kickturn.\nFrontside Pop Shove-it.\nImpiega pi\u00f9 tempo per eseguire un giro completo, bisogna fare pi\u00f9 pressione nel tallone del piede posteriore."}
{"id": "1756953", "revid": "46291", "url": "https://it.wikipedia.org/wiki?curid=1756953", "title": "Campanula persicifolia", "text": "La campanula con foglie di pesco (nome scientifico Campanula persicifolia ) \u00e8 una pianta erbacea perenne, dai fiori blu a forma di campana, appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\".\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\"persicifolia\") deriva dal latino \"persicifolius-a-um\" (= simile alle foglie del pesco) \u00e8 stato dato per la somiglianza del fogliame con quello del pesco.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum - 1: 164. 1753 del 1753.\nDescrizione.\nQuesta pianta pu\u00f2 arrivare fino a 1 metro di altezza (normalmente \u00e8 alta da 50 a 80\u00a0cm). La forma biologica \u00e8 definita come emicriptofita scaposa (H scap): quindi \u00e8 una specie perennante per mezzo di gemme messe sul terreno; mentre il portamento consiste in un asse fiorale allungato con poche foglie. La pianta nel suo insieme \u00e8 glabra, mentre al suo interno \u00e8 presente del succo lattiginoso (accumulano inulina). Le foglie non sono persistenti (solo il fusto pu\u00f2 rimanere visibile durante l'inverno). L'aspetto \u00e8 quello di cespi radicali ramosi e un po' striscianti.\nRadice.\nLa radice \u00e8 fusiforme e ingrossata.\nFusto.\nI fusti sono eretti, striati, angolosi e pubescenti con peli riflessi (flessi verso la luce). Inoltre nella parte alta sono ramosi e glabri. \nFoglie.\nLe foglie sono semplici a disposizione alterna, senza stipole. La forma \u00e8 simile a quelle del pesco, quindi sono lunghe e strette. \nInfiorescenza.\nL'infiorescenza \u00e8 quella tipica dei racemi poco numerosi (racemi lassi), ma lunghi (si sviluppano per diversi centimetri lungo il fusto).\nFiore.\nI fiori sono peduncolati e grandi; sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Dimensioni: lunghezza del peduncolo 1 \u2013 2\u00a0cm, dimensione totale del fiore 25 \u2013 40\u00a0mm.\nFrutti.\nI frutti sono delle capsule ovoidi; sono poricide 3-loculari, con deiscenza laterale o nella parte apicale sotto i denti del calice. I semi sono molto minuti.\nDistribuzione e habitat.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula persicifolia\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale. \nIl Sistema Cronquist assegna al genere \"Campanula\" la famiglia delle Campanulaceae e l'ordine delle Campanulales mentre la moderna classificazione APG la colloca nell'ordine delle Asterales (stessa famiglia). Sempre in base alla classificazione APG sono cambiati anche i livelli superiori (vedi tabella all'inizio a destra).\nIl numero cromosomico di \"C. persicifolia\" \u00e8: 2n = 16.\nVariet\u00e0.\nPer questa specie sono riconosciute valide due sottospecie (oltre alla sottospecie principale \"persicifolia\") qui di seguito descritte. (Non tutte le checklist riconoscono queste sottospecie)\nSinonimi.\nLa specie \"Campanula persicifolia\", in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nUsi.\nCucina.\nIn cucina si usano i fiori, le foglie e le radici.\nGiardinaggio.\nQueste piante non temono il freddo per cui sono facili da coltivare nei giardini a qualsiasi quota e latitudine. Sono inoltre presenti delle belle variet\u00e0 a fiori doppi (vedere il paragrafo \u201cVariet\u00e0\u201d).\nAltre notizie.\nLa campanula con foglie di pesco in altre lingue \u00e8 chiamata nei seguenti modi:"}
{"id": "1756955", "revid": "404449", "url": "https://it.wikipedia.org/wiki?curid=1756955", "title": "Villino Pastorelli", "text": "Il villino Pastorelli, gi\u00e0 villino Millanta, \u00e8 un edificio civile situato a Grosseto.\nContesto urbanistico.\nL'edificio sorge lungo la via IV Novembre che costituisce il percorso di accesso da nord all'interno della cinta muraria e l'asse principale di collegamento tra la piazza Fratelli Rosselli, centro funzionale e monumentale, e il cuore del centro storico. In origine, il villino risultava quindi esterno alla barriera daziaria detta di Porta Nuova, segnata da una cancellata in ferro che venne demolita solo nel 1924.\nSchermato da una fila di alberi, l'edificio risulta arretrato rispetto alla strada e circondato da un resede recintato oggi utilizzato come parcheggio riservato, esteso lateralmente e sul retro lungo il viale Lorenzo Porciatti. Quest'ultima venne creata tramite il riempimento del fossato antistante le mura utilizzando la terra proveniente dagli scavi per le fondamenta del costruendo palazzo della Prefettura e sistemata, insieme con l'alberatura del viale IV Novembre (oggi via Oriana Fallaci) nel 1926, diversi anni dopo la costruzione del villino.\nStoria.\nL'edificio venne realizzato tra il 1908 e il 1913 dall'architetto Lorenzo Porciatti come residenza familiare del facoltoso agricoltore Millanta. Il materiale da costruzione (mattoni pieni) proveniva dalla fornace San Lorenzo presso Grosseto di propriet\u00e0 della stessa famiglia Porciatti. L'edificio pass\u00f2 successivamente di propriet\u00e0 dell'avvocato Pastorelli, del quale conserva la denominazione e, tra il 1942 e il 1943, della famiglia Marangoni, che lo adatt\u00f2 ad albergo-ristorante-dancing \"Excelsior\", collocando la pista da ballo nell'annesso giardino.\nAcquistato nell'immediato dopoguerra dalla Banca Nazionale dell'Agricoltura, sub\u00ec tra il 1948 e il 1949 consistenti modifiche, tra le quali l'ampliamento della parte posteriore. Negli uffici della banca si conservano due disegni inediti relativi ad un ampliamento dell'edificio con un nuovo corpo laterale, poi non realizzato, che avrebbe occupato parte del giardino.\nDescrizione.\nL'esterno.\nArticolato in diversi volumi su un impianto di forma mistilinea, il villino si presenta come un interessante quanto attardato esempio di architettura neogotica.\nInteramente realizzato in mattoni ed impreziosito da numerosi inserti decorativi in pietra che creano una raffinata bicromia con il paramento in laterizio, l'edificio si articola in tre episodi principali: il corpo centrale, di impianto rettangolare, caratterizzato dalla serie di tre arcate a pian terreno e dal lungo loggiato al primo piano sostenuto da mensoloni con testata decorata e scandito da esili colonnine binate sormontate da un fregio ad archetti polilobati; la torretta angolare, a pianta quadrata, elevata su tre piani fuori terra e conclusa dal coronamento merlato; il corpo laterale, coperto a capanna e sormontato da pinnacoli a similitudine di una cappella medievale, nel quale \u00e8 particolarmente ravvisabile quel neogoticismo di impronta \u00abanglosassone\u00bb rilevato dalla critica.\nL'ala \u00e8 preceduta verso la strada da un bovindo poligonale coperto a terrazza sulla quale si apre, all'interno di un grande arco strombato, una portafinestra tripartita.\nL'uso sapiente della tessitura del paramento in laterizio, raggiata intorno alle aperture e con inserti a dente di sega, caratterizza fortemente in chiave neomedievale l'edificio, mentre il richiamo al gotico \u00e8 ribadito dalle merlettature dei preziosi inserti in pietra nelle finestre a bifora e a trifora.\nOltre la torretta quadrata, il fronte laterale verso viale Porciatti \u00e8 articolato in altri due piccoli corpi \u2014 il primo rettangolare ed il successivo esagonale con torretta pensile \u2014 posti a scalare, che fungono da collegamento con la parte posteriore dell'edificio, quest'ultima connotata in maniera decisamente pi\u00f9 dimessa. Privo di inserti in pietra e di altri elementi decorativi, il fronte posteriore presenta infatti un paramento omogeneo aperto da due accessi a pian terreno e da una serie di finestre centinate di varie dimensioni, tra le quali spicca il lungo finestrone concluso ad arco acuto che illuminava il corpo del vano scala principale, attualmente risulta tagliato a met\u00e0 altezza per ricavarne uffici.\nL'interno.\nL'interno del villino, nel quale proseguiva la caratterizzazione neo-gotica dell'esterno, \u00e8 stato infatti profondamente alterato e penalizzato dalla attuale destinazione funzionale, in forza della quale non soltanto ben poco \u00e8 stato salvato delle decorazioni e dei materiali preesistenti, ma per ragioni di spazio sono state compiute radicali modifiche che hanno stravolto la struttura originaria. Sul retro, infatti, il vano con l'ampia scalinata a due rampe in marmo con balaustrata a colonnine in pietra serena, che costituiva l'ingresso principale ai locali di abitazione posti al primo piano, \u00e8 stato tagliato da un solaio ed \u00e8 attualmente usato come magazzino; il lungo locale superiore, cos\u00ec ricavato e destinato all'Ufficio Sviluppo, conserva le volte a crociera su peducci che costituivano la copertura del vano scala stesso, ma la totale imbiancatura dell'ambiente ha cancellato altre eventuali decorazioni.\nResa inutilizzabile la scalinata principale, il collegamento tra i piani \u00e8 dato da una stretta scala a quattro rampe posta sul retro del salone al pubblico, che presumibilmente doveva costituire la scala di servizio.\nL'attuale salone al pubblico, con ingresso da via IV Novembre, niente conserva delle decorazioni dell'ex-salone per i ricevimenti, in origine dotato anche di un palco per la musica, n\u00e9 \u00e8 oggi identificabile la \u00abbella sala affrescata\u00bb presente in origine. Ai piani superiori, dove gli ambienti sono distribuiti da uno stretto corridoio, sono ancora presenti gli infissi in legno originali, interni ed esterni, mentre si \u00e8 proceduto alla quasi totale sostituzione delle pavimentazioni. Tratti originali della costruzione sono ancora visibili nel locale sottotetto della torretta, con pavimento in mattonelle esagonali in gr\u00e8s ceramico di colore rosso, e, a pian terreno, nella \u00abcappella laterale\u00bb, sulla sinistra del salone per il pubblico: chiusa verso la strada dalla parete finestrata del bovindo, la cappella conserva la pavimentazione in mattonelle in graniglia colorata con motivi geometrici e la notevole mostra in legno intagliato di un portale che immette in una piccola stanza attigua.\nLa precisa volont\u00e0 di ricreare un ambiente goticheggiante di ispirazione anglosassone, gi\u00e0 evidente all'esterno, si ritrova all'interno del vano nella copertura a volta, a spicchi separati da nervature per la nicchia del bovindo, che viene cos\u00ec a configurarsi cos\u00ec come una sorta di abside, e divisa in tre settori a crociera con archetti pensili e peducci a parete per il resto della sala.\nCritica.\nIl villino Pastorelli \u00e8 ritenuto tra le opere migliori dell'architetto Lorenzo Porciatti, il pi\u00f9 importante tra gli operatori locali e il maggior rappresentante della cultura eclettica e poi liberty nel grossetano, il quale nel linguaggio neogotico adottato per quest'opera sembra denunciare la suggestione di esperienze artistiche d'oltralpe.\nL'impressione di un neogotico \u00abdi tradizione anglosassone\u00bb \u00e8 particolarmente evidente in alcune foto d'epoca antecedenti al 1926, quando l'edificio non risultava ancora schermato sulla strada dalla fila di alberature che attualmente ne nascondono la mole."}
{"id": "1756958", "revid": "78273", "url": "https://it.wikipedia.org/wiki?curid=1756958", "title": "Shenandoah Valley", "text": ""}
{"id": "1756959", "revid": "729019", "url": "https://it.wikipedia.org/wiki?curid=1756959", "title": "Tour della Nazionale di rugby a 15 degli Stati Uniti d'America 1998", "text": "In Portogallo e Spagna.\nNell'Aprile 1998, la nazionale di rugby a 15 degli Stati Uniti si reca nella penisola iberica, per una serie di Match.\nIl bilancio \u00e8 di tre partite tutte vinte"}
{"id": "1756971", "revid": "180972", "url": "https://it.wikipedia.org/wiki?curid=1756971", "title": "San Giovanni di Beverley", "text": ""}
{"id": "1756972", "revid": "1318658", "url": "https://it.wikipedia.org/wiki?curid=1756972", "title": "T\u00e8 verde", "text": "Il t\u00e8 verde (in cinese ; in coreano , in giapponese: , in vietnamita \"Tr\u00e0 xanh\") \u00e8 una variante del t\u00e8 ottenuta con foglie di \"Camellia sinensis\" (o \"Thea chinensis\") che durante la lavorazione non devono subire alcuna ossidazione. Di origini cinesi come tutti i t\u00e8, per secoli \u00e8 stato consumato in varie regioni asiatiche, dal Giappone al Medio Oriente. Negli ultimi anni ha trovato la sua diffusione anche in Occidente, dove per tradizione si consuma per lo pi\u00f9 t\u00e8 nero, che \u00e8 pi\u00f9 dolce. A livello globale \u00e8 la seconda variet\u00e0 di t\u00e8 pi\u00f9 diffusa: dei 2,5 milioni di tonnellate di t\u00e8 che si producono a livello mondiale, il 20% \u00e8 rappresentato da t\u00e8 verde (il 78% da t\u00e8 nero, il 2% da t\u00e8 blu).\nVariet\u00e0.\nNel tempo sono state create molteplici variet\u00e0 di t\u00e8 verde, che differiscono in base alle condizioni di crescita locali (altitudine, clima, suolo, schermatura dal sole), e alle modalit\u00e0 di raccolta e di lavorazione.\nT\u00e8 verdi cinesi.\nIn Cina si producono almeno mille variet\u00e0 di t\u00e8, circa il 50% delle quali sono t\u00e8 verdi (il restante 50% \u00e8 costituito da t\u00e8 nero [rosso], t\u00e8 oolong [blu], t\u00e8 pu'er [nero], t\u00e8 bianco, t\u00e8 giallo). Queste variet\u00e0 prendono il nome dal loro aspetto, dal luogo di origine o da alcune caratteristiche particolari. Qui riportiamo una lista dei t\u00e8 verdi pi\u00f9 conosciuti, ordinati per provincia di provenienza, con il nome originale, il nome inglese di importazione, e la sede di provenienza.\nProvincia Autonoma del Xizang/Tibet.\nProduce quasi esclusivamente t\u00e8 verde. Si tratta di piante coltivate ad oltre 2000 metri di altezza, nella prefettura Linzhi, piantagione Yigong. Grazie all'acqua cristallina dell'Himalaya e alla lavorazione sopraffina, il Tibet produce t\u00e8 eccezionali. Le principali variet\u00e0:\nT\u00e8 verdi giapponesi.\nIn Giappone quando si dice \"t\u00e8\" (; \"ocha\") si intende \"t\u00e8 verde\" (; \"ryokucha\"), e questo \u00e8 giustificato dalla sua diffusione. In Giappone il t\u00e8 verde fu importato dalla Cina, durante la dinastia Song, grazie a My\u014dan Eisai, un prete buddista che inoltre introdusse la scuola Rinzai del buddismo Zen.\nI tipi di t\u00e8 sono classificati in base alla qualit\u00e0 e alle parti delle piante utilizzate, e in base al tipo di lavorazione. Ci sono grosse variazioni di prezzo e qualit\u00e0 all'interno di queste categorie. I migliori t\u00e8 giapponesi provengono da Uji (prefettura di Kyoto), Shizuoka e Yame (prefettura di Fukuoka).\nT\u00e8 verdi indiani.\nCeylon.\nLe variet\u00e0 riflettono la nomenclatura tradizionale cinese: i principali sono il Gunpowder e il Chun Mee. Piantagioni importanti sono quelle di Idulgashena, a 1200 metri di altitudine, che producono un t\u00e8 \"high grown\" di qualit\u00e0.\nDalla piantagione alla tavola.\nColtivazione e raccolto.\nLa \"Camellia sinensis\" pu\u00f2 essere coltivata del tutto al sole (per ottenere Sencha, Hojicha) oppure pi\u00f9 frequentemente \u00e8 schermata dal sole nelle 2-3 settimane precedenti il primo raccolto (come avviene per la maggior parte dei t\u00e8 verdi, tra cui Gyokuro e tutti i t\u00e8 cosiddetti \"di penombra\"). Normalmente allo scopo si costruiscono delle strutture di bamb\u00f9 ricoperte di paglia o cannucce dette \"kabus\u00e8\". Questa schermatura rallenta la maturazione e la produzione di clorofilla, incrementando il contenuto di flavonoidi, amminoacidi, zuccheri, vitamina C ed altre sostanze nutritive, e rendendo il gusto pi\u00f9 dolce e il colore pi\u00f9 delicato. Un secondo indice di qualit\u00e0 del t\u00e8 \u00e8 la crescita ad altitudini abbastanza elevate (a partire dagli 800-1000 metri): i t\u00e8 cosiddetti high grown maturano pi\u00f9 lentamente e sono ricchi di polifenoli. Il primo raccolto si fa a fine Aprile, inizio Maggio: si chiama \"Ichiban-cha\" o \"Shincha\" e fornisce il t\u00e8 della qualit\u00e0 pi\u00f9 alta (quindi il pi\u00f9 costoso). Il secondo raccolto si fa invece tra giugno e luglio, ed il terzo raccolto tra luglio ed agosto. Talora si fa anche un quarto raccolto.\nLavorazione.\nIl t\u00e8 verde non \u00e8 fermentato, per cui le foglie conservano il loro colore verde. Le foglie si dispongono su superfici di bamb\u00f9 e si espongono al sole per qualche ora. Poi vengono passate al vapore (100\u00a0\u00b0C) per almeno 30 secondi, in modo da inattivare alcuni enzimi. Seguono diverse fasi di asciugatura (in genere 4, da circa 20-40 minuti ognuna) che fanno evaporare una grossa percentuale di acqua contenuta nelle foglie. L'asciugatura rende le foglie mollicce ed \u00e8 intercalata da fasi di ripiegamento o arrotolamento (a questo punto possono essere piegate in forme particolari, come nella variet\u00e0 Gunpowder). Quando le foglie sono ben essiccate sono pronte per essere raffinate (viene eliminata la polvere e i detriti) ed eventualmente tostate (come per Hojicha), quindi vengono inviate all'impacchettamento.\nPreparazione dell'infuso.\nAnche se ogni variet\u00e0 di t\u00e8 verde ha i suoi parametri ottimali di temperatura, quantit\u00e0, tempo di infusione, \u00e8 possibile utilizzare delle regole generali che permettano di preparare un'ottima bevanda.\nAlcuni tipi di t\u00e8 verde possono essere aromatizzati durante l'infusione con semi di anice o anice stellato, radice di liquirizia, scorza di limone, menta, cannella o cardamomo.\nSoprattutto se il t\u00e8 \u00e8 di qualit\u00e0 superiore, come il Gyokuro, \u00e8 pratica comune riutilizzare le foglie anche 2-3 volte, ma per infusioni pi\u00f9 brevi. Per ridurre ulteriormente la quantit\u00e0 di caffeina presente nel t\u00e8, \u00e8 possibile versare una piccola quantit\u00e0 di acqua calda sulle foglie, attendere 20 secondi, gettare l'acqua di infusione, quindi versare nuova acqua calda e ripetere l'infusione per 2-3 minuti.\nAltri utilizzi.\nEstratti di t\u00e8 verde (in particolare la variet\u00e0 Matcha) sono variamente usati per preparare una enorme variet\u00e0 di derivati, in particolare dolciumi e bevande: torte, biscotti, tiramis\u00f9, cioccolatini, gelati industriali ed artigianali, creme-caramel, muffin, frapp\u00e9, granite.\nComposizione chimica.\nLa composizione chimica del t\u00e8 verde ad uso alimentare, fatta eccezione per poche reazioni enzimatiche che si verificano subito dopo la raccolta, rappresenta in pratica la composizione delle foglie fresche, dato che la procedura di lavorazione prevede la sola essiccazione ad alte temperature, e non la fermentazione.\nUna tazza di t\u00e8 verde (200 mL di Gunpowder, Hangzhou) contiene circa 142\u00a0mg di EGCG, 65\u00a0mg di EGC, 28\u00a0mg di ECG, 17\u00a0mg di EC, e 76\u00a0mg di caffeina.\nL'olio essenziale di t\u00e8 verde contiene pi\u00f9 di 300 composti tra cui aldeidi, alcoli, e fenoli.\nNella lavorazione del t\u00e8 nero, invece, la maggior parte di questi composti monomerici va incontro ad una polimerizzazione detta \"ossidazione\" (con formazione di bisflavanoli, tearubigine e teaflavine dal caratteristico anello benzotropolonico che conferisce al t\u00e8 nero il colore ed il sapore caratteristici). Il t\u00e8 Oolong \u00e8 parzialmente ossidato (possiede catechine, teaflavine e tearubigine monomeriche).\nL'ossidazione \u00e8 resa possibile dalla presenza di un enzima caratteristico, una \"polifenolo ossidasi\" che catalizza l'ossidazione aerobica delle catechine nel momento in cui la struttura cellulare \u00e8 danneggiata, durante la lavorazione dei t\u00e8 nero ed Oolong.\nEffetti del t\u00e8 verde sulla salute.\nFin dai primordi del suo consumo, al t\u00e8 verde sono stati attribuiti effetti positivi sulla salute. Ma solo negli ultimi anni l'entit\u00e0 reale di questi benefici \u00e8 stata studiata in maniera scientifica: ci sono evidenze secondo cui i bevitori regolari di t\u00e8 verde mostrano minore incidenza di malattie cardiache e tumori.\nStoria.\nIl t\u00e8 verde \u00e8 stato utilizzato nella medicina tradizionale in India, Cina, Giappone e Thailandia, con vari obiettivi: dal controllo delle emorragie, della temperatura corporea, della glicemia, al miglioramento della guarigione delle ferite e della digestione.\nNel \"Kissa Yojoki\" (\"Libro del t\u00e8\"), il prete zen Eisai descrisse nel 1191 gli effetti benefici del t\u00e8 verde sui cinque organi vitali, in particolare il cuore. Il libro elenca le qualit\u00e0 medicinali del t\u00e8: allevia gli effetti dell'alcol, agisce come stimolante, cura la pustolosi, attenua la sete, allontana le indigestioni, cura il beriberi, previene la stanchezza, migliora la funzione urinaria e cerebrale.\nPosizione della Food and Drug Administration statunitense.\nL'articolo \"Tea: A Story of Serendipity\" apparso nel numero di Marzo 1996 della rivista \"FDA Consumer Magazine\" pose la questione dei potenziali benefici del t\u00e8 verde, senza averli ancora studiati in maniera scientifica.\nIl 30 giugno 2005, in risposta a \"Green Tea and Reduced Risk of Cancer Health Claim\", la FDA concluse che \"non esiste alcuna prova credibile che dimostri il rischio ridotto di cancro gastrico, polmonare, colorettale, esofageo, pancreatico, ovarico, e misto\". Tuttavia la FDA concluse che esiste una piccola prova di beneficio sul cancro mammario e sul cancro prostatico da parte del t\u00e8 verde.\nRisultati scientifici.\nI benefici del t\u00e8 verde corrispondono in massima parte ai benefici delle catechine che contiene, ovvero in particolare l'EGCG. La principale attivit\u00e0 dell'EGCG \u00e8 quella di potenziare le difese antiossidanti (catalasi, superossido dismutasi e glutatione perossidasi) e quindi diminuire il danno cellulare. Questo produce effetti salutari su tutti i tessuti.\nI meccanismi alla base dell'attivit\u00e0 anticancro del t\u00e8 verde sono le propriet\u00e0 antiossidanti, l'induzione di enzimi della fase II, l'inibizione dell'espressione e del rilascio di TNF-\u03b1, l'inibizione della proliferazione (arresto del ciclo cellulare), l'induzione dell'apoptosi, l'inibizione della telomerasi.\nUna larga metanalisi pubblicata dall'Universit\u00e0 di Yale del 2006 ha puntato l'attenzione su quello che viene chiamato \"paradosso asiatico\": in Asia esiste una minore incidenza di malattie cardiovascolari e cancro, nonostante un consumo elevato di sigarette. Probabilmente le importanti quantit\u00e0 di t\u00e8 verde consumate dagli asiatici hanno un ruolo protettivo. \nIn un grosso studio di popolazione del 2006, il t\u00e8 verde (almeno una tazza al giorno per sei mesi), nelle donne, riduceva del 27% il rischio di calcoli biliari, del 44% il rischio di cancro della colecisti e del 35% il rischio di cancro delle vie biliari. Negli uomini questo rischio era ridotto ma non in maniera cos\u00ec netta, probabilmente per il maggior consumo di sigarette.\nLa somministrazione quotidiana di un estratto di t\u00e8 verde, provocava in 2 settimane una diminuzione significativa del grasso corporeo. Risultati simili sono stati pubblicati in studi condotti da un gruppo di ricerca di Tokyo.\nIl t\u00e8 verde ha propriet\u00e0 termogeniche e promuove l'ossidazione dei grassi in maniera superiore a quella provocata dal suo contenuto in caffeina di per s\u00e9, tali effetti infatti sarebbero dovuti alle catechine che stimolano il metabolismo ad accelerarsi ed eliminando gli adipociti in eccesso, tuttavia sotto questo aspetto \u00e8 meglio consumarlo con discrezione perch\u00e9 attacca gli adipociti provocando una significativa riduzione di peso, e pu\u00f2 influire sul funzionamento tiroideo, nove persone su dieci che consumano t\u00e8 verde infatti sono gravemente sottopeso pur mangiando moltissimo.. Questo, insieme all'inibizione della lipasi pancreatica (l'enzima pancreatico che digerisce i grassi) e al conseguente rallentamento con cui questi grassi vengono assorbiti per via linfatica dopo il pasto, rende conto dell'effetto ipotrigliceridemizzante (riduce i livelli di trigliceridi ematici circolanti)..\nInoltre il t\u00e8 verde favorisce l'ossidazione dei grassi rispetto a quella degli zuccheri durante l'esercizio fisico moderato, e pu\u00f2 migliorare la sensibilit\u00e0 all'insulina e la tolleranza al glucosio nel giovane adulto sano.\nIl t\u00e8 verde ha globalmente un potente effetto neuroprotettivo.\nI polifenoli del t\u00e8 verde possono prevenire l'artrite reumatoide nei ratti, oppure ne diminuiscono la severit\u00e0 dei sintomi, e riducono i sintomi in un modello murino (topo) di sindrome di Sj\u00f6gren.\nL'EGCG protegge le cellule epiteliali del cristallino umano dall'apoptosi mediata dai mitocondri, attraverso la modulazione delle caspasi, della famiglia Bcl-2, delle vie MAPK e Akt. Questo rende utile il t\u00e8 verde per la prevenzione della cataratta.\n\u00c8 stato dimostrato che l'EGCG, legando con alta affinit\u00e0 il recettore CD4 dei linfociti T helper sul sito dedicato alla gp120 virale (il dominio D1), inibisce il legame e l'ingresso del virus HIV nella cellula stessa. Sono sufficienti concentrazioni fisiologicamente rilevanti di EGCG (0.2 micromol/L).\nQuesto significa che l'EGCG ha un potenziale di applicazione nella terapia contro l'infezione da HIV-1 (AIDS).\nIl t\u00e8 verde potrebbe migliorare il quadro clinico nell'intossicazione da arsenico, comune nelle regioni del Bengala Occidentale (India), in cui si verifica iperproduzione di specie reattive dell'ossigeno (ROS) che producono danni permanenti al DNA. \u00c8 stato dimostrato che, in vitro, i polifenoli del t\u00e8 riducevano significativamente i danni del DNA indotti da arsenico in linfociti umani."}
{"id": "1756975", "revid": "486946", "url": "https://it.wikipedia.org/wiki?curid=1756975", "title": "Flotta Imperiale", "text": ""}
{"id": "1756976", "revid": "729019", "url": "https://it.wikipedia.org/wiki?curid=1756976", "title": "Giorgio Liuzzi", "text": "Biografia.\nGiorgio Liuzzi nacque a Vercelli nel 1895 da una famiglia di origine ebraica. Sin dall'infanzia volle seguire le orme del padre Guido, che combatt\u00e9 la guerra di Libia e la prima guerra mondiale e che concluse la carriera militare col grado di generale di corpo d'armata del regio esercito.\nAllievo dell'accademia reale di Torino dal 1913 al 1915, dovette interrompere gli studi a causa dello scoppio del primo conflitto mondiale. Assegnato al 1\u00ba Reggimento artiglieria terrestre di montagna, nel marzo 1916 era tenente, dal 23 aprile 1917 capitano per meriti speciale. In giugno fu decorato con una medaglia di bronzo al valor militare sul monte Zebio e in agosto con una d'argento sull'Isonzo.\nDal marzo 1918 presta servizio all'ufficio operazioni del XXVII Corpo d'armata.\nAi primi del 1919 va all'ufficio operazioni del Comando supremo militare italiano fino all'ottobre successivo.\nFinita la guerra venne inviato a Vienna, dove fu membro della commissione interalleata di occupazione tra il 1920 e il marzo 1921. \nDall'ottobre 1935 il Tenente Colonnello Liuzzi \u00e8 Capo di Stato Maggiore della 2\u00aa Divisione celere \"Emanuele Filiberto Testa di Ferro\" fino al febbraio 1938.\nProsegu\u00ec gli studi e la carriera, fino a raggiungere il grado di colonnello per meriti speciale. \nNel 1938 spos\u00f2 a Modena Gabriella Namias e in maggio ricevette un encomio da parte di Mussolini:\nDa luglio 1938 comanda il 1\u00ba reggimento di artiglieria celere.\nFu congedato, in quanto ebreo, solo pochi mesi pi\u00f9 tardi, in applicazione delle leggi razziali. Ritiratosi in un piccolo paese emiliano, durante la seconda guerra mondiale collabor\u00f2 con la Resistenza per poi riprendere servizio nell'esercito dopo il 4 giugno 1944 a seguito della liberazione di Roma come\nCapo di stato maggiore, alla delegazione A, che sovrintendeva alle unit\u00e0 italiane operanti con l'Eighth Army (British Army).\nLa delegazione dal 21 aprile 1945 diventa VI comando militare territoriale.\nNel secondo dopoguerra, promosso a generale di brigata, dal febbraio 1946 \u00e8 addetto allo stato maggiore, divenendone sottocapo per conto del ministero della difesa nell'ambito della ricostruzione delle forze armate italiane dal marzo 1947 e giugno 1948. \nDal giugno 1948 comanda la Brigata corazzata \"Ariete\" (poi Divisione corazzata \"Ariete\") fino al gennaio 1950 diventando poi direttore generale dei servizi di commissariato e amministrazione del ministero della Difesa. \nOttenne la promozione a generale di divisione dal 4 luglio 1950, e in seguito a generale di corpo d'armata nel luglio 1953.\nDall'ottobre 1951 comanda la divisione \"Granatieri di Sardegna\". \nDal 10 aprile 1954 comanda il V Corpo d'armata (Esercito Italiano).\nFu capo di stato maggiore dell'Esercito italiano dal 26 settembre 1954 al 28 marzo 1959. \nDal febbraio 1962 \u00e8 presidente del Centro studi per la Difesa civile fino al 31 agosto 1963.\nNel 1963 pubblic\u00f2 a Roma il libro \"Italia difesa?\", criticando la progressiva perdita d'importanza delle forze armate e l'ormai scarsa considerazione riservata loro.\nDal maggio 1968 direttore del consiglio direttivo dell'Ordine di Vittorio Veneto fino all'ottobre 1972, fu editorialista militare per il Corriere della Sera. Si trasfer\u00ec in seguito a Milano, dove mor\u00ec nel novembre 1983."}
{"id": "1756978", "revid": "1305772", "url": "https://it.wikipedia.org/wiki?curid=1756978", "title": "Comunione anglicana tradizionale", "text": "La Comunione anglicana tradizionale (Traditional Anglican Communion, o TAC) \u00e8 una comunione internazionale di chiese di tradizione anglicana indipendenti dalla Comunione anglicana e dall'arcivescovo di Canterbury. La Comunione anglicana tradizionale sostiene le dottrine teologiche dell'affermazione di St. Louis e un'interpretazione cattolica dei trentanove articoli di religione. Ogni giurisdizione utilizza un Book of Common Prayer ritenuto privo di innovazioni. Molti membri di queste chiese potrebbero essere descritti come tradizionali anglo-cattolici in materia teologica e pratica liturgica. Alcune parrocchie usano il messale anglicano nelle loro liturgie. La Comunione anglicana tradizionale \u00e8 guidata da un collegio di vescovi di tutta la comunione e presieduta da un primate eletto.\nStoria.\nLa comunione internazionale fu formata da Louis Falk nel 1991; lo stesso Falk fu eletto primo primate quello stesso anno. Nel 2002 gli successe l'arcivescovo John Hepworth della Chiesa anglicana cattolica in Australia.\nLe chiese della Comunione anglicana tradizionale si sono separate dalle loro chiese madri nella Comunione anglicana originaria sulla base di diverse questioni, in particolare riguardanti l'ordinazione delle donne. Altri problemi includono le revisioni liturgiche, l'accettazione dell'omosessualit\u00e0 e l'importanza della tradizione.\nI rapporti con Roma.\nLa Comunione anglicana tradizionale cerca unit\u00e0, senza perdere le sue peculiarit\u00e0 anglicane, con la Chiesa cattolica . Se quest'unione avr\u00e0 successo, alle chiese della Comunione anglicana tradizionale potrebbe essere permesso di formare un loro proprio rito anglicano, in analogia con le giurisdizioni di rito bizantino o di altro rito orientale in comunione con Roma. La Comunione anglicana tradizionale potrebbe anche venire semplicemente assorbita nella provvisione pastorale dell'uso anglicano. In caso di riuscita, sarebbe la prima giurisdizione anglicana a riconciliarsi con Roma dai tempi di Maria I, sotto il cui regno l'Inghilterra brevemente torn\u00f2 al cattolicesimo nel 1553, per poi invertire la rotta con Elisabetta I.\nDa una dichiarazione autorizzata dall'arcivescovo Hepworth il 16 ottobre 2007:\nChiese membro.\nAttualmente della Comunione anglicana tradizionale fanno parte 18 chiese, che coprono tutti i continenti:\nEuropa.\nIn Europa \u00e8 presente anche la Cappellania anglicana tradizionale in Francia, sotto diretta giurisdizione del primate."}
{"id": "1756986", "revid": "2108263", "url": "https://it.wikipedia.org/wiki?curid=1756986", "title": "Venceslao I di Lussemburgo", "text": "Origine.\nVenceslao, sia secondo il \"Francisci Chronikon Pragense item Benessii de Weitmil Chronicon ecclesiae\" che la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 6\", era il figlio ultimogenito del Re di Boemia e Conte di Lussemburgo Giovanni I e della seconda moglie, Beatrice di Borbone, figlia, sempre secondo la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 6\", di Luigi I di Borbone, conte di Clermont e La Marche e primo duca di Borbone e della moglie (come ci viene confermato dalcapitolo n\u00b0 78a della \"Chronologia Johannes de Beke\"), Maria d'Avesnes.&lt;br&gt;Giovanni I di Boemia, ancora secondo il \"Francisci Chronikon Pragense item Benessii de Weitmil Chronicon ecclesiae\", era figlio dell'Imperatore del Sacro Romano Impero Arrigo VII e della moglie (come ci viene confermato dalla \"Genealogia Ducum Brabanti\u00e6 Ampliata\"), Margherita di Brabante la figlia femmina primogenita del duca di Lorena e del Brabante e duca di Limburgo, Giovanni I di Brabante e della moglie, Margherita di Dampierre o di Fiandra. \nBiografia.\nAlla nascita, Venceslao fu fidanzato con Margherita, la figlia del duca di Lorena, Federico IV; il contratto fu rescisso nel 1346.\nAlla morte del padre, Giovanni, il 26 agosto 1346, alla battaglia di Cr\u00e9cy, il fratellastro Carlo, gli succedette sia come re di Boemia, che come conte di Lussemburgo (Carlo I), che, in quello stesso anno, nel mese di luglio, per volere del Papa Clemente VI, era stato eletto antire, in opposizione al re di Germania Ludovico il Bavaro, che era anche Imperatore del Sacro Romano Impero e a Bonn era stato incoronato Re dei Romani.&lt;br&gt;L'anno dopo alla morte di Ludovico il Bavaro, Carlo IV rimase unico re di Germania e quasi tutti i principi di Germania accettarono la sua autorit\u00e0.\nSecondo il \"Trophees tant sacres que profanes de la duch\u00e9 de Brabant ..., Volume 1\", per l'interessamento del re di Francia, Filippo VI di Valois, nel giugno 1347, fu combinato il matrimonio con Giovanna del Brabante, figlia del duca di Brabante e Limburgo, Giovanni III e della moglie, Maria d'\u00c9vreux.Dopo aver ottenuto la dispensa da Papa Clemente VI, nel 1351, ad Avignone, nel 1352, si spos\u00f2, in seconde nozze con Giovanna che era vedova dal 1345; il suo primo marito, Guglielmo II di Hainaut, Conte di Hainaut e conte d'Olanda e di Zelanda, durante il tentativo di pacificare la Frisia (in parte dipendente dai conti d'Olanda) in rivolta, fu ucciso in uno scontro coi ribelli, come ci viene narrato nel cap. 87b dalla \"Chronologia Johannes de Beke\".\nNel 1353, il fratellastro, Carlo IV, che era gi\u00e0 stato designato a diventare Imperatore del Sacro Romano Impero, deciso a lasciare la Germania, per ricevere la corona imperiale da papa Clemente VI, prima di partire, assegn\u00f2 a Venceslao la contea del Lussemburgo.\nSecondo John Allyne Gade, nel suo Luxembourg in the Middle Ages (non consultato), in concomitanza all'incoronazione imperiale, nel 1355, suo fratellastro, Carlo IV, elev\u00f2 la contea a ducato del Lussemburgo.\nNel 1355, mor\u00ec il suocero; Giovanni III mor\u00ec il 5 dicembre 1355 ed, essendo gi\u00e0 morti i tre figli maschi, dopo aver raccomandato agli stati generali del Brabante di servire fedelmente la sua erede, la figlia primogenita Giovanna ed il marito, il Duca di Lussemburgo, Venceslao I. Il 3 gennaio 1356 giur\u00f2 sul \"Blijde Inkomst\", al fine di mantenere l'unit\u00e0 del Ducato di Brabante ed evitare una spartizione tra le figlie di Giovanni, Giovanna divenne duchessa di Brabante e duchessa di Limburgo e Venceslao divenne duca consorte.\nIl conte Luigi II di Fiandra, sposato a Margherita di Brabante (1323-1368, sorella minore di Giovanna), reclamava tuttavia la dote che Giovanni III aveva promesso, e che invece il successore Venceslao si rifiutava di versare; altro motivo di attrito era la somma che il Brabante ancora doveva alla contea delle Fiandre per l'acquisto della citt\u00e0 di Malines. Luigi, occupata militarmente Malines, si diresse verso Bruxelles, che conquist\u00f2 il 17 agosto 1356; altre citt\u00e0 si arresero in breve ai fiamminghi e Luigi II occup\u00f2 il Brabante nel corso del 1356.Giovanna e Venceslao, ripararono a Maastricht con la corte, sotto la protezione del fratellastro, Carlo IV: nell'arco di pochi mesi i fiamminghi furono cacciati da Bruxelles e da molte altre localit\u00e0, mantenendo tuttavia il controllo di una parte del ducato. La pace fu conclusa ad Ath, nel 1357, sotto la mediazione di Guglielmo III di Hainaut.Luigi II, ottenute le citt\u00e0 di Anversa e Mechelen, fece pace coi cognati e restitu\u00ec il ducato, mantenendo il titolo, e garantendo ai suoi discendenti il diritto di successione sui ducati di Brabante e Limburgo.\nNel 1364, Venceslao ingrand\u00ec i suoi domini comprando per ventimila fiorini la contea di Chiny.\nNel 1371, sovrastimando le proprie forze, Venceslao, decise di attaccare il ducato di J\u00fclich, ma fu sonoramente sconfitto a Baesweiler, dove perse parte del suo esercito e parecchi nobili persero la vita e Venceslao stesso fu fatto prigioniero e rimase in cattivit\u00e0 per undici mesi; fu liberato, nel 1372, dal fratellastro Carlo IV, che lo nomin\u00f2 Vicario imperiale.\nVenceslao mor\u00ec (alcune indiscrezioni dicono di lebbra), nel 1383, a Lussemburgo, e gli succedette il nipote (figlio di Carlo), Venceslao II, re della Boemia (Venceslao IV) e Re dei Romani. Le sue ultime volont\u00e0 furono di ordinare il prelievo del suo cuore ed inviarlo alla moglie che si trovava a Bruxelles.\nVenceslao fu un mecenate, soprattutto di cronisti, tra cui Jean Froissart e lui stesso fu un trovatore, di cui si conoscono 79 composizioni.\nDiscendenza.\nVenceslao dalla moglie Giovanna non ebbe figli. \nVenceslao da una o pi\u00f9 amanti di cui non si conoscono n\u00e9 i nomi n\u00e9 gli ascendenti ebbe quattro figli:"}
{"id": "1756995", "revid": "1568601", "url": "https://it.wikipedia.org/wiki?curid=1756995", "title": "Monte Chait\u00e9n", "text": "Il monte Chait\u00e9n \u00e8 un vulcano del sud del Cile nella provincia di Palena, all'estremo nord della Patagonia cilena. \nDescrizione.\n\u00c8 situato sulla faglia Liqui\u00f1e-Ofqui, all'incrocio di tre placche continentali, dell'America del Sud a est, quella antartica a sud ovest e quella di Nazca a nord ovest. Domina la capitale provinciale che porta lo stesso nome del monte, posta a una decina di chilometri. La caldera ovoidale lunga 4 e larga 2.5 chilometri si \u00e8 formata circa diecimila anni fa, lasciando un importante deposito di ossidiana, che le popolazioni locali del neolitico utilizzarono largamente. Manufatti di questa pietra si sono ritrovati fino a una distanza di quattrocento chilometri attorno alla regione.\nEruzione del 2008-2011.\nIl vulcano era inattivo da molti anni, una stima iniziale datava la precedente eruzione a 9.000-10.000 anni fa, indagini successive hanno identificato altri periodi eruttivi, l'ultimo dei quali risalente alla met\u00e0 del XVII secolo.\nDopo tre settimane di eruzione, i due crateri inizialmente formatisi si sono fusi in uno. I maggiori disagi in questa fase si sono avuti in Patagonia, Argentina dove i venti predominanti hanno spinto le ceneri causando non pochi inconvenienti alla popolazione locale con chiusura di aeroporti e altre infrastrutture. In Cile la preoccupazione riguardava in particolare l'industria della pesca nel Golfo del Corcovado, visto l'importante deposito in mare di ceneri.\nDurante un'eruzione \u00e8 stato osservato il fenomeno del Temporale eruttivo."}
{"id": "1757015", "revid": "125308210", "url": "https://it.wikipedia.org/wiki?curid=1757015", "title": "Detrito", "text": "In genere, la parola detrito indica roccia frammentata dall'erosione. In tal caso, si parler\u00e0 di detriti fluviali o anche glaciali.\nIn senso secondario, in ecologia, il \"detrito\" \u00e8 costituito da materia organica particolata non vivente, in contrasto con la materia organica dissolta. \u00c8 costituito dai corpi degli organismi morti o da parti di organismi, come per esempio le foglie morte e materiale fecale. Il detrito \u00e8 normalmente colonizzato da comunit\u00e0 di microrganismi che lo decompongono o lo rimineralizzano. Negli ecosistemi terrestri, il termine si riferisce alla lettiera di foglie del suolo, mentre in quelli acquatici si riferisce alle particelle in sospensione nell'acqua. Con il plancton, \u00e8 un importante costituente del seston e pu\u00f2 anche accumularsi alla base della colonna d'acqua."}
{"id": "1757018", "revid": "1568601", "url": "https://it.wikipedia.org/wiki?curid=1757018", "title": "Monte Grande (Colli Euganei)", "text": "Il Monte Grande (474\u00a0m), situato nei comuni di Teolo (Padova) e di Rovolon, \u00e8 posto nella sezione nord dei Colli Euganei.\nAdiacente ad esso \u00e8 il Monte della Madonna, da cui \u00e8 separato dal Passo Fiorine.\nIl Monte Grande \u00e8 sede della Stazione Meteorologica, Radar e centro Meteo di Teolo, ben visibile anche da grandi distanze.\nUna strada forestale chiusa al traffico veicolare permette di visitare il monte in quasi tutta la sua interezza. La forestale parte da via Bettone (che congiunge Teolo con Rovolon) e, su numerosi tornanti, raggiunge la cima transitando nei pressi del Radar meteorologico. La strada, di nuovo su tornanti dalla pendenza agevole, torna a scendere verso il Passo Fiorine. \nUn tratto di questa strada forestale era un tempo percorsa dalla Gran Fondo Transeuganea di Mountain Bike.\nPoco sotto la cima e verso Bresseo di Teolo, inizia un sentiero che consente di compiere il giro ad anello in quota su un percorso molto vario e interessante per la presenza di sculture in pietra."}
{"id": "1757023", "revid": "9316", "url": "https://it.wikipedia.org/wiki?curid=1757023", "title": "Urgada", "text": ""}
{"id": "1757024", "revid": "119325803", "url": "https://it.wikipedia.org/wiki?curid=1757024", "title": "White stream", "text": "White Stream \u00e8 un progetto di gasdotto che trasporterebbe gas naturale dalla regione caspica (e in particolare dal Turkmenistan) passando per l'Ucraina arrivando fino in Polonia.\nIl progetto White Stream inizi\u00f2 a parlare nel 2005 ma inizialmente non venne preso in seria considerazione. Nel 2006-2007, il progetto venne discusso in occasione di diversi incontri internazionali; nel maggio del 2007 venne presentato in occasione del Vienna gas forum, e l'11 ottobre dello stesso anno venne nuovamente proposto in occasione della Energy Security Conference a Vilnius. Il 28 gennaio 2008, il Primo ministro dell'Ucraina Julija Tymo\u0161enko chiese all'Unione Europea di prendere in considerazione la partecipazione al progetto White Stream. Il Turkmenistan, che avrebbe dovuto essere il fornitore del gas naturale, espresse in quest'occasione sorpresa per le affermazioni della Tymoshenko in quanto, fino a quel momento, non coinvolto nelle trattative. Era stato previsto che il gasdotto cominciasse le operazioni commerciali nel 2016."}
{"id": "1757026", "revid": "729019", "url": "https://it.wikipedia.org/wiki?curid=1757026", "title": "Battaglia di Badajoz", "text": "La battaglia di Badajoz fu combattuta tra il 13 e il 14 agosto 1936 nell'ambito della guerra civile spagnola: lo scontro vide una forza franchista comandata dal colonnello Juan Yague dare l'assalto alla citt\u00e0 di Badajoz, nella Spagna occidentale vicino al confine con il Portogallo, difesa da truppe repubblicane sotto il colonnello Ildefonso Puigdendolas.\nLo scontro si concluse con la vittoria delle truppe franchiste che riuscirono ad espugnare il centro abitato, per poi lasciarsi andare prima al saccheggio della citt\u00e0 e poi alla repressione dei difensori prigionieri. Migliaia di persone vennero infatti portate all'interno della Plaza de Toro e qui massacrate. Mentre in citt\u00e0 altri assassini e stupri di massa continuarono per giorni e giorni. Questa mattanza valse al comandante delle truppe franchiste Yague il nomignolo di \"Macellaio di Badajoz\".\nDa notare che, nelle guerre coloniali intraprese dagli spagnoli in Marocco, da dove sia Yague che Franco provenivano, la brutalit\u00e0 sistematica e la rappresaglia armata contro i civili era usuale e diffusa, come anche la pratica dei soldati marocchini al servizio spagnolo di castrare i loro nemici morti. Esempio degli eccessi raggiunti dal conflitto civile, la brutalit\u00e0 sui civili e sugli avversari vinti aveva il preciso scopo di spargere il terrore. Corrispondenti stranieri, principalmente portoghesi, francesi ed inglesi di vario credo politico, riportano tra i 2.000 e 4.000 la cifra dei morti provocati dall'eccidio condotto dai Tercio e dai Regulares."}
{"id": "1757035", "revid": "121823729", "url": "https://it.wikipedia.org/wiki?curid=1757035", "title": "Ben Browder", "text": "Biografia.\nVita privata.\nNato a Memphis, Browder \u00e8 cresciuto a Charlotte. I suoi genitori erano proprietari di una scuderia di macchine da corsa. Frequent\u00f2 la Furman University in Greenville (Carolina del Sud) e consegu\u00ec una laurea in psicologia. Fu una star della squadra di football della Furman. Browder incontr\u00f2 sua moglie, l'attrice Francesca Buller, mentre studiava alla Central School of Speech and Drama a Londra. Ben e Francesca hanno un figlio e una figlia.\nCarriera.\nBrowder \u00e8 apparso come personaggio ricorrente nello show televisivo americano, Party of Five come Sam Brody nella terza stagione nel 1997. Browder e la moglie si trasferirono con i loro due figli in Australia durante le riprese di \"Farscape\" (1999\u20132002), nella cui serie Browder \u00e8 l'astronauta Americano John Crichton. La Buller interpret\u00f2 diversi ruoli nella serie. I due ritornarono negli Stati Uniti nel 2003 a seguito della cancellazione di \"Farscape\". Ben ha ricevuto due Saturn Awards come Miglior Attore in un ruolo televisivo per la sua interpretazione in Farscape. \u00c8 apparso nel 2004 nel film, \"A Killer Within,\" insieme a C. Thomas Howell e Sean Young. Ancora nel 2004, ha interpretato Lee Majors nel film TV \"Behind the Camera: The Unauthorised Story of Charlie's Angels\".\nHa ripreso poi a interpretare nel 2004 sul canale SciFi la mini-serie, \"\". La mini-serie si conclude lasciando intendere che \"Farscape\", potrebbe avere un seguito.\nA gennaio 2005, Browder prest\u00f2 la voce al personaggio Bartholomew Aloysius \"Bat\" Lash in un episodio della serie animata Justice League Unlimited intitolato \"The Once and Future Thing, Part 1: Weird Western Tales\".\nBrowder \u00e8 riapparso su SciFi Channel entrando nel cast di \"Stargate SG-1\" per la nona stagione nel 2005. Interpret\u00f2 il ruolo del Tenente Colonnello Cameron Mitchell, il nuovo ufficiale in comando della squadra. La sua collega in Farscape Claudia Black \u00e8 apparsa in \"SG-1\" sia in un episodio della ottava stagione intitolato \"Prometheus Sciolta\" e inoltre durante i primi episodi della nona stagione. Diviene poi un membro del cast fisso nella decima stagione. Alcuni episodi di \"Stargate SG-1\" alludono scherzosamente a \"Farscape\" in parecchie occasioni durante il tempo che Browder e Black hanno passato insieme nelle rispettive serie. Nel 2012 ottiene un ruolo in un episodio\ndell'ultima stagione della serie \"Chuck\" intitolato \"Chuck vs il treno proiettile\"."}
{"id": "1757044", "revid": "10473", "url": "https://it.wikipedia.org/wiki?curid=1757044", "title": "San Josemar\u00eda Escriv\u00e1 de Balaguer", "text": ""}
{"id": "1757046", "revid": "4175", "url": "https://it.wikipedia.org/wiki?curid=1757046", "title": "Carpenters", "text": ""}
{"id": "1757047", "revid": "287204", "url": "https://it.wikipedia.org/wiki?curid=1757047", "title": "Visingso", "text": ""}
{"id": "1757057", "revid": "104265", "url": "https://it.wikipedia.org/wiki?curid=1757057", "title": "Campionato dei Caraibi di rugby a 15 2008", "text": "Il campionato dei Caraibi di rugby 2008 (in inglese \"2008 NAWIRA Rugby Championship\") fu la 3\u00aa edizione del campionato dei Caraibi di rugby a 15 organizzata dal NACRA, la confederazione continentale rugbistica centro-nordamericana.\nEsso si tenne dal 29 marzo al 26 aprile 2008 a George Town nelle Isole Cayman e vide impegnate 9 squadre nazionali, ridotte a 8 tramite un preliminare che riguard\u00f2 le due con il ranking pi\u00f9 basso, che si affrontarono in un torneo a eliminazione diretta.\nLa competizione serv\u00ec anche come primo turno delle qualificazioni americane alla : la squadra vincente, infatti, oltre a laurearsi campione dei Caraibi, fu ammessa al turno successivo di qualificazione al torneo mondiale per spareggiare contro la vincente del Sudamericano \"B\" 2008.\nLe squadre sconfitte ai quarti di finale furono impegnate in un torneo per i posti dal quinto all'ottavo.\nLa finale si tenne tra e e fu vinta per 40-24 dai primi, che cos\u00ec si laurearono campioni caraibici e proseguirono nel cammino di qualificazione alla Coppa del Mondo; la gara fu diretta dal noto arbitro inglese Tony Spreadbury."}
{"id": "1757061", "revid": "1305772", "url": "https://it.wikipedia.org/wiki?curid=1757061", "title": "Campionato dei Caraibi di rugby a 15 2005", "text": "Il campionato dei Caraibi di rugby 2005 (in inglese \"2005 NACRA Rugby Championship\") fu la 2\u00aa edizione del campionato dei Caraibi di rugby a 15 organizzata dal NACRA, la confederazione continentale rugbistica centro-nordamericana.\nEsso si tenne dal 28 maggio al 1\u00ba ottobre 2005 e vide impegnate 8 squadre nazionali caraibiche ripartite in due gironi geografici.\nLa competizione serv\u00ec anche come primo turno delle qualificazioni americane alla : la squadra vincente, infatti, oltre a laurearsi campione dei Caraibi, fu ammessa al turno successivo di qualificazione al torneo mondiale.\nTre Paesi ospitarono il torneo: il girone Nord si disput\u00f2 a Nassau, capitale delle Bahamas, mentre quello Sud si tenne a Georgetown, in Guyana.\nLa finale, prevista tra le due squadre vincitrici dei rispettivi gironi, fu disputata invece a Port of Spain, a Trinidad e Tobago.\nA vincere il torneo \u2014 e a proseguire quindi nel cammino di qualificazione \u2014 furono le , al loro primo titolo, che sconfissero 52-3 le nella finale di Port of Spain."}
{"id": "1757064", "revid": "599013", "url": "https://it.wikipedia.org/wiki?curid=1757064", "title": "Marzio Morocutti", "text": "Carriera.\nHa militato in numerose formazioni del campionato elvetico come Del\u00e9mont, Sciaffusa, , Locarno, e Bellinzona (di cui era bandiera e capitano), in Italia ad e ed in Belgio nel La Louvi\u00e8re. Ha anche vestito la maglia della Nazionale svizzera Under-21.\nIl 28 febbraio 2003, mentre viaggiava in automobile in direzione di Vaduz in compagnia del compagno di squadra Vaidotas \u0160lekys e di una donna, si \u00e8 scontrato con un autobus morendo sul colpo. I funerali si sono tenuti il 3 marzo 2003 al cimitero di Iragna alla presenza delle squadre di , Lugano, Locarno, Chiasso e Bellinzona.\nL'affetto dei tifosi e dei dirigenti del Bellinzona nei suoi confronti \u00e8 ancora molto sentito, e infatti la maglia numero 9 non viene assegnata. Nel 2005 alcuni ex-compagni hanno organizzato un memorial in suo onore e nel 2008, a cinque anni dalla scomparsa, i giocatori granata hanno voluto dedicargli la vittoria in semifinale di coppa contro il Neuch\u00e2tel Xamax, proprio mentre la curva esibiva striscioni in suo ricordo."}
{"id": "1757065", "revid": "289247", "url": "https://it.wikipedia.org/wiki?curid=1757065", "title": "Buddhista Chan", "text": ""}
{"id": "1757069", "revid": "287204", "url": "https://it.wikipedia.org/wiki?curid=1757069", "title": "Terry Wogan", "text": "Carriera.\nHa iniziato lavorando per RT\u00c9, l'ente radiotelevisivo irlandese di Stato.\nSuccessivamente si trasferisce nel Regno Unito e lavora per lo pi\u00f9 nella BBC, dov'\u00e8 stato attivo per molti decenni.\nIl suo impegno principale \u00e8 in radio, dove conduce un programma giornaliero della mattina per BBC Radio 2.\nEurovision Song Contest.\nIn televisione, il suo impegno pi\u00f9 noto \u00e8 stato l'Eurovision Song Contest. Ha commentato l'evento nel 1971, nel 1973, nel 1978, e dal 1980 al 2008, mentre ha presentato fin dal 1977 (tranne in 2 occasioni, 1996 e 1998) il programma di selezione della entry britannica, che ha avuto vari nomi. I suoi commenti, spesso assai ironici, sono molto noti tra gli eurofan. Ha anche presentato l'edizione del 1998 insieme a Ulrika Jonsson. Nel 2008 decide di lasciare l'evento, dedicandosi alla radio.\nMorte.\n\u00c8 morto il 31 gennaio 2016 all'et\u00e0 di 77 anni dopo una breve battaglia contro il cancro."}
{"id": "1757075", "revid": "4175", "url": "https://it.wikipedia.org/wiki?curid=1757075", "title": "Qualificazioni alla Coppa del Mondo di rugby 2011 - Americhe", "text": "Le qualificazioni americane alla Coppa del Mondo di rugby 2011 si tennero tra il 2008 e il 2009 e riguardarono 18 squadre nazionali, 11 delle quali dal Nord America e Caraibi e 7 dal Sudamerica; organizzatori dei tornei furono rispettivamente il NACRA e la CONSUR.\nTra le squadre direttamente ammesse alla figurava l', terza classificata alla e quindi non interessata alle qualificazioni; i posti in palio per le Americhe erano due pi\u00f9 uno da inviare ai ripescaggi interzona.\nFino al turno di spareggio le qualificazioni procedettero separatamente, nel senso che l'America del Nord espresse una qualificata direttamente alla competizione mondiale e un'altra che avrebbe affrontato la vincente della zona dell'America del Sud per il secondo posto utile, destinando ai ripescaggi interzona la squadra sconfitta in tale spareggio.\nPer quanto riguarda il Nord America e i Caraibi, il primo turno coincidette con la disputa del campionato caraibico 2008 la cui vincitrice affront\u00f2 la squadra campione del Sudamericano \"B\" 2008.\nLa zona di qualificazione sudamericana, invece, utilizz\u00f2 il citato Sudamericano \"B\" del 2008 e alcuni incontri del Sudamericano \"A\" 2009.\nA qualificarsi direttamente fu, per la zona nordamericana, il Canada e, nello spareggio tra il Nord e il Sud America, gli .\nL' accedette ai ripescaggi.\nA titolo statistico il torneo caraibico 2008 segn\u00f2 l'inizio assoluto delle qualificazioni alla Coppa 2011, mentre il Canada fu la prima squadra in ordine di tempo a qualificarsi alla rassegna mondiale.\nSecondo turno.\nL'andata del secondo turno si tenne a Port of Spain, capitale di Trinidad e Tobago.\nIl si impose sulla formazione di casa per 31-8 ipotecando gi\u00e0 da tale incontro il passaggio di turno: all'attivo dei brasiliani quattro mete contro una dei centroamericani.\nAl ritorno a S\u00e3o Jos\u00e9 dos Campos tent\u00f2 di ribaltare il risultato, portandosi anche in vantaggio all'inizio della ripresa sul 12-7, ma il ritorno dei sudamericani con tre mete negli ultimi 20 minuti mise la parola fine alle residue speranze di qualificazione dei caraibici.\nTerzo turno.\nAmerica del Nord.\nLo spareggio tra le due nordamericane si svolse a luglio 2009: all'andata a Charleston, in Sud Carolina, gli vinsero 12-6 una gara senza mete, caratterizzata dai punti al piede di Mike Hercus per la Nazionale a stelle e strisce e da quelli di James Pritchard per i canadesi; al ritorno a Edmonton questi ultimi ribaltarono nettamente il punteggio imponendosi per 41-18 e divenendo la prima squadra a qualificarsi per la Coppa del Mondo del 2011.\nTurno di spareggio.\nLo spareggio nord-sudamericano riguard\u00f2 gli , usciti sconfitti dall'incontro di qualificazione diretta contro il , e l', vincitore del triangolare sudamericano contro e ; la prima gara si disput\u00f2 a Montevideo il 14 novembre 2009 e vide una vittoria di misura dei nordamericani per 27-22; il ritorno a Lauderhill in Florida una settimana pi\u00f9 tardi vide l' soccombere 6-27 e gli qualificarsi alla , lasciando ai sudamericani la \"chance\" dei ripescaggi interzona.\nQuadro generale delle qualificazioni.\nIn grassetto le squadre qualificate al turno successivo"}
{"id": "1757076", "revid": "1982", "url": "https://it.wikipedia.org/wiki?curid=1757076", "title": "Gianni Cervetti", "text": ""}
{"id": "1757077", "revid": "1982", "url": "https://it.wikipedia.org/wiki?curid=1757077", "title": "Sergio Segre", "text": ""}
{"id": "1757081", "revid": "1982", "url": "https://it.wikipedia.org/wiki?curid=1757081", "title": "Gianni Pellicani", "text": ""}
{"id": "1757087", "revid": "228587", "url": "https://it.wikipedia.org/wiki?curid=1757087", "title": "Boku to kanojo no XXX", "text": ""}
{"id": "1757088", "revid": "15756", "url": "https://it.wikipedia.org/wiki?curid=1757088", "title": "Passo Fiorine", "text": "Il passo Fiorine (347\u00a0m), situato nel comune di Teolo (Padova), \u00e8 posto nella sezione nord dei Colli Euganei.\nSepara il Monte della Madonna verso sud-ovest e il Monte Grande verso nord-est.\nIl passo, nelle giornate festive e nei week end \u00e8 una tappa frequentatissima dai padovani e dagli stessi abitanti dei Colli Euganei. Questo per merito di un grande prato esposto a sud e grazie agli interventi di valorizzazione apportati dall'ente parco e dalla Regione Veneto."}
{"id": "1757093", "revid": "228587", "url": "https://it.wikipedia.org/wiki?curid=1757093", "title": "Boussouma", "text": ""}
{"id": "1757094", "revid": "344646", "url": "https://it.wikipedia.org/wiki?curid=1757094", "title": "Chiesa anglicana in America", "text": "La Chiesa anglicana in America (The Anglican Church in America o ACA) \u00e8 una chiesa del Movimento anglicano di continuazione ed \u00e8 la branca statunitense della Comunione anglicana tradizionale; fa inoltre parte della Federazione di Chiese anglicane nelle Americhe. La Chiesa anglicana in America si \u00e8 separata dalla Chiesa episcopale degli Stati Uniti d'America, a sua volta membro della Comunione anglicana centrata sull'arcivescovo di Canterbury.\nStoria.\nLa Chiesa anglicana in America \u00e8 stata fondata nel 1991 in seguito a lunghe negoziazioni tra la Chiesa anglicana cattolica e la Chiesa americana episcopale. Queste negoziazioni erano tese al superamento della mancanza di unit\u00e0 nel Movimento anglicano di continuazione, risultato che fu solo in parte raggiunto. La maggior parte delle parrocchie della Chiesa anglicana cattolica rifiutarono di confluire nella nuova Chiesa anglicana in America, col risultato che la Chiesa anglicana cattolica continu\u00f2 ad esistere, mentre le restanti parrocchie e alcuni vescovi si unirono alla Chiesa americana episcopale andando a formare la nuova chiesa. Nel 1995, alcune parrocchie che in precedenza avevano fatto parte della Chiesa americana episcopale, principalmente nell'est e nel nord-ovest Pacifico, ruppero con la Chiesa anglicana in America e formarono la Provincia anglicana d'America sotto la leadership del vescovo Walter Grundorf.\nDal 2006, la Comunione anglicana tradizionale \u00e8 attivamente impegnata in un dialogo con la Chiesa cattolica e sta tentando di entrare in comunione con Roma continuando a mantenere alcuni aspetti della sua eredit\u00e0 Anglicana. Il Vaticano non ha ancora formalmente preso provvedimenti in merito a questa iniziativa, bench\u00e9 parte del clero cattolico abbia in privato commentato che pensa che esistano possibilit\u00e0 di riuscita. Nel frattempo la Chiesa anglicana in America, tramite i suoi vescovi, ha stabilito che \u00e8 interessata all'unione in qualunque modo Roma desideri metterla in atto. Allo stesso tempo, la Chiesa anglicana in America ha accettato molti insegnamenti della chiesa cattolica tradizionalmente rigettati dagli anglicani e che furono specificamente rifiutati col documento fondante del Movimento anglicano di continuazione, l'affermazione di St. Louis. Sempre dal 2006 la Chiesa anglicana in America \u00e8 membro fondatore della Federazione delle Chiese anglicane nelle Americhe.\nLa Chiesa anglicana in America dichiara circa 100 parrocchie per un totale di circa 5200 membri. Il primate \u00e8 George D. Langberg, vescovo della diocesi del Nordest e gi\u00e0 vicepresidente del Collegio episcopale della chiesa.\nIl 25 luglio 2007 la Diocesi Orientale della Provincia anglicana di Cristo Re lasci\u00f2 la sua Chiesa originaria per unirsi alla Chiesa anglicana in America; diverse parrocchie hanno per\u00f2 deciso di rimanere nella Provincia anglicana di Cristo Re.\nStruttura.\nLa Chiesa anglicana in America \u00e8 divisa in 7 diocesi:"}
{"id": "1757097", "revid": "729019", "url": "https://it.wikipedia.org/wiki?curid=1757097", "title": "Siilitie (metropolitana di Helsinki)", "text": "Siilitie \u00e8 una stazione di superficie della Metropolitana di Helsinki; serve la parte settentrionale del quartiere di Herttoniemi, ad Helsinki Est.\nLa stazione \u00e8 stata una delle prime ad aprire a Helsinki, il 1\u00ba giugno 1982, ed \u00e8 stata disegnata da Jaakko Ylinen e Maunula. Si trova a circa 1.367 metri da Herttoniemi, e a 2.064 metri da It\u00e4keskus."}
{"id": "1757098", "revid": "729019", "url": "https://it.wikipedia.org/wiki?curid=1757098", "title": "Spedizione ateniese in Sicilia", "text": "La spedizione ateniese in Sicilia \u2014 anche seconda spedizione ateniese in Sicilia o grande spedizione ateniese in Sicilia per distinguerla da quella del 427 a.C. \u2014 avvenne tra la primavera e l'estate del 415 e quella del 413 a.C.\nDopo le prime vittorie ateniesi, che misero in seria difficolt\u00e0 l'esercito siracusano, le sorti della guerra furono capovolte grazie ai rinforzi spartani sotto il comando di Gilippo.\nLa sconfitta della grande armata di Atene caus\u00f2 la prigionia dei soldati ateniesi sconfitti nelle latomie siracusane, costretti a vivere tra stenti e sofferenze sino alla morte; pochi furono i superstiti che riuscirono a ritornare in patria.\nIl fallimento della spedizione segn\u00f2 l'avvio del definitivo declino militare e politico di Atene, seguito dal colpo di Stato aristocratico del 411 a.C. e dalla definitiva sconfitta nella guerra del Peloponneso (404 a.C.).\nTucidide, storico ateniese, dedica due libri della sua opera \"Guerra del Peloponneso\" proprio alla spedizione ateniese, per sottolineare la grandezza e l'eccezionalit\u00e0 dell'evento.\nEgli diede cos\u00ec inizio a \u00abun nuovo lavoro, un lavoro sulla Sicilia\u00bb che divenne lo sfondo della guerra del Peloponneso (431-404 a.C.).\nLe \"Vite parallele\" di Plutarco (in particolare la \"Vita di Nicia\") e la \"Bibliotheca historica\" di Diodoro Siculo costituiscono altre importanti fonti sulla grande spedizione in Sicilia.\nAntefatti.\nNel 421 a.C. si era conclusa la prima fase della guerra del Peloponneso grazie alla pace di Nicia che aveva decretato, teoricamente per cinquant'anni, la cessazione delle ostilit\u00e0 tra Sparta e Atene ripristinando lo \"status quo ante bellum\".\nAtene avrebbe dovuto cedere le citt\u00e0 di Pylos e Citera in cambio della citt\u00e0 di Amphipolis, mentre la citt\u00e0 di Scione, che aveva rotto l'alleanza con Atene per allearsi con Sparta durante la guerra del Peloponneso, sarebbe dovuta tornare sotto il controllo ateniese.\nNonostante gli accordi, ben presto sorsero forti attriti tra Spartani e Ateniesi.\nLa pace di Nicia prevedeva, infatti, che una delle due fazioni, scelta a sorte, in segno di buona volont\u00e0 facesse il primo passo restituendo una delle citt\u00e0 che spettavano all'avversario.\nQuando tuttavia fu il turno di Sparta questa, a causa della scarsa fiducia che riponeva in Atene, si rifiut\u00f2 di restituire Amphipolis e di conseguenza Atene non liber\u00f2 Pylos.\nIn realt\u00e0 la pace permise il riarmo delle parti belligeranti che attendevano l'inizio delle ostilit\u00e0.\nFu sin da subito chiaro che due citt\u00e0 come Sparta e Atene non potevano coesistere alle stesse condizioni che avevano determinato la guerra del Peloponneso.\nSia Sparta sia Atene iniziarono una guerra indiretta, ciascuna sfruttando i propri alleati per contrastare la \"polis\" nemica.\nQuesto spiega le ragioni dell'invio di un'ambasceria ateniese in Sicilia nel 422 a.C.: trarre dalla propria parte pi\u00f9 \"poleis\" possibili prima di tentare la conquista dell'isola.\nIl piano tuttavia dovette saltare dopo l'inesorabile rifiuto di Gela.\nTutto ci\u00f2 indica che gli Ateniesi, nonostante la disfatta della spedizione del 427 a.C., erano tutt'altro che restii a compierne una nuova.\n\"Casus belli\".\nIl pretesto della guerra tra Selinunte e Segesta.\nIn questo contesto storico e politico nel 416 a.C. scoppi\u00f2 una guerra sorta per dispute territoriali tra le \"poleis\" siceliote di Selinunte e Segesta, la prima alleata di Siracusa e da questa prontamente appoggiata, la seconda alleata di Atene.\nIl conflitto offr\u00ec agli Ateniesi la \"pr\u00f3fasis\" (occasione) per poter intervenire con maggiori forze in Sicilia, rispetto alla precedente spedizione, grazie alla tregua per la pace di Nicia (421-414 a.C.).\nSegesta, dopo aver chiesto invano un aiuto da parte dei Cartaginesi, si rivolse ad Atene inviando degli ambasciatori che riuscirono a stringere un accordo di difesa con la citt\u00e0 in virt\u00f9 della precedente alleanza risalente alla met\u00e0 del V secolo a.C.\nDopo la richiesta di aiuto, Atene invi\u00f2 a Segesta degli emissari che ottennero un'ottima accoglienza: furono mostrate loro tutte le ricchezze della citt\u00e0 e fu offerto un compenso per la loro venuta.\nIn tale occasione i Segestani avvertirono gli ambasciatori della grande potenza di Siracusa, divenuta una minaccia costante per le \"poleis\" di Sicilia.\nTornati ad Atene gli emissari \u2014 oltre a spiegare la situazione politica dell'isola \u2014 riferirono delle grandi ricchezze di Segesta, che costituivano un valido motivo per un intervento militare da cui Atene avrebbe tratto benefici economici.\nQuello che per\u00f2 gli emissari di Atene non sapevano era che Segesta si era fatta prestare da altre citt\u00e0 molte delle ricchezze mostrate loro e che, quindi, la ricompensa che avrebbero potuto riscuotere era solamente una frazione di ci\u00f2 che avevano visto.\nAd Atene fu riunita pi\u00f9 volte l'assemblea per discutere sull'eventuale intervento in favore di Segesta e per decidere i nomi dei capi preposti al comando, che infine furono Alcibiade, Nicia e Lamaco.\nLe motivazioni economiche e di prestigio.\nGi\u00e0 durante la prima spedizione del 427 a.C. gli Ateniesi avevano armato e inviato in Sicilia un ristretto contingente di soldati a sostegno dell'esercito di Leontinoi.\nUna possibile motivazione per giustificare tale soccorso \u00e8 proposta da Tucidide che scrive: \u00ab[gli Ateniesi] volevano impedire che dalla Sicilia fosse importato grano nel Peloponneso\u00bb.\nSimili probabilmente furono anche le motivazioni che spinsero Atene a intraprendere una nuova spedizione a meno di 15 anni dalla prima.\nSarebbe scaturito un duplice guadagno dalla conquista della regione: da un punto di vista economico gli Ateniesi, bench\u00e9 avessero in parte perso lo slancio imperialista e talassocratico che aveva caratterizzato la politica di Pericle, morto nel 429 a.C., non disdegnavano una nuova opportunit\u00e0 di commercio, di speranze di guadagno, di onore e potere; da un punto di vista militare, altres\u00ec, avrebbero potuto minare le fonti di sostentamento di Sparta, risultato particolarmente allettante nella prospettiva di una ripresa del conflitto tra le due citt\u00e0, vista anche la labile pace che Nicia era riuscito a stipulare nel 421 a.C.\nGli Ateniesi, d'altra parte, erano gi\u00e0 entrati in contatto con le genti di Sicilia fin dal 427 a.C. per garantire la sicurezza alla navigazione sullo stretto, importante passaggio di commerci nel Mediterraneo.\nTuttavia, \u00absu quali fossero le reali motivazioni [che spinsero gli Ateniesi a intraprendere una spedizione] non si \u00e8 fatta chiarezza sufficiente\u00bb..\nQualsiasi fossero le cause \u00e8 comunque acclarato che Atene ignorasse le reali condizioni delle \"poleis\" di Sicilia, il loro numero di soldati e la resistenza che avrebbero opposto.\nSimili considerazioni si ritrovano gi\u00e0 in Tucidide che, nella sua opera, cerca di inquadrare al meglio la situazione e i conflitti interni spesso presenti nella \"polis\" di Atene.\nA tal proposito la storica britannica Mary Frances Williams scrive che \u00abGli Ateniesi presero un'importante decisione non solo riguardo a una spedizione ma anche riguardo a una guerra con pochissima lungimiranza e reale conoscenza della situazione, o pianificazione\u00bb.\nI preparativi ad Atene.\nLa consultazione degli oracoli.\nNell'antica Grecia, per qualunque decisione pubblica di rilievo venivano consultati gli oracoli, i sacerdoti e gli indovini per conoscere il parere degli dei. Cos\u00ec era anche per gli Ateniesi: i primi sacerdoti consultati, per\u00f2, diedero dei responsi negativi riguardo alla decisione di intraprendere una spedizione. Al che Alcibiade decise di consultare altri indovini che, in questo caso, espressero una posizione diversa, promettendo grande gloria agli Ateniesi. Dello stesso parere era l'oracolo di Ammone, che risiedeva nell'oasi libica di Siwa, secondo cui gli Ateniesi trionfanti avrebbero fatto numerosi prigionieri tra i Siracusani. Riguardo all'oracolo di Zeus a Dodoma, gli Ateniesi credettero che la profezia assicurasse la futura occupazione della \"Sikel\u00eda\", che, al contrario di quello che a prima vista sembr\u00f2 ai delegati, per \"Sikel\u00eda\" l'oracolo intese un colle presso la citt\u00e0 di Atene e non la Sicilia (in greco antico \u03a3\u03b9\u03ba\u03b5\u03bb\u03af\u03b1). Tuttavia, come scrive Plutarco, \u00absi tennero nascoste le profezie avverse per timore del malaugurio\u00bb e quindi di non riuscire a raggiungere il consenso che soprattutto Alcibiade auspicava per poter organizzare la spedizione. Questa \u00ablotta tra gli indovini\u00bb, come nota lo studioso Luciano Canfora, era senza dubbio guidata dalla necessit\u00e0 di guadagnarsi il favore di tutte le classi, anche quella pi\u00f9 povera dei \"teti\", maggiormente influenzata dai responsi divini: tutto questo faceva parte del \"circuito\" fondamentale nella presa di una decisione ad Atene.\nL'assemblea di Atene.\nChiamata a decidere se combattere un'altra guerra in Sicilia, mentre quella del Peloponneso era temporaneamente cessata, l'assemblea democratica ateniese discusse e vot\u00f2 pi\u00f9 volte a distanza di pochi giorni le proposte delle due principali fazioni politiche: l'una contraria alla spedizione e di cui faceva parte Nicia, l'altra favorevole all'intervento e capitanata da Alcibiade.\nL'opposizione di Nicia.\nDopo che l'assemblea ateniese sent\u00ec le parole degli ambasciatori di Segesta, essa vot\u00f2 l'invio in Sicilia di 60 triremi al comando di Nicia, Lamaco e Alcibiade.\nNicia, che secondo Tucidide non aveva mai desiderato avere il comando, colse in questo modo un'occasione propizia rivolgendosi all'assemblea che fu riconvocata cinque giorni dopo la prima votazione. Il primo discorso di Nicia, tramandato da Tucidide, tocc\u00f2 alcune questioni irrisolte riguardanti la situazione in Grecia, e mosse profonde critiche a chi era attratto dal desiderio di conquistare la Sicilia solo per arricchirsi. Parl\u00f2 della pericolosa alleanza con Segesta, citt\u00e0 troppo lontana dagli interessi ateniesi: un solo messaggero avrebbe impiegato quattro mesi per giungere dalla Sicilia ad Atene. Inoltre fece notare che un'eventuale spedizione avrebbe reso momentaneamente debole militarmente la citt\u00e0, che sarebbe stata soggetta ad attacchi nemici.\nMa tutti questi ragionamenti non valsero a contrastare il carisma di Alcibiade che fece \u00abardere [l'assemblea] dal desiderio di compiere la spedizione\u00bb. Fallito il tentativo di dissuasione, Nicia, con un secondo discorso rivolto all'assemblea, prese una posizione meno decisa e mise in primo piano i reali pericoli di una spedizione; cos\u00ec propose l'invio di un numeroso corpo di spedizione tra fanti, navi e cavalli in grado di fronteggiare la temibile cavalleria siciliana.\nIl ruolo di Nicia nella critica moderna.\nAlcuni studiosi, tra cui Kagan, De Sanctis e la Sordi, ritengono che Tucidide abbia oscurato la reale posizione di Nicia nei confronti della spedizione, che non fu n\u00e9 priva di colpe n\u00e9 contraria come l'ateniese vuol far credere. Kagan definisce la fase bellica in Sicilia come un \"continuum\" naturale della guerra in atto nella Grecia continentale, ci\u00f2 per\u00f2 non traspare dallo scritto di Tucidide.\nSe Nicia avesse avuto una pur parziale responsabilit\u00e0 nell'approvazione della spedizione, ci\u00f2 potrebbe spiegare perch\u00e9 egli ne abbia accettato il comando. Alcuni frammenti di una stele ritrovati sull'acropoli di Atene confermano che, a seguito della prima assemblea, si era designato un solo generale al comando della flotta di 60 navi e Nicia non avrebbe avuto la possibilit\u00e0, anche se avesse voluto, di proporsi a capo (vista la candidatura in prima linea di Alcibiade).\nAlcibiade.\nIl discorso di Alcibiade all'assemblea, particolarmente impreziosito da Tucidide che si ispira alle tragedie di Euripide, si incentra soprattutto sulla messa in evidenza dell'inferiorit\u00e0 di tutte le citt\u00e0 di Sicilia, divise e in conflitto tra loro, quasi come se fossero \"barbari\". La conquista della regione, secondo Alcibiade, si prospettava priva di difficolt\u00e0 degne di nota e avrebbe dato ad Atene non solo il potere in Sicilia, ma anche mezzi con cui poter vincere gli Spartani in Grecia. D'altronde lo spirito di arroganza che caratterizz\u00f2 il personaggio di Alcibiade, che era anche pi\u00f9 giovane di Nicia di vent'anni, potrebbe averlo indotto a pensare di poter superare le imprese dell'alcmeonide Pericle quando fall\u00ec la spedizione in Egitto (458-452 a.C.).\nLa contrariet\u00e0 di Metone e Socrate.\nTra chi si oppose ci furono Metone, l'astronomo che invent\u00f2 il ciclo di 19 anni per far corrispondere l'anno solare a quello lunare, e il famoso filosofo Socrate. In segno di protesta contro la decisione di organizzare una spedizione, Metone incendi\u00f2 la sua casa fingendo di essere impazzito; secondo Plutarco, Metone in realt\u00e0 protest\u00f2 per cercare di salvare suo figlio che era capitano di una trireme. Un'altra versione \u00e8 narrata nella \"Varia historia\" di Eliano, che scrive:\nIl demone presente nel filosofo Socrate, secondo Plutarco, gli avrebbe predetto la futura rovina della spedizione di Sicilia e Socrate avrebbe confidato questa sorte ai suoi amici pi\u00f9 intimi.\nEntrambi gli episodi di Metone e Socrate non sono narrati da Tucidide, ma da Plutarco che d\u00e0 ampio spazio alla descrizione della situazione popolare all'indomani della notizia della spedizione. Frequenti sono le allusioni a episodi di pazzia e d'irrazionalit\u00e0, come quello accaduto presso l'altare dei Dodici dei, nell'agor\u00e0 di Atene: \nScandalo delle erme.\nMentre fervevano i preparativi per la partenza della spedizione nella notte tra il 6 e il 7 giugno del 415 a.C. furono mutilate alcune erme ad Atene. Questo atto sacrilego suscit\u00f2 molto clamore tra il popolo e fu considerato come un segno premonitore di sventura e come un atto di sobillazione da parte di Alcibiade contro il governo democratico.\nI pi\u00f9 erano concordi nel giudicare Alcibiade colpevole, vedendolo \u00abtroppo arrogante e troppo ostentatamente dedito a uno stile di vita che dall'ateniese medio era aborrito\u00bb. Andocide sul noto scandalo, attraverso i suoi scritti, rese le testimonianze di pi\u00f9 individui che si dichiaravano colpevoli: giovani ubriachi, incolpati anche della profanazione dei misteri eleusini, cio\u00e8 di averli rivelati.\nTuttavia resta incerta l'identit\u00e0 di chi realmente si macchi\u00f2 di un tale sacrilegio. Lo storico americano Donald Kagan sostiene che lo scandalo delle erme fosse rivolto contro Nicia, il quale era notoriamente ritenuto molto sensibile ai responsi degli indovini, e un simile fatto, a pochi giorni dalla partenza della spedizione, lo avrebbe sicuramente scosso.\nAlcibiade, a fronte del grave atto di accusa, chiese di farsi giudicare subito da un tribunale, in modo da eliminare ogni ostacolo alla partenza della spedizione. L'assemblea per\u00f2 decise di rinviare il dibattimento, consentendo ad Alcibiade di partire.\nLa spedizione.\nIl viaggio.\nLa spedizione ateniese part\u00ec nella seconda met\u00e0 di giugno del 415 a.C. dal Pireo con una forza di uomini, di cui truppe da sbarco, e 134 triremi.\nIl giorno in cui part\u00ec era quello delle Adonie, festa in onore del dio della rinascita Adone che ad Atene si svolgeva in primavera. I lamenti di uso presso le donne per commemorare la morte di Adone quel giorno si mischiarono al peana dei soldati in partenza per una spedizione memorabile, non tanto: \u00absolo per il numero di navi e uomini, ma per lo splendore dell'equipaggiamento\u00bb.\nDopo la prima tratta, tutte le forze si radunarono a Corf\u00f9 dove la flotta venne divisa in tre parti, ognuna capeggiata da un generale. Tre navi furono inviate tra le \"poleis\" della penisola italiana e della Sicilia per trovare una base amica e conoscere le condizioni in cui versava ogni citt\u00e0.\nLa spedizione, attraversato il mar Ionio, non ricevette un'accoglienza particolarmente favorevole da parte delle citt\u00e0 della Magna Grecia; infatti esse non erano disposte a offrire truppe n\u00e9, come fecero Taranto e Locri, a dare accoglienza e supporto logistico. Solo Reggio consent\u00ec agli Ateniesi di sostare presso le coste e di allestire un campo. Ciononostante la citt\u00e0, seppure fosse un'alleata di Atene fin dalla spedizione ateniese di Feace (422 a.C.), decise di rimanere neutrale. Questa scelta evidenzia bene, come scrive Freeman, qual \u00abera lo spirito di paura e diffidenza\u00bb che gli alleati avevano dinanzi a una spedizione di cos\u00ec grandi dimensioni. Questa tendenza ad allontanarsi da Atene costitu\u00ec il primo passo verso la costituzione di un'alleanza anti-ateniese, come Ermocrate auspicava a Siracusa.\nL'ostilit\u00e0 delle colonie greche caratterizz\u00f2 il viaggio degli Ateniesi sin dalla partenza da Corf\u00f9. Resta tuttavia oscura la ragione per cui citt\u00e0 come Taranto e Siracusa non si coalizzarono subito, come aveva proposto Ermocrate, contro le navi nemiche, logorate dal lungo viaggio e svantaggiate per il fatto di trovarsi in luoghi e mari poco conosciuti. Il ritardo da parte dei Siracusani a prendere l'iniziativa contro la flotta ateniese ebbe probabilmente un'influenza determinante e spinse l'assemblea cittadina a rinunciare all'invio di navi d'assalto, proseguendo tuttavia i lavori di fortificazione della citt\u00e0.\nLe consultazioni a Reggio.\nScoperto il fatto di essere stati ingannati riguardo alle presunte ricchezze di Segesta, i tre generali della spedizione si consultarono a Reggio per decidere quali nuove azioni intraprendere. Emersero subito delle divergenze. \nL'arrivo in Sicilia.\nTuttavia le divergenze si appianarono nel momento in cui si dovette prendere una decisione definitiva. Cos\u00ec Lamaco accett\u00f2 il punto di vista di Alcibiade che, quindi, divenne la strategia adottata concretamente dagli ateniesi. Va per\u00f2 ricordato come la flotta non avesse ricevuto alcun mandato di attaccare direttamente Siracusa, bens\u00ec di difendere Segesta e assaltare Selinunte. Alcibiade quindi inizi\u00f2 la sua campagna diplomatica alla ricerca di una valida alleata in Sicilia. Le citt\u00e0 di Messina e Catania si rifiutarono di accogliere le truppe di Atene, temendo le future ritorsioni dei Siracusani.\nQuando gli Ateniesi decisero di sostare presso la foce del fiume Teria \u2013 posizionato probabilmente presso l'attuale comune di Vicari \u2013, tra le file dell'esercito si era gi\u00e0 diffusa la notizia che non c'era alcun tesoro a Segesta, e che i Segestani avevano ingannato la delegazione di diplomatici in visita. Questa informazione, per i soldati, costitu\u00ec una ragione in pi\u00f9 per sostenere la decisione di un attacco all'opulenta Siracusa.\nLa situazione a Siracusa.\nNella citt\u00e0 siciliana alla notizia di un possibile attacco ateniese \u2014 quando la flotta nemica si trovava nelle acque di Reggio \u2014 fu convocato un pubblico consiglio durante il quale si dibatterono le azioni da intraprendere.\nIl consiglio convocato non era del tutto diverso da quello esistente ad Atene. La \"demokratia\" siracusana non era comunque radicale come quella ateniese, ma di orientamento moderato, se non quasi oligarchico. A Siracusa, a differenza di Atene in cui erano i giovani democratici a sostenere il conflitto, erano gli oligarchi i pi\u00f9 favorevoli alla guerra.\nLa posizione di Ermocrate.\nLo stratego siracusano Ermocrate non temette le voci di un grande attacco da parte degli Ateniesi e seppure fiducioso in una grande vittoria, spron\u00f2 tutti gli uomini ad agire con attenzione:\nInstillato il coraggio nei propri uomini, Ermocrate sugger\u00ec di prepararsi a un eventuale attacco cercando alleanze tra tutti i possibili alleati: Cartaginesi, Siculi, Spartani, Corinzi e in Italia. Sarebbe inoltre stato necessario un invio di unit\u00e0 navali per contrastare gi\u00e0 da Taranto le prime flotte ateniesi in arrivo. Anche dopo il discorso di Ermocrate, nell'assemblea non ci fu un unanime consenso alle opinioni espresse: la tattica del generale era prettamente difensiva e non cerc\u00f2 mai di prendere una rischiosa iniziativa.\nLo scetticismo di Atenagora.\nAtenagora, membro del partito popolare e scettico riguardo alle proposte di Ermocrate, considerava improbabile che gli Ateniesi aprissero un altro fronte nella guerra del Peloponneso. Essi, \u00abmaestri\u00bb della guerra come li definisce, non si sarebbero spinti in una rischiosa spedizione verso una terra lontana per dare sfogo alle loro ambizioni e ai loro interessi. Il discorso di Atenagora si rivolge a chi parlava di \u00abfantasie astratte\u00bb, di chi metteva paura e confusione con l'intento di ottenere potere e diventare tiranno; questo \u00e8 il tema centrale del suo discorso in cui accusa, anche se non esplicitamente, Ermocrate, di voler approfittare del timore collettivo di una guerra per avere concessi poteri eccezionali.\nIn ogni caso, al termine della riunione, il consiglio decise di valutare le forze in campo e di allertare le truppe. In altre fonti invece, di dubbia attendibilit\u00e0 per la presenza di imprecisioni (come nell'orazione \"La pace con i Lacedemoni\" di Andocide) e per l'identit\u00e0 non chiara dell'autore (come nell\"'Erissia\" a opera dello pseudo-Platone), si racconta che all'epoca fossero in corso trattative diplomatiche fra Atene e Siracusa in merito alla questione segestana.\nForze in campo.\nL'esercito.\nAtene.\nLa flotta inviata durante la prima spedizione in Sicilia ritorn\u00f2 ad Atene con uomini e 60 triremi su cui erano caricati 200 uomini. Probabilmente non tutte le navi che giunsero nel 424 a.C. rimasero intatte fino al 415 a.C. Nicia, che comprese la difficolt\u00e0 di una conquista della Sicilia, sugger\u00ec di schierare 100 triremi e una fanteria pesante composta da non meno di 5\u00a0000 opliti tra ateniesi e alleati: inoltre, richiese reparti di frombolieri e arcieri ateniesi e cretesi.\nRiguardo all'effettivo numero di soldati e navi schierati, si accetta la testimonianza di Tucidide che conta, per quanto riguarda le navi: 134 triremi e 2 navi di Rodi, di cui 100 attiche, 60 erano unit\u00e0 veloci, le rimanenti da trasporto. Gli opliti erano in totale , di cui 750 tra Argivi e Mantinei, che sono tra le migliori unit\u00e0 di fanteria dell'esercito, a cui bisogna aggiungere 700 unit\u00e0 di truppe leggere; gli arcieri erano 480, tra cui 80 cretesi; 700 frombolieri e per ultima una nave che trasportava 30 cavalieri. Inoltre 25\u00a0000 tra rematori e marinai parteciparono alla spedizione.\nInoltre dalle larghe cifre che Atene spese per il mantenimento del suo esercito \u2014 si parla di - talenti in totale \u2014 si pu\u00f2 ben capire quale poderosa forza bellica rappresentasse.\nSiracusa e gli alleati Sicelioti.\nNonostante i Sicelioti avessero una potente cavalleria rispetto a quella tessalica o tebana di Atene, la fanteria non poteva sicuramente considerarsi al pari di quella attica. I soldati ateniesi si presentavano quindi, oltre che pi\u00f9 forti tecnicamente, anche con pi\u00f9 esperienza alla luce della recente guerra del Peloponneso. Purtroppo non si ha nessuna menzione da parte degli storici antichi, e neanche da Tucidide, del numero di unit\u00e0 presenti nell'esercito dei Sicelioti. Per dare una plausibile giustificazione a questo silenzio, in particolare quello di Tucidide, si \u00e8 supposto che egli abbia volutamente evitato di parlare dell'esercito comandato da Ermocrate, cercando in questo modo di attenuare le responsabilit\u00e0 su alcuni errori tattici del generale siracusano che \u00e8 stato varie volte esaltato dallo storico ateniese.\nLe fasi iniziali della guerra (415 a.C.).\nL'esplorazione del Porto Grande e l'alleanza con Catania.\nIn accordo con i piani che Lamaco aveva espresso nell'assemblea, si decise di inviare sessanta navi a perlustrare il porto di Siracusa. Passata indenne oltre Megara, la penisola di Thapsos e l'isola di Ortigia, la flotta fu fermata all'ingresso del Porto Grande e solo dieci navi riuscirono ad andare avanti in esplorazione. Esplorato anche il Porto Piccolo, la flotta rientr\u00f2 a Reggio.\nAlcibiade intanto sfrutt\u00f2 la debolezza del partito filo-siracusano a Catania, per intervenire in assemblea con un discorso con cui riusc\u00ec a guadagnare il favore dei Catanesi e a siglare un'alleanza con la cittadina, che divenne la base delle operazioni contro Siracusa. Riguardo all'alleanza, alcuni studiosi, sostenendo la validit\u00e0 di un passo di Andocide, fanno risalire l'alleanza tra le due citt\u00e0 a prima della spedizione.\nLa partenza di Alcibiade.\nMentre le truppe ateniesi iniziavano le operazioni belliche, giunse da Atene la nave \"Salaminia\" che recava l'invito per Alcibiade a far ritorno in patria per essere processato, dato che risult\u00f2 colpevole della profanazione dei misteri dopo la testimonianza di Agariste e le confessioni di Tessalo, figlio di Cimone. Alcibiade decise di ottemperare agli ordini ma poi, temendo una possibile congiura da parte dei suoi nemici in patria, scelse di allontanarsi dall'imbarcazione ateniese all'altezza di Locri; giunto a Sparta, prefer\u00ec chiedere asilo politico tradendo di fatto la sua patria. A quel punto il tribunale ateniese eman\u00f2 una sentenza immediata che gli infliggeva la condanna a morte e la confisca dei beni.\nLa partenza di Alcibiade determin\u00f2, quindi, un doppio comando delle truppe, da una parte quelle di Nicia e dall'altra quelle di Lamaco. In un primo momento le forze ateniesi, sempre mantenendo la base militare a Catania, si mossero verso Segesta, veleggiando lungo la costa tirrenica della Sicilia. Cercarono dapprima rifugio a Himera senza essere ricevuti, quindi conquistarono Hykkara, nemica di Segesta, schiavizzando gli uomini e le donne, tra cui l'etera Laide. Da parte di nessuno storico, per\u00f2, si ricevono informazioni riguardanti le citt\u00e0 puniche della Sicilia. Di Cartagine e di un possibile accordo, aveva gi\u00e0 parlato Ermocrate nel suo discorso nell\"'agor\u00e0\", ma dallo storico della \"Guerra del Peloponneso\", Tucidide, non giunge una parola sulle mosse dei Cartaginesi alla notizia di una spedizione ateniese.\nIn ogni caso, rasa al suolo Hykkara, una parte delle truppe di terra torn\u00f2 verso Catania e un'altra si mosse verso Segesta al comando di Nicia.\nLa battaglia di Siracusa.\nDopo le prime conquiste sul versante tirrenico, le forze ateniesi si concentrarono su Siracusa cominciando la battaglia con uno stratagemma: dopo aver attirato la cavalleria siracusana nei pressi di Catania, mossero via mare e sbarcarono senza incontrare resistenza a sud della citt\u00e0 nel porto Grande di Siracusa, nei pressi del tempio di Zeus (\"Olympieion\") dove allestirono subito un accampamento.\nAl primo scontro tra i due eserciti, i Siracusani ebbero la peggio perdendo circa 260 uomini contro i 50 del fronte ateniese. Dopo la prima sconfitta la cavalleria fece rapido ritorno tra le mura della citt\u00e0 per poi tornare a rafforzare l'esercito; i Siracusani, infatti, pur avendo un esercito meno esperto di quello ateniese contavano su una maggiore rapidit\u00e0 di spostamento. La sconfitta indusse Ermocrate a prendere i primi provvedimenti: fu imposta la leva obbligatoria, i cittadini pi\u00f9 poveri vennero armati a spese dello Stato e per velocizzare le decisioni, il numero di strateghi venne ridotto da quindici a tre, uno dei quali era proprio Ermocrate.\nLa pausa invernale.\nGiunta la pausa dell'inverno del 415-414 a.C., i combattimenti cessarono e parte delle truppe ateniesi si ritirarono verso Naxos. Successivamente si trasferirono a Catania e, approfittando della tregua, inviarono una parte degli ambasciatori ad Atene per ottenere altro denaro; inviarono anche degli ambasciatori a Cartagine, presso gli Etruschi e tra i Siculi alla ricerca di nuovi alleati che rinforzassero soprattutto la cavalleria. Uno spunto di riflessione \u00e8 dato anche dall'invio di ambasciatori presso Kamarina, colonia di Siracusa che da sempre rivendicava l'autonomia, quando nella citt\u00e0 erano presenti Ermocrate e alcuni suoi delegati. Questa decisione evidenzia chiaramente quale fosse la \u00abdottrina di espansione e d'impero\u00bb, come la definisce lo storico inglese Freeman, pronta a creare ribellioni tra gli alleati dei nemici, a favorirne l'indipendenza e, come in questo caso, a tentare di stipulare un'alleanza pur di distaccarli dal vero nemico, Siracusa.\nAllo stesso modo degli Ateniesi, i Siracusani poterono approfittare della pausa per riprendersi dalle perdite subite, erigendo bastioni di difesa presso la Neapolis, uno dei quartieri della citt\u00e0 e cercando altri alleati in soccorso. Infatti furono mandati degli ambasciatori a Corinto e Sparta (ottobre-novembre 415 a.C.). Ma mentre i Corinzi decisero di correre in soccorso dei Siracusani, gli Spartani preferirono inviare soltanto ambasciatori in citt\u00e0 per impedire qualsiasi accordo con gli Ateniesi; tale atteggiamento si spiega con la condotta avuta da Siracusa nel 431 a.C. quando questa, di fronte a una richiesta di aiuto militare da parte di Sparta, aveva deliberato di non concedere n\u00e9 uomini n\u00e9 finanziamenti. Per Corinto invece il soccorso alla ex colonia era una \u00abquestione di onore\u00bb, dato che era stata fondata da Archia, un Eraclide di Corinto, ma per Sparta un secco rifiuto avrebbe potuto provocare la rottura delle relazioni e un cambiamento della tradizionale politica verso gli altri alleati. Come gi\u00e0 detto, mentre giungevano gli ambasciatori ateniesi a Kamarina, i Siracusani guidati da Ermocrate stavano gi\u00e0 intessendo delle trattative con i Kamarinesi che alla fine scelsero di aiutare la madrepatria siciliana. Il contingente inviato da Kamarina, consistente in pochi cavalieri e pochi arcieri, fu mandato non tanto per vero interesse nella difesa di Siracusa, ma per la paura di essere successivamente puniti nel caso in cui i Siracusani fossero riusciti a resistere all'assalto degli invasori. Tutto ci\u00f2 mostra anche in quali rapporti di alleanza-sudditanza fossero molte colonie greche del Mediterraneo, dato che anche Atene portava avanti questo tipo di politica.\nNel frattempo gli Ateniesi avevano tentato un assalto contro Messina, senza tuttavia riuscire nell'intento, dovendo poi ripiegare su Naxos. La guerra ormai assumeva un'importanza crescente anche per il nuovo ruolo assunto da Alcibiade che, passato tra le file degli Spartani, suggeriva l'invio di truppe per difendere la Sicilia dagli invasori: caduta Siracusa infatti, il dominio ateniese si sarebbe inevitabilmente allargato anche alla regione del Peloponneso. Fu infatti Alcibiade a suggerire nel 413 a.C. l'invio del generale spartano Gilippo a Siracusa: una mossa che avrebbe ribaltato le sorti del conflitto.\nL'assedio degli Ateniesi (414 a.C.).\nCon l'arrivo della primavera giunsero 30 talenti d'argento e nuovi rinforzi ateniesi: 250 cavalieri appiedati, 30 arcieri a cavallo che, trovata sistemazione nel vicino porto di Thapsos, permisero la ripresa degli attacchi contro le citt\u00e0 limitrofe per stringere Siracusa in una morsa. Essi ebbero inizio a Megara Iblea con l'incendio dei campi e l'aggressione dei borghi vicini, poi a Centuripe fino ad arrivare al fiume Teria, posto tra il territorio siracusano e catanese. E cos\u00ec Siracusa, temendo ormai un imminente assedio, design\u00f2 Diomilo alla testa di un gruppo di 600 opliti per condurre interventi rapidi sul fronte dell'Epipoli, sul fronte nord della citt\u00e0, che diverr\u00e0 il luogo principale dell'assedio ateniese.\nLa flotta di Atene infatti era ormeggiata presso la penisola di Thapsos e l'esercito era pronto ad attaccare da nord presso il castello Eurialo come prevedeva il piano di Lamaco. Solo a questo punto, come suggerisce Freeman discostandosi da Tucidide, probabilmente risale l'elezione a generali di Eracleide figlio di Lisimaco e Sicano figlio di Essecesto, insieme a Ermocrate, gi\u00e0 designato dall'assemblea del 415 a.C. Nonostante i preparativi, al primo scontro con le truppe terrestri ateniesi i Siracusani, sorpresi nel pieno della notte, persero met\u00e0 del gruppo di opliti assieme allo stesso Diomilo. Gli Ateniesi, a quel punto, poterono stanziarsi nella fortezza del Labdalo, nell'altopiano dell'Epipoli, dove potevano controllare i movimenti dell'intera citt\u00e0. Da quella posizione avanzarono verso Tiche erigendo un muro difensivo che avrebbe dovuto isolare la citt\u00e0, bloccando la fornitura di acqua dagli acquedotti e impedendo qualsiasi comunicazione con l'esterno.\nLa costruzione del muro ateniese.\nVistisi pericolosamente dominati dall'avanzata ateniese i Siracusani cercarono di contrastarli attaccando, senza tuttavia riuscire a sconfiggere la cavalleria ateniese che aveva ricevuto copiosi rinforzi, 300 cavalieri da Segesta, 100 dai Siculi, dai Nassi e da altri. Cos\u00ec contrastata ogni resistenza gli Ateniesi proseguirono celermente alla costruzione del muro che doveva totalmente circondare Siracusa, dal Porto Grande alla costa nord. Nel punto centrale di tale costruzione, che venne chiamato \"Syka\", fu costruito con gran velocit\u00e0 un torrione rotondo detto \"kyklos\" (dal greco antico \u03ba\u03cd\u03ba\u03bb\u03bf\u03c2, \u00abcerchio\u00bb). Le mura furono costruite alla base delle colline, su un territorio non troppo scosceso, in modo da velocizzare i tempi di ultimazione, tuttavia non si conosce l'esatta ubicazione del tracciato che doveva essere lungo circa 5\u00a0km: secondo la ricostruzione di Holm si sarebbe unito alla fortificazione del colle Temenite (nei pressi del teatro greco). Si \u00e8 comunque certi che il muro ateniese fosse costituito da due livelli e che Nicia riusc\u00ec a completare la parte sud solo dopo l'arrivo del generale spartano Gilippo. La parte a nord rester\u00e0 incompiuta.\nIl contro-muro siracusano e la morte di Lamaco.\nUn nuovo attacco fu lanciato da parte di Ermocrate che non riusc\u00ec a sconfiggere la cavalleria ateniese che tenacemente resistette, permettendo cos\u00ec agli Ateniesi di completare anche la sezione nord del muro. A quel punto dovendo rinunciare a nuovi attacchi frontali per evidenti difficolt\u00e0 tattiche, i Siracusani intrapresero la costruzione un contro-muro di sbarramento che verr\u00e0 completato solo dopo l'arrivo del generale Gilippo; un muro pi\u00f9 \"interno\" (cio\u00e8 a est) di quello nemico che univa il colle Temenite a sud-est dell'Epipoli, al Trogilo, che sta a nord-est dell'Epipoli. L'ultimazione di questo progetto avrebbe potuto significare la salvezza della citt\u00e0, perci\u00f2, per evitare attacchi ateniesi durante la costruzione, furono costruite in pochi giorni alcune fortificazioni in legno; cos\u00ec si permise l'avanzamento dei lavori anche nella zona appena al di fuori dal recinto urbano. D'altra parte, la principale preoccupazione ateniese era quella di mantenere il possesso del \"Syka\" che fungeva da vero e proprio \"anello\" tra le mura.\nMa, a seguito di un rapido attacco al contro-muro siracusano, gli Ateniesi vinsero distruggendo le fortificazioni e guadagnando pi\u00f9 tempo per fortificare la zona di \"Portella del Fusco\", a sud-est del castello Eur\u00ecalo, al fine di completare il muro sino al Porto Grande. Un secondo contro-muro, pi\u00f9 a sud del primo, fu costruito dai Siracusani sfruttando in parte le fortificazioni di Gelone presso l'Acradina.\nEntrati nel pieno dell'assedio, gli Ateniesi chiesero aiuto alla propria flotta, ancora appostata presso la penisola di Thapsos, dando l'ordine di irrompere nel Porto Grande. In un momento cos\u00ec delicato Nicia dovette momentaneamente lasciare il comando, essendo malato di una congenita forma di nefrite di cui soffriva da tempo. A quel punto un ulteriore attacco siracusano consent\u00ec la riconquista del primo contro-muro con l'accerchiamento di 300 truppe ateniesi: Lamaco cos\u00ec giunto in soccorso del distaccamento accerchiato, si trov\u00f2 isolato dal grosso dell'esercito e qui fu ucciso insieme a cinque o sei compagni. La morte di Lamaco risult\u00f2 fatale, secondo Freeman, perch\u00e9 senza il suo comando Nicia, bench\u00e9 fosse malato, avrebbe dovuto guidare da solo tutti i soldati per continuare l'assedio di Siracusa, cosa a cui era stato contrario fin dalla partenza della spedizione da Atene.\nNicia sapeva comunque che il \"Syka\" non poteva cadere nelle mani dei Siracusani, e per questa ragione ordin\u00f2 ai suoi uomini di dare fuoco alle macchine e alla legna ammucchiate nei pressi del contro-muro nemico e, grazie a opportuni rinforzi da parte della flotta, che nel frattempo era riuscita a penetrare le difese del Porto Grande, contenne l'assalto terrestre siracusano e impose alla citt\u00e0 anche un saldo blocco navale (estate 414 a.C.). In seguito fece erigere un trofeo, e stipulata una tregua riottenne i corpi di Lamaco e dei suoi compagni. Nei giorni seguenti Nicia, dimostrando la sua tattica difensiva, permise l'avanzamento del muro a sud, trascurando per\u00f2 la parte nord che rest\u00f2 incompiuta. Nel frattempo arrivarono i rinforzi dagli Etruschi e da alcune \"poleis\" siceliote che si erano schierate con Atene subito dopo i primi successi della spedizione.\nNello schieramento siracusano intanto regnava la confusione: il popolo vistosi minacciato dall'avanzata ateniese costrinse alle dimissioni Ermocrate e i suoi accoliti, responsabili di non essersi difesi al meglio contro i nemici, eleggendo come generali Eraclide, Eucle e Tellia. Sfruttando questa situazione di incertezza, il partito filo-ateniese presente in citt\u00e0 richiese un colloquio con Nicia, confidando nella stipulazione di un accordo che, a loro modo di vedere, sarebbe stato l'unico modo per salvarsi da una sicura sconfitta.\nL'intervento spartano.\nNello stesso frangente Gilippo, comandante spartano, fu incaricato dagli Spartani e dai Corinzi, esortati sia da Alcibiade sia dagli ambasciatori siracusani, di mettersi al comando di un contingente di navi e di soldati diretti a Siracusa. Come nota lo storico Freeman, la decisione di inviare rinforzi probabilmente fu presa dopo la consultazione dell'assemblea spartana, il cui responso venne dato immediatamente agli ambasciatori (sul cui ritorno in citt\u00e0 Tucidide non fa per\u00f2 nessuna menzione). La ragione per cui furono accolte le richieste di Siracusa non risiede solamente in una mera forma di solidariet\u00e0 tra citt\u00e0 dalla stessa stirpe (Siracusa era una colonia fondata dai Corinzi), ma dal tentativo di bloccare le ambizioni di Atene.\nGilippo raccolse presso Leucade, al tempo della morte di Lamaco, due navi spartane e due di Corinto. L'obiettivo era di arrivare a Siracusa nel minor tempo possibile nella speranza di intervenire tempestivamente, anche se, al momento di salpare da Leucade, girava la voce che la citt\u00e0 stesse per cadere. Gilippo e il suo esercito giunsero a Taranto, dopo essere partiti da Leucade, evitando la navigazione costiera e risparmiando cos\u00ec del tempo prezioso. Prima di raggiungere la Sicilia, Gilippo cerc\u00f2 invano il sostegno di Turi, colonia ateniese spesso soggetta a cambiamenti di regime.\nIn Sicilia giunse prima a Himera, citt\u00e0 alleata, dove pot\u00e9 arruolare uomini tra i Siculi e altri da Imeresi, alcuni geloi e altri 100 cavalieri, oltre al proprio contingente di 700 soldati. Con quel contingente pot\u00e9 mettersi in marcia per Siracusa. Nel frattempo era gi\u00e0 arrivata a Siracusa una trireme proveniente da Corinto al comando di Gongilo che non solo riusc\u00ec a impedire che i Siracusani decretassero la resa ma annunciando l'imminente arrivo di Gilippo e di altri uomini, riusc\u00ec a risollevare il morale gi\u00e0 provato degli assediati.\nPochi giorni dopo giunse il generale Gilippo che prese subito il comando delle truppe e riprese gli attacchi. I primi furono fallimentari ma gli permisero di impadronirsi del forte ateniese del Labdalo (sito a nord della citt\u00e0), approfittando anche del fatto che tale localit\u00e0 non era visibile dalla postazione degli Ateniesi. Per quale motivo Nicia non abbia contrastato l'arrivo di Gilippo, nonostante avesse in suo controllo buona parte della citt\u00e0, \u00e8 una questione a cui Tucidide per\u00f2 non d\u00e0 spiegazione; sicuramente sottovalut\u00f2 i pericoli dei rinforzi, non complet\u00f2 l'intero muro ancora in costruzione sia a nord sia a sud e non diede ordine di occupare il Porto Grande per impedire l'approdo della flotta di Gilippo che, secondo Freeman, dovette apparire come \u00abuna poco temibile flottiglia preposta ad atti di pirateria\u00bb.\nPrima dell'arrivo di Gilippo, gli Spartani avevano inviato un'ambasceria ai generali ateniesi col proposito di stipulare una tregua in cui si sanciva la ritirata dell'esercito aggressore entro cinque giorni. Nicia, ricevuta la delegazione, la risped\u00ec indietro senza una risposta, talmente sicuro dei propri mezzi da chiedere all'araldo se \u00abera per la presenza di un mantello e di un bastone spartano che le prospettive siracusane erano diventate cos\u00ec favorevoli all'improvviso da indurli a disprezzare gli Ateniesi\u00bb. Come emerge chiaramente da questo passo, Nicia, comandante di grande esperienza, era fiducioso nella conquista della citt\u00e0, e ignor\u00f2 o, pi\u00f9 verosimilmente, non fu a conoscenza dell'arrivo dei rinforzi spartani di Gilippo.\nLe prime vittorie di Gilippo e l'arrivo dei rinforzi ateniesi.\nMentre Nicia avviava anche la fortificazione del Plemmirio (dove era presente un importante accampamento), i Siracusani ripresero la costruzione del contro-muro sull'Epipoli dando inizio a ulteriori scontri: nel primo di essi, in cui mor\u00ec Gongilo, gli Ateniesi ebbero la meglio poich\u00e9 la lotta avvenne tra gli spazi ristretti delle due mura, dove la potente cavalleria di Gilippo non poteva intervenire. Nel secondo invece fu grazie alla cavalleria che i Siracusani ottennero un clamoroso successo, dimostrando una grande superiorit\u00e0 negli spazi aperti.\nNel frattempo i Siracusani iniziarono la costruzione di un altro contro-muro, il terzo, verso ovest e in direzione trasversale al muro ateniese (probabilmente passante presso il castello Eurialo, punto strategico insieme al gi\u00e0 conquistato Ladbalo): questa fu anche una scelta difensiva per temporeggiare dato che stavano giungendo delle navi corinzie. Ogni piccola vittoria si dimostrava fondamentale perch\u00e9 permetteva di guadagnare tempo, a danno dello sconfitto, nella costruzione del proprio muro (cio\u00e8 del muro principale ateniese verso nord e del terzo contro-muro siracusano).\nSeppur galvanizzati dalle ultime vittorie, i Siracusani chiesero comunque ulteriori soccorsi alle citt\u00e0 vicine che inviarono dei soldati e alcune navi. Nicia, sempre pi\u00f9 scettico riguardo al buon esito dell'impresa, divenne timoroso delle forze avversarie anche a causa delle crescenti difficolt\u00e0 nel fare arrivare i rifornimenti nonch\u00e9 del cattivo stato delle navi. A quel punto scrisse una lettera agli Ateniesi per informarli della situazione, allo scopo di richiedere o il richiamo degli uomini oppure l'invio di un nuovo contingente assieme a un comandante, dal momento che non poteva pi\u00f9 reggere lo sforzo bellico a causa del suo pessimo stato di salute. Gli Ateniesi non permisero a Nicia di rientrare in patria, ma inviarono un nuovo corpo di spedizione che, partito da Atene con 65 navi e 1\u00a0200 opliti, giunse a Siracusa (grazie ai rinforzi concessi dalle citt\u00e0 alleate) fornito di 73 navi e 5\u00a0000 opliti, al comando di Demostene. Il primo contingente a presentarsi fu quello di Eurimedonte con 10 navi e 120 talenti; oltre a ci\u00f2 gli Ateniesi affiancarono a Nicia i generali, gi\u00e0 presenti a Siracusa, Menandro ed Eutidemo.\nIl capovolgimento delle sorti della guerra (413 a.C.).\nLa battaglia nel Porto Grande e la riconquista del Plemmirio.\nGrazie all'opera di incoraggiamento Gilippo e di Ermocrate, che convinsero i Siracusani ad affrontare gli Ateniesi sul mare (essendo nota la supremazia dei secondi), si inizi\u00f2 il riarmo della flotta in modo da contrastare gli Ateniesi nel Porto Grande con l'ausilio delle navi corinzie, per poi tentare la conquista del Plemmirio da dove gli Ateniesi controllavano l'accesso al porto e si garantivano i rifornimenti. Una notte, mentre Gilippo si apprestava ad attaccare da terra il Plemmirio, i Siracusani mossero 35 triremi dal Porto Grande e altre 45 dall'arsenale nel Porto Piccolo onde assalire la marina ateniese che sottovalut\u00f2 la forza avversaria confidando nella propria esperienza. Quando gli Ateniesi si accorsero dell'attacco armarono 60 navi ma i Siracusani, nonostante la sconfitta (gli Ateniesi, infatti, eressero un trofeo), sfruttarono la loro superiorit\u00e0 numerica e tecnica, e mantennero la conquista dei tre forti del Plemmirio. Il merito di questo risultato fu sicuramente dovuto all'equipaggiamento delle navi corinzie su cui erano stati potenziati i caponi, strutture sporgenti da entrambe le parti della prua che potevano scalfire e perforare le navi avversarie.\nSfruttando il frangente favorevole quando ancora si stava combattendo nel Porto Grande, Gilippo riusc\u00ec a occupare le fortificazioni sul Plemmirio e a impadronirsi delle attrezzature dei nemici oltre che di grano, denaro e uomini. Con la caduta del Plemmirio, Nicia, oltre al controllo sul Porto Grande, perse anche la possibilit\u00e0 di ottenere facilmente rifornimenti dal mare perch\u00e9 la flotta ateniese in cattivo stato di manutenzione e bloccata da alcune palizzate poste in acqua dai Siracusani, non pot\u00e9 proseguire oltre il \"Daskon\". La cavalleria siracusana, nel tentativo di isolare del tutto gli Ateniesi, cominci\u00f2 a intercettare anche i viveri provenienti da Catania. A quel punto le truppe ateniesi furono costrette a ripiegare presso le mura, in posizione sfavorevole al prosieguo degli attacchi. La situazione si era di fatto capovolta, adesso erano i Siracusani a bloccare gli Ateniesi nel porto Grande sia da terra sia per mare (con l'appostamento di una guarnigione di triremi).\nIl soccorso ateniese.\nProprio come avvenne durante la prima pausa invernale del 415 a.C., anche in questo caso sia i difensori sia gli attaccanti raccolsero i rinforzi (Siracusa aveva ricevuto altri opliti da Capo Tenaro e dal golfo di Corinto, e godeva dell'appoggio di quasi tutte le \"poleis\" in Sicilia) e inviarono ambascerie: da queste trasse un vantaggio Siracusa, che, dopo la riconquista del Plemmirio, era riuscita a stipulare alleanze con Camarina, inizialmente neutrale, e Gela.\nNel giugno del 413 a.C. giunsero i rinforzi da Atene guidati da Eurimedonte e Demostene consistenti in 73 triremi, opliti e numerosi arcieri, frombolieri e tiratori. Per conto della flotta siracusana prese il comando il corinzio Aristone con l'intento di \u00abprivare gli Ateniesi di tutti i vantaggi che le \"circostanze\" avevano dato loro in non piccola misura [negli scontri precedenti]\u00bb. Tra gli Ateniesi assunse il comando Demostene, essendo Nicia ancora infermo. Per non dare il tempo di far organizzare i nemici, i Siracusani compirono un duplice attacco: uno al muro principale ateniese e uno navale. La mossa per\u00f2 non solo non diede alcun vantaggio, ma anzi permise agli Ateniesi di lanciare un contrattacco notturno via terra mentre l'esercito nemico si riprendeva dalle perdite.\nNel contrattacco gli Ateniesi conquistarono la fortezza dell'Eurialo, raggiunsero il contro-muro siracusano e, messi in fuga i rinforzi siracusani, lo distrussero. Nello slancio, per\u00f2, le forze ateniesi si dispersero su un fronte troppo ampio dove, incapaci di riconoscersi nel buio, gli stessi soldati ateniesi si scompaginarono fino a combattere l'uno contro l'altro.\nLe perdite furono consistenti e i generali ateniesi si riunirono per discutere sul da farsi: Demostene per via delle epidemie, della scarsit\u00e0 di risorse e della sconfitta, consigliava la resa. Nicia, al contrario, confidando nei suoi contatti con gli esponenti filo-ateniesi presenti a Siracusa, insisteva nella necessit\u00e0 di logorare il nemico. Demostene ed Eurimedonte, pur poco convinti, accettarono il parere di Nicia che godeva ancora di ammirazione tra le truppe: cos\u00ec vennero mantenute le posizioni.\nL'eclissi di luna.\nLe crescenti difficolt\u00e0 di rifornimento indussero Nicia alla ritirata proprio quando, il 27 agosto del 413 a.C. alle 10 di sera circa, si verific\u00f2 un'inattesa eclissi di luna che suscit\u00f2 il panico tra le truppe. Nicia, che aveva ritenuto l'eclissi come segno premonitore di eventi infausti, ascoltando il consiglio dei suoi indovini (forse Stilbides, l'indovino privato di Nicia), decise di proseguire la ritirata verso Catania dopo la pausa suggerita dagli indovini, pur sapendo che le \"poleis\" alleate avevano cessato di inviare viveri.\nSarebbe un errore considerare il fenomeno dell'eclissi come sconosciuto per i Greci, essi erano a conoscenza della sua periodicit\u00e0 e della sua causa: a quel tempo diversi scienziati greci erano in grado di prevedere le eclissi senza cadere necessariamente nella superstizione. Tuttavia ci\u00f2 che destava stupore e meraviglia negli uomini comuni non era tanto la manifestazione del fenomeno, come gi\u00e0 detto, quanto il mistero che stava alla base della repentina perdita di luminosit\u00e0 della luna piena. Nel sapere popolare l'eclissi di luna, risultava \u00abcosa non facile a capirsi e anzi era giudicata un fenomeno strano, un segno inviato dalla divinit\u00e0 a preannunciare eventi importanti\u00bb. L'assunzione del sistema geocentrico rendeva appunto l'eclissi una \u00abcosa non facile a capirsi\u00bb, dato che proprio con questa rappresentazione era pi\u00f9 semplice pensare che \u00abla luna potesse frapporsi fra sole e terra che ammettere che la terra poteva frapporsi fra luna e sole\u00bb, cosa che genera l'eclissi.\nSeconda battaglia del Porto Grande.\nGli avvenimenti successivi all'eclissi di luna si possono riassumere in due scontri principali: nel primo, i Siracusani mossero le loro 76 navi contro le 86 ateniesi: Eurimedonte, comandante dell'ala destra, nel tentativo di accerchiare la flotta avversaria fu sospinto verso terra e quindi isolato dal centro dello schieramento che, messo in inferiorit\u00e0, fu disperso: tutte le navi affondarono ed Eurimedonte mor\u00ec. Successivamente gli Ateniesi, convinti che l'unica possibilit\u00e0 di salvezza risiedesse nel forzare il blocco per mare, decisero di caricare tutti i soldati nelle imbarcazioni e di lanciarsi al contrattacco con le 115 navi rimaste (9 settembre 413 a.C.).\nIl 10 settembre del 413 a.C., approfittando di un giorno festivo per Siracusa (dedicato a Eracle) si decise di cominciare l'azione. Per cercare di forzare il blocco navale nacque all'interno del Porto Grande una caotica battaglia marittima condotta entro ristrettissimi spazi di manovra: la flotta ateniese impedita nei movimenti fu annientata dagli assalti dei soldati siracusani condotti da nave a nave, oltre all'affondamento e all'incagliamento di molte imbarcazioni. Le navi etrusche, alleate di Atene, che avevano combattuto con gran valore, per non esser catturate si schierarono alla fine dalla parte di Gilippo.\nLa fuga mortale via terra.\nNonostante la sconfitta gli Ateniesi contavano ancora un maggior numero di navi rispetto a quelle siracusane, ma i marinai, prostrati dall'ultima sconfitta, si rifiutarono di prendere posto nelle imbarcazioni e di combattere. Tutta la spedizione rischiava di fallire, gli Ateniesi non avevano subito una semplice sconfitta, in questo caso si trattava di un vero smacco perch\u00e9 battuti sull'acqua due volte, elemento su cui erano ritenuti i pi\u00f9 forti. Dopo tre giorni di attesa, in seguito alla vana proposta di Demostene di ritentare una battaglia navale, le truppe ormai demoralizzate fuggirono verso Catania a piedi, marciando di notte per non essere intercettate: erano ormai rimasti uomini. Ma l'attenta cavalleria di Gilippo dopo averli intercettati a ridosso dei monti Climiti costrinse gli Ateniesi a ripercorrere i propri passi per fuggire verso sud in direzione di Gela. I due generali tentarono ogni sforzo per ridare slancio ai soldati ma la situazione diveniva ogni giorno sempre pi\u00f9 critica dato che il nemico, grazie al vantaggio della sua cavalleria, poteva decimare la colonna ateniese in fuga mediante continue imboscate e lancio di dardi o giavellotti; per guadagnare tempo provarono a ingannare i Siracusani accendendo dei fuochi per far credere d'essere accampati, quando in realt\u00e0 stavano fuggendo col buio tra le campagne siracusane.\nInoltre la lunga fila di uomini in cerca di salvezza determin\u00f2 la separazione in due gruppi: quello pi\u00f9 avanzato, comandato da Nicia, era costituito da truppe scelte e molto disciplinate; mentre la parte pi\u00f9 arretrata di sei miglia, guidata da Demostene, era composta da truppe scarsamente addestrate e indisciplinate. Lo spostamento verso Catania, a nord, risult\u00f2 per\u00f2 impossibile, sicch\u00e9 agli Ateniesi rest\u00f2 solo la fuga a sud verso la costa, nei pressi della \"Via elorina\".\nLa battaglia dell'Asinaro.\nDopo aver attaccato e vinto un presidio siracusano sul guado del fiume Cacipari, le forze di Nicia oltrepassarono il fiume Erineo ma la retroguardia di Demostene, circondata dalla cavalleria siracusana, bersagliata a distanza e ormai decimata dagli attacchi fu costretta alla resa. Nicia, senza sapere della resa di Demostene, distante oltre 30 stadi, prosegu\u00ec la marcia con i suoi opliti pesantemente armati per raggiungere le alte e franose sponde del fiume Asinaro.\nQui i Siracusani e gli Spartani all'inseguimento degli Ateniesi, consigliarono a Nicia di gettare le armi, proprio come aveva fatto Demostene. Avendo deciso di non arrendersi, le truppe furono esposte al continuo fuoco dei dardi e dei giavellotti che ebbero l'effetto di aumentare la confusione tra le file dei superstiti. Accalcati sulle rive del fiume, senza aver organizzato alcuna protezione nelle retrovie, gli Ateniesi abbandonarono i ranghi per dissetarsi e in questo modo molti morirono per annegamento o furono calpestati nella rotta; altri soldati furono successivamente uccisi dalla dissenteria di cui le putride acque del fiume erano un facile veicolo.\nNicia, rimasto solo a comando, propose ai Siracusani la pace secondo certe condizioni: le truppe sarebbero potute tornare a casa; Atene avrebbe risarcito i costi della guerra; ogni cittadino ateniese avrebbe dovuto versare a Siracusa un talento. I termini per\u00f2 furono rifiutati da Gilippo. Nicia cos\u00ec, cerc\u00f2 nuovamente una via di fuga durante la notte, ma venne scoperto dai Siracusani grazie a 300 soldati ateniesi passati dalla fazione nemica. All'ottavo e ultimo giorno di fuga, il 18 settembre 413 a.C., Gilippo e i suoi uomini sconfissero definitivamente l'esercito di Nicia presso il fiume Asinaro, oggi attuale \"Falcomara\" o \"Fiumara di Noto\".\nI prigionieri.\nI superstiti ateniesi divennero tutti prigionieri finendo i loro giorni all'interno delle latomie, le cave di pietra siracusane, costretti ai lavori forzati sino alla morte o al meglio venduti come schiavi. Quei luoghi, infatti, privi di riparo dal caldo del giorno e dal freddo della notte, non lasciarono alcuno scampo per i prigionieri che sottoposti a dure condizioni di lavoro, morirono quotidianamente in gran numero tra le malattie e le sofferenze.\nLa notizia dei prigionieri ad Atene.\nSecondo Plutarco, gli Ateniesi inizialmente non credettero al racconto della sconfitta da parte di un forestiero che si pensava volesse mettere in subbuglio la citt\u00e0. Che il popolo ateniese fosse a conoscenza della messa in prigione dei sopravvissuti, ne sono una prova tre diversi e disgiunti frammenti di varie stele: uno ritrovato vicino al teatro di Dioniso, uno sull'Acropoli di Atene e uno a nord dell\"'agor\u00e0\", dai quali \u00e8 possibile ricostruire il testo di un decreto in onore di Epicerde di Cirene (un trierarco?), datato 405/4 a.C.\nOltre alla stele, in Demostene (\"Contro Leptine\", 42) \u00e8 presente la dedica che il popolo ateniese offr\u00ec a Epicerde:\nSu quest'affermazione gli storici e i filologi si dividono in chi pensa che la testimonianza di Demostene vada interpretata cos\u00ec com'\u00e8 e chi considera la donazione delle 100 mine come un riscatto per liberare alcuni prigionieri.\nI generali Demostene e Nicia vennero giustiziati dopo un breve processo (secondo Plutarco si uccisero davanti alle porte della citt\u00e0), nonostante la contrariet\u00e0 di Gilippo, mentre i restanti sottufficiali vennero venduti come schiavi. Solo pochi sbandati riuscirono a raggiungere Gela e Lentini confondendosi con la folla. Dei uomini inviati da Atene, ne sopravvissero solo , ma in pochissimi tornarono in patria per raccontare la strage dell'esercito ateniese. Al riguardo, Plutarco racconta un aneddoto secondo cui i prigionieri ateniesi in grado di recitare Euripide venissero rilasciati dai soldati siracusani, segno che il tragediografo greco era molto amato a Siracusa.\nCommemorazione della vittoria.\nL'imponente vittoria fu poi ricordata dai Siracusani, che decretarono il giorno 26 del mese Carneo (gli inizi di settembre del nostro calendario) una celebrazione annua in onore della ricorrenza chiamata Asinaria. A questa festa, attuata dopo l'approvazione del decreto di un certo Euricle, capo dei democratici, segu\u00ec probabilmente la coniazione di monete riguardanti la vittoria, come sostenne per primo Evans; lo studioso inglese ritiene che le monete siracusane recanti una raffigurazione di Nike, la dea della vittoria, non siano state emesse dopo la vittoria sui Cartaginesi (che avverr\u00e0 sul finire del V secolo a.C.) ma ben prima, gi\u00e0 dopo la vittoria contro gli Ateniesi. La monetazione di questo periodo viene denominata \"Pent\u00eakontalitra\" e tutte le monete presentano un'impronta piuttosto simile caratterizzata dalla presenta di Aretusa e di un carro con la testa di Nike in rilievo. Molte di queste, soprattutto quelle di Eveneto, presentano in esergo la scritta \u0391\u0398\u039b\u0391 (termine per identificare l'armatura) che potrebbe essere anche un'allusione agli Ateniesi ai quali, secondo Plutarco, i Siracusani dopo la battaglia di Asinaro sottrassero le armature e le \u00abappesero agli alberi pi\u00f9 belli e pi\u00f9 alti che crescevano lungo il fiume [Assinaro]\u00bb.\nFu edificato, inoltre, un monumento nei pressi del fiume Asinaro, molto probabilmente da identificarsi con la cosiddetta Colonna Pizzuta, posta nei pressi dell'antica citt\u00e0 di Eloro. Nei pressi del monumento, sulla sponda destra dell'Assinaro, sono presenti anche i resti di un secondo edificio di forma quadrata e coperto da una cupola. \u00c8 possibile che la costruzione fosse una tomba, probabilmente contenente i corpi degli Ateniesi recuperati dopo la prima battaglia del Porto Grande.\nLe ragioni della sconfitta.\nLa tesi di Tucidide mette in luce le scelte errate degli Ateniesi, che non conoscevano le reali dimensioni dell'isola n\u00e9 i popoli che vi abitavano, e poi dei generali in Sicilia che agirono per i loro interessi col solo obiettivo di assicurarsi una posizione di prestigio sul popolo: tutte queste decisioni, oltre alla follia, che non viene esclusa da Tucidide, lesero la coordinazione e l'efficacia dell'esercito e portarono il caos.\nAltri scrittori cercano di rintracciare le cause della sconfitta ateniese secondo diversi punti di vista:\nConsiderazioni.\nSe da una parte Plutarco e le fonti da cui attinge forniscono una \"visione d'insieme\" della spedizione, considerandola uno dei tanti eventi della guerra; dall'altra Tucidide, come anche Isocrate, accusano duramente il velleitario progetto di Alcibiade le cui decisioni sarebbero state influenzate negativamente dall'ambizione di conquistare la Sicilia e Cartagine. Tuttavia, secondo lo storico Ugo Fantasia, queste testimonianze fanno apparire tutta la spedizione come un lontano miraggio e contemporaneamente un \u00abdesiderio smodato\u00bb; se \u00e8 vero che ci fu chi la sostenne in pieno, continua, \u00e8 anche vero che la decisione non venne presa senza che fosse stata discussa approfonditamente e pi\u00f9 volte riproposta; solo dopo un attento esame venno emesso il decreto finale.\nIl gran numero di cause diverse esposte dagli scrittori antichi per spiegare la sconfitta ateniese sono state analizzate criticamente da alcuni storici moderni che hanno dato minore importanza ad alcune o addirittura ne hanno escluse altre. Alcune critiche sono state mosse all'affermazione che Tucidide fa riguardo alle conoscenze che gli Ateniesi avevano della Sicilia:\nQuest'affermazione \u00e8 da ritenere sicuramente esagerata; lo storico ateniese intendeva enfatizzare l'incoscienza che gli Ateniesi avrebbero dimostrato approvando la spedizione. In realt\u00e0, e lo stesso Tucidide ne fa menzione, gli Ateniesi erano gi\u00e0 giunti in Sicilia durante la spedizione del 427 a.C., e prima ancora avevano siglato dei trattati con le \"poleis\" di Segesta, Alicie e Leontini. Oltretutto, come nota lo studioso Luigi Piccirilli, nel V secolo a.C. erano gi\u00e0 presenti le carte geografiche locali. Se in merito alle ragioni della sconfitta non emergono delle opinioni simili, si pu\u00f2 ritenere che nemmeno gli scrittori antichi avessero compreso appieno ci\u00f2 che era realmente accaduto durante la spedizione; questa parziale cecit\u00e0 \u00e8 probabilmente dovuta alla complessit\u00e0 delle cause che ne determinarono il fallimento, numerose e non del tutto chiare.\nLe conseguenze politiche.\nLa disfatta di Atene ebbe un'enorme eco in patria e in tutta la Grecia, pi\u00f9 che nella stessa Sicilia. Atene perse completamente la flotta, la cavalleria fuggita a Catania, e quasi tutti i soldati; in totale circa 160 triremi e uomini (fra un terzo e un quarto dei cittadini ateniesi). Le innumerevoli perdite non fecero che aumentare le critiche nei confronti della condotta dei generali, oltre che dei politici e persino degli indovini, responsabili di una sconfitta dalle proporzioni inaccettabili. La prestigiosa citt\u00e0 attica aveva profuso un grande impegno nella ricerca della vittoria, dando fondo a molte delle sue risorse, sia in termini di armamento, sia di denaro; risult\u00f2 quindi quasi necessario trovare dei colpevoli.\nEnormi furono le conseguenze politiche di questa disfatta, tra cui la rinuncia di Atene a ulteriori mire espansionistiche nel Mediterraneo lasciando, ad esempio, lo spazio ai Cartaginesi per riprendere le loro conquiste in Sicilia. Anche Agrigento, che rest\u00f2 neutrale, ebbe una grande crescita economica e culturale dato che Siracusa, la maggior rivale, era impegnata nell'assedio.\nAd Atene venne a mancare, inoltre, la credibilit\u00e0, nonch\u00e9 la sua fama di protettrice delle citt\u00e0 della Ionia che Atene aveva affrancato al termine della seconda guerra persiana. Sfruttando il momento di debolezza, i re persiani ebbero l'occasione per riannettere le citt\u00e0 finanziando, su proposta di Tissaferne, la rivale di Atene, Sparta. Le attese persiane non vennero deluse, infatti molte delle citt\u00e0 ioniche optarono per un'alleanza con Sparta, considerando imminente la vittoria di quest'ultima su Atene. Ancora prima dell'annuncio del fallimento della spedizione ateniese, non mancarono casi di defezione dalla lega delio-attica, prima da parte dell'Eubea e poi da altre isole come quella di Lesbo.\nLa disfatta ateniese rappresent\u00f2 una grande perdita per le casse della lega delio-attica, determinando tra i membri una catena di ribellioni. Si pu\u00f2 certamente dire che la disfatta ateniese fu l'inizio di un processo che si concluder\u00e0 nel 411 a.C., col colpo di Stato oligarchico, in seguito alla decisione dei democratici di utilizzare il tesoro di talenti di Pericle per il riarmo.\nIn Sicilia invece nel 412 a.C. salir\u00e0 al potere Diocle che attuer\u00e0 alcune riforme tese a eguagliare la \"costituzione di Siracusa\" a quella di Atene, approvando, per esempio, l'elezione a sorte dei magistrati. Nel 409 a.C. i Cartaginesi inizieranno nell'isola una nuova campagna, dopo pi\u00f9 di 70 anni dall'ultima, che dar\u00e0 l'opportunit\u00e0 a Dionisio (406/5 a.C.) di emergere come tiranno a Siracusa."}
{"id": "1757101", "revid": "104148415", "url": "https://it.wikipedia.org/wiki?curid=1757101", "title": "Atto senza parole II", "text": "Atto senza parole II \u00e8 un'opera teatrale in un atto unico di Samuel Beckett. Composta nel 1956, \u00e8 contestuale al complementare \"Atto senza parole I\" e a \"Finale di partita\". Si sviluppa unicamente in un'azione mimica con assenza totale di dialogo tra i due personaggi, denominati unicamente A e B. Inizialmente pubblicata su \u00abNew Departures\u00bb, I, 1959."}
{"id": "1757110", "revid": "228587", "url": "https://it.wikipedia.org/wiki?curid=1757110", "title": "Disertori", "text": ""}
{"id": "1757113", "revid": "1543377", "url": "https://it.wikipedia.org/wiki?curid=1757113", "title": "Monte Ruazzo", "text": "Il Monte Ruazzo (dal dialetto itrano \"ruazz\u00eb\" - Pettirosso), a cavallo tra i territori comunale di Itri e Formia in LT) nel Lazio, con i suoi 1.314,4 metri, all'interno del territorio del parco naturale dei Monti Aurunci, rrappresenta una delle pi\u00f9 importanti vette della catena occidentale dei Monti Aurunci che guardano sul golfo di Gaeta.\nVie di salita.\nPer raggiungere Monte Ruazzo sono possibili due percorsi alternativi. Il primo segnato dai segnavia del CAI 56 parte sulla destra del Rifugio Acquaviva di Maranola e percorre aree boschive di differente bellezza e valore botanico: il primo tratto si svolge tutto in salita in una lecceta, il secondo percorrendo vaste distese di salvia e ginepro, il terzo in un bosco di carpino nero, il quarto in una freschissima Faggeta.\nA met\u00e0 percorso circa, dopo una breve deviazione a destra, \u00e8 possibile ammirare uno dei pi\u00f9 belli inghiottitoi carsici della zona profondo pi\u00f9 di 300 metri: l'abisso della Ciauchella di interesse prevalentemente speleologico. Procedendo in direzione nord-ovest nel folto della faggeta si raggiunge una grande dolina circolare: il Fosso di Fabio.\nDalla cresta tra Monte Ferrazzano e Monte Ruazzo si sale ripidamente alla cima del Ruazzo dove il panorama \u00e8 davvero magnifico: la piana di Campone, il Redentore, il Monte Altino ed il Petrella a est, la vallata di Itri con il Santuario della Madonna della Civita e le Mainarde a nord, la valle di Sciro costellata di grandi doline, Gaeta e l'Arcipelago Pontino a sud, il Circeo, la piana di Fondi e Terracina ad est.\nSecondo molti escursionisti si tratta della pi\u00f9 bella cima della catena montuosa del [Lazio \nmeridionale]. \nFlora.\nCaratteristica del Monte Ruazzo \u00e8 la presenza svariata e irregolare di specie vegetali.\nDalle pendici fino alla cima, ed a seconda del versante troviamo importanti leccete, boschi di faggio, carpino nero e castagni secolari, il tutto alternato a spiazzi estesi di macchia mediterranea, pascolo e prati. Non \u00e8 raro trovare inoltre esemplari di pero selvatico e nocciolo.\nNella parte pi\u00f9 alta, a ridosso della cima dove gli alberi cedono il posto ai pascoli, le fioriture sono caratterizzate dalla massiccia presenza di salvia dall'inconfondibile colore violaceo e dal giallo del ginestrino, nonch\u00e9 da orchidee selvatiche (Orchis pauciflora, orchis mascula), muscari, crocus, violette e garofanini. \nRiscontriamo inoltre, nei versanti maggiormente assolati, la presenza del cardo carduus, dell'asfodelo bianco, del giglio di montagna e addirittura del lupino."}
{"id": "1757116", "revid": "124485159", "url": "https://it.wikipedia.org/wiki?curid=1757116", "title": "Campionato dei Caraibi di rugby a 15 2001", "text": "Il campionato dei Caraibi di rugby 2001 (in inglese \"2001 NACRA Rugby Championship\") fu la 1\u00aa edizione del campionato dei Caraibi di rugby a 15 organizzata dal NACRA, la confederazione continentale rugbistica centro-nordamericana.\nEsso si tenne dal 20 al 24 novembre 2001 a George Town, capitale delle Isole Cayman, e vide impegnate 8 squadre nazionali caraibiche in un torneo a eliminazione diretta.\nLe squadre eliminate ai quarti di finale disputarono le semifinali per i posti dal quinto all'ottavo.\nLa competizione serv\u00ec anche come primo turno delle qualificazioni americane alla : la squadra vincente, infatti, oltre a laurearsi campione dei Caraibi, fu ammessa al turno successivo di qualificazione al torneo mondiale per affrontare la vincitrice del campionato Sudamericano \"B\" 2002.\nA vincere il torneo \u2014 e a proseguire quindi nel cammino di qualificazione \u2014 fu , al suo secondo titolo, che batt\u00e9 23-12 nella gara di finale."}
{"id": "1757118", "revid": "729019", "url": "https://it.wikipedia.org/wiki?curid=1757118", "title": "It\u00e4keskus (metropolitana di Helsinki)", "text": "It\u00e4keskus \u00e8 una stazione di superficie della Metropolitana di Helsinki. Serve il centro commerciale di It\u00e4keskus e le aree circostanti di Helsinki Est. Dopo questa stazione, la linea si biforca: un ramo continua verso nord in direzione Mellunm\u00e4ki, mentre l'altro procede verso est in direzione Vuosaari.\nLa stazione It\u00e4keskus \u00e8 una delle stazioni del tratto originario della metropolitana di Helsinki, inaugurato il 1\u00ba giugno 1982, e fu disegnato da Jaakko Ylinen e Jarmo Maunula. Si trova a circa 1.064 metri da Siilitie, 1.922 da Myllypuro, e a 1.042 metri da Puotila."}
{"id": "1757124", "revid": "1494169", "url": "https://it.wikipedia.org/wiki?curid=1757124", "title": "Biblioteca arcivescovile", "text": ""}
{"id": "1757125", "revid": "110157", "url": "https://it.wikipedia.org/wiki?curid=1757125", "title": "Steyr Traktoren", "text": "Steyr Traktoren \u00e8 il marchio con cui dal 1947 \u00e8 conosciuta la produzione di trattori agricoli della Steyr-Daimler-Puch e dal 2013 \u00e8 un marchio autonomo del gruppo CNH Industrial. Dal 1990 al 1999 \u00e8 stata anche un'azienda autonoma.\nStoria.\nLa costruzione di trattori agricoli da parte del conglomerato austriaco Steyr-Daimler-Puch inizi\u00f2 nel 1947, il primo modello prodotto industrialmente fu lo Steyr 180 che poteva raggiungere una velocit\u00e0 vicina ai 40\u00a0km/h. Due anni dopo, nel 1949, inizi\u00f2 la produzione dello Steyr 80, di cui vennero prodotti pi\u00f9 di 45.000 esemplari.\nDalla seconda met\u00e0 del XX secolo l'azienda present\u00f2 alcuni nuovi modelli: lo Steyr 80 e in seguito lo Steyr 80S a carreggiata stretta, lo Steyr 280 e lo Steyr 185, del quale vennero progettate varie versioni poi prodotte in migliaia di esemplari. Le vendite crebbero sino al record del 1965, quando venne venduto il 160.000 esemplare di trattore della storia Steyr. Altri modelli degni di nota furono la prima trincia-caricatrice semovente Steyr 8300, la Serie 9000, la Serie M9000 e la Serie M9100.\nIn una riorganizzazione della Steyr-Daimler-Puch, nel 1990 le divisioni dei trattori e dei macchinari agricoli diventano un'azienda autonoma, la Steyr Landmaschinentechnik GmbH con sede a Sankt Valentin. \nPochi anni dopo, nel 1996, viene acquisita dalla Case Corporation all'epoca della Tenneco che la rinomina Case-Steyr Landmaschinentechnik.\nA questa operazione segu\u00ec la messa in commercio di vari modelli, come quelli della Serie M900, dotati di motori Perkins e Sisu, gli Steyr Serie CVT100, i Case IH CVX100 e la Serie CVT6100.\nCon l'acquisto della Case da parte del Gruppo Fiat, dal 1999 sono terminate le operazioni come azienda autonoma ed \u00e8 entrata a far parte dapprima di CNH Global e in seguito di CNH Industrial unitamente ai marchi New Holland Agriculture e Case IH.\nNel 2005 \u00e8 stata pubblicizzata la realizzazione del 500.000 trattore a marchio Steyr.\nNel 2007 il logo \u00e8 cambiato, il marchio con la \"Fadenkreuz\" \u00e8 rimasto cos\u00ec solo per la produzione di armi della Steyr Mannlicher."}
{"id": "1757127", "revid": "125328266", "url": "https://it.wikipedia.org/wiki?curid=1757127", "title": "Giuseppe Patota", "text": "Biografia.\nDopo una giovanile esperienza come cantante all'et\u00e0 di vent'anni con il singolo \"Fiore delicato, uccello forte\", Giuseppe Patota \u00e8 oggi professore ordinario di Linguistica italiana presso l'Universit\u00e0 di Siena, Accademico della Crusca e membro del suo consiglio direttivo, socio nazionale dell'Accademia dell'Arcadia, socio dell\u2019ASLI (Associazione per la Storia della Lingua Italiana), socio della SILBA (Soci\u00e9t\u00e9 Internationale Leon Battista Alberti), membro della giuria del \u201cPremio Strega\u201d e del \"Gruppo di lavoro consultivo per la promozione della cultura e della lingua italiana nel mondo\" istituito presso il MAECI. Componente della giuria delle Olimpiadi di italiano organizzate dal MIUR dal 2015, dal 2016 ne \u00e8 il presidente.\nNel 2017 \u00e8 stato insignito dall\u2019Accademia dei Lincei del premio del Ministro dei Beni Culturali per la Linguistica e la Filologia.\n\u00c8 direttore delle collane \u201cGrammatiche e lessici\u201d e \u201cLe variet\u00e0 dell\u2019italiano. Scienze arti professioni\u201d pubblicate dall\u2019Accademia della Crusca e membro del comitato scientifico delle riviste \u00abStudi Linguistici Italiani\u00bb e \u00abBollettino di Italianistica\u00bb. Dal 2004 al 2015 \u00e8 stato direttore scientifico del \"Dizionario Italiano\" Garzanti; attualmente \u00e8 condirettore di una nuova edizione del \"Vocabolario Treccani\" (\"Il nuovo Treccani\", 2018).\nHa al suo attivo circa centotrenta pubblicazioni. Si \u00e8 occupato, in particolare, di lingua letteraria italiana trecentesca, cinquecentesca e sette-ottocentesca, di sintassi storica dell\u2019italiano, di storia della lessicografia, di grammaticografia italiana, di insegnamento della lingua italiana a stranieri. Alcuni suoi libri sono stati tradotti e pubblicati in Francia e in Giappone.\nDal 2008 \u00e8 consulente linguistico di Rai Scuola (gi\u00e0 Rai Educational) e dell\u2019Istituto dell\u2019Enciclopedia Italiana per la realizzazione di programmi e strumenti didattici finalizzati all\u2019insegnamento dell\u2019italiano a stranieri. In particolare, per la Rai ha curato la parte linguistica e didattica della serie \u201cIn Italia\u201d, realizzata da Rai Educational in collaborazione con il Ministero dell\u2019Istruzione, Universit\u00e0 e Ricerca, della serie \"Cantieri d\u2019Italia\u201d, realizzata da Rai Educational in collaborazione con il Ministero dell\u2019Interno (http://www.cantieriditalia.rai.it/) e del \u201cGrande Portale della Lingua Italiana\u201d (http://www.italiano.rai.it/), realizzato da Rai Educational in collaborazione con entrambi i ministeri, mentre per l\u2019Istituto dell\u2019Enciclopedia Italiana ha diretto un corso \"on line\" di italiano per stranieri.\nDa circa 20 anni svolge corsi di formazione e aggiornamento dedicati all\u2019insegnamento dell\u2019italiano a scuola, destinati a insegnanti della scuola primaria e della scuola secondaria di primo e secondo grado."}
{"id": "1757131", "revid": "767487", "url": "https://it.wikipedia.org/wiki?curid=1757131", "title": "Ooooooohhh.... On the TLC Tip", "text": "Ooooooohhh... On the TLC Tip \u00e8 l'album di debutto del trio femminile statunitense TLC pubblicato nel 1992 per la LaFace Records."}
{"id": "1757137", "revid": "1060", "url": "https://it.wikipedia.org/wiki?curid=1757137", "title": "Vehementer nos", "text": ""}
{"id": "1757139", "revid": "1543377", "url": "https://it.wikipedia.org/wiki?curid=1757139", "title": "C.J. Brown", "text": "Carriera.\nCollege e Professionismo.\nCJ Brown ha giocato scuola calcio del San Jose State University per quattro anni. Chiuse la stagione con 11 punti (5 gol e 1 assist) e fu nominato due volte miglior giocatore dell \"All-Conference\" nel 1995 e 1996. Fuori dal college, Brown \u00e8 stato, per\u00f2, ignorato dalla MLS; ed entr\u00f2 a far parte del USISL's San Francisco Seals Bay tra il 1995 e il 1997.\nPer i primi due anni, Brown ha giocato come un dilettante, mentre i Seals Bay giocarono in Premier League USISL e giocava ancora a San Jose. Nel 1997, i Seals Bay giocato in D-3 USISL Pro League arrivando nella Lamar Hunt US Open Cup in semifinale nel 1997. Le sue ottime performance gli permisero di essere visto dalla MLS. Grazie a questo risultato, Brown si mise in luce e divenne la prima scelta assoluta nel draft del 1998: a selezionarlo furono i Chicago Fire, squadra di cui divenne subito un titolare fisso e in cui milita tuttora. Alla sua prima stagione con i \"Fire\", Brown ha vinto sia la MLS Cup che la U.S. Open Cup. Brown \u00e8 anche vice allenatore dei Chicago Flames, squadra di calcio maschile dell'Universit\u00e0 dell'Illinois.\nAllenatore.\nIn data 18 gennaio 2010, Brown \u00e8 stato assunto come capo allenatore assistente del Real Salt Lake, assunto al posto Robin Fraser, che ha lasciato il club, per accordarsi con i Chivas USA.\nL'11 dicembre 2013 viene nominato viceallenatore dei Chicago Fire ma dopo circa un anno passa al New York City, ritrovando Jason Kreis di cui era gi\u00e0 stato assistente al Real Salt Lake.\nIl 2 febbraio 2021 viene nominato allenatore del Chicago House, squadra militante in terza divisione.\nNazionale.\nHa esordito in nazionale il 6 novembre 1998 in una gara contro l'Australia. Brown ha disputato con gli Stati Uniti anche la Confederations Cup del 1999, in cui la sua nazionale ha chiuso al terzo posto."}
{"id": "1757140", "revid": "1543377", "url": "https://it.wikipedia.org/wiki?curid=1757140", "title": "Conservatorio Claudio Monteverdi", "text": "Il Conservatorio Claudio Monteverdi (in tedesco \"Konservatorium Claudio Monteverdi\") di Bolzano \u00e8 un'istituzione italiana di alta formazione musicale.\nStoria.\nNella seconda met\u00e0 dell'Ottocento, l'insegnamento della musica a Bolzano era per lo pi\u00f9 svolto dalla Societ\u00e0 Filarmonica di Bolzano (in tedesco \"Musikverein Bozen\"), fondata nel 1855.\nNel 1927, in seguito all'avvento del fascismo e delle nuove politiche per l'italianizzazione dell'Alto Adige, le competenze per la gestione dell'istruzione musicale a Bolzano vengono trasferite al Comune. Nasce cos\u00ec il Civico Liceo Musicale \"Gioachino Rossini\", il cui direttore \u00e8 Mario Mascagni, cugino del compositore Pietro Mascagni. Fino al 1930 la sede \u00e8 in via dei Portici, poi in via Vintler. Grazie alla direzione di Mascagni l'istituto conosce una rapida espansione, anche in termini di numero degli studenti (nel 1932 oltre 250).\nIl riconoscimento a livello nazionale delle attivit\u00e0 arriva nel 1932, quando, visto l'esito positivo delle ispezioni ministeriali, il Civico Liceo Rossini viene pareggiato ai conservatori statali con un decreto regio. Tale riconoscimento porta al rafforzamento dell'organico dei docenti e all'ampliamento dell'attivit\u00e0 concertistica pubblica.\nQuesto processo vede il culmine nel 1939, quando il Liceo Rossini ottiene lo status di Regio Conservatorio e viene intitolato a Claudio Monteverdi (legge del 30 novembre 1939, n. 1968 \"Trasformazione in regi conservatori di musica dei licei musicali pareggiati di Bolzano, Cagliari e Pesaro\" e decreto attuativo del 16 ottobre 1940). Contestualmente viene identificata una nuova sede per l'istituto: l'ex convento dei Frati Domenicani in Piazza Domenicani.\nGli eventi bellici della Seconda guerra mondiale segnano tuttavia un brusco arresto allo sviluppo del conservatorio, che nel 1943 viene sottratto all'amministrazione italiana. Il corpo docenti si disperde, assieme al patrimonio mobile (libri, attrezzature, strumenti musicali) e immobile (un bombardamento aereo danneggia pesantemente l'edificio del convento e la chiesa attigua, vanificando i precedenti interventi di adeguamento strutturale).\nNel Dopoguerra, scongiurato il rischio della cessazione delle attivit\u00e0, l'attivit\u00e0 didattica viene ripresa a partire da settembre 1946 nella sede in Piazza Domenicani. Dopo la morte di Mascagni, nel 1948 alla direzione dell'istituto succede Cesare Nordio, grazie a cui il conservatorio conosce uno straordinario sviluppo.\nNel maggio 1949 viene inaugurata la nuova sala concerti del conservatorio con un recital del pianista Arturo Benedetti Michelangeli per la Societ\u00e0 dei Concerti (\"Konzertverein\"), ente erede del \"Musikverein\" per quanto riguarda l'organizzazione di concerti a Bolzano. Arturo Benedetti Michelangeli, dal 1950 al 1959 docente al Monteverdi, e Cesare Nordio furono inoltre i promotori del Concorso pianistico internazionale Ferruccio Busoni, la cui prima edizione ebbe luogo nel 1949.\nGrazie alla presenza di un corpo docenti di rilievo, della rapida affermazione del Concorso Busoni come uno dei concorsi pianistici pi\u00f9 influenti del panorama internazionale e all'attivit\u00e0 della Societ\u00e0 dei Concerti che coinvolgeva i migliori solisti e gruppi cameristici del tempo, negli anni 50 la vita musicale bolzanina vive un fermento senza precedenti. Nel 1952 terminano inoltre i lavori di adeguamento dell'edificio. In questo ambiente dal respiro internazionale si afferma il Trio di Bolzano, costituito da tre docenti del conservatorio: Nunzio Montanari, Giannino Carpi e Antonio Valisi (poi Sante Amadori). Il trio si impose fin da subito come uno dei migliori ensemble cameristici italiani ed ebbe una carriera di grande successo.\nGli anni 60 e 70 sono segnati dal complesso clima sociopolitico in provincia di Bolzano, che vede la contrapposizione etnica tra popolazione di madrelingua italiana e popolazione di madrelingua tedesca. Le disposizioni nazionali e le competenze acquisite dalla Provincia in seguito alle revisioni dello Statuto di Autonomia sono interpretate di volta in volta pi\u00f9 come mezzi per alimentare il dibattito politico che non come strumenti per far evolvere l'attivit\u00e0 didattica, che nel frattempo prosegue regolarmente. In questi anni viene istituita anche la scuola media musicale annessa al conservatorio, soppressa poi sul finire degli anni 90. Sono questi i decenni in cui, seppur con variazioni anche significative degli equilibri interni, si consolidano i rapporti con il Concorso Busoni, la Societ\u00e0 dei Concerti e la recentemente fondata Orchestra Haydn.\nA seguito della riforma nazionale dei conservatori (legge 508/1999), il Monteverdi completa la transizione nel 2006 diventando \"istituto superiore di studi musicali\", sotto la gestione della Provincia di Bolzano (le norme di attuazione si trovano nel decreto legislativo 25 luglio 2006, n. 245).\nNel 2017 \u00e8 stato inoltre avviato un progetto pilota a livello nazionale, che ispirandosi al modello delle istituzioni di alta formazione musicale europee prevede l'annessione del Conservatorio Monteverdi alla Libera Universit\u00e0 di Bolzano come sua Facolt\u00e0 di musica."}
{"id": "1757147", "revid": "3732", "url": "https://it.wikipedia.org/wiki?curid=1757147", "title": "Scisma acaciano", "text": "Lo scisma acaciano fu una frattura all'interno della cristianit\u00e0 che ebbe luogo a Costantinopoli nel 484, durante il regno dell'imperatore Zenone, e che si chiuse nel 519, con Giustino I. Prese il nome da Acacio, all'epoca patriarca di Costantinopoli e fu provocato da un documento, l'Henotikon di cui Acacio fu l'ispiratore.\nPu\u00f2 essere considerato il primo scisma fra chiese orientali ed occidentali.\nI precedenti.\nA met\u00e0 del V secolo divenne improcrastinabile risolvere le dispute teologiche nate all'interno della Chiesa sulla natura di Cristo. I teologi discutevano sul fatto che Ges\u00f9 possedesse entrambe le nature, umana e divina, oppure solamente quella divina. Oppure ancora si interrogavano sulla possibilit\u00e0 che le due nature fossero compresenti ma distinte.\nNelle chiese d'oriente, imbevute di spirito greco, la questione sollevava da tempo un profondo e articolato dibattito. Le due massime chiese d'oriente erano quelle di Antiochia, in Siria, e di Alessandria d'Egitto, entrambe sede di Patriarcato. I teologi di Antiochia, di scuola aristotelica, mettevano in risalto l'umanit\u00e0 di Cristo e l'unione delle sue due nature, rimaste integre in una sola persona. L'autonomia della natura umana veniva accentuata fino a farla diventare un secondo soggetto accanto al \"Logos\". Diversamente da loro, gli alessandrini, di scuola platonica, davano l'assoluta precedenza alla divinit\u00e0 di Cristo. Il \"Logos\" divino \u00e8 l'unico vero centro di azione in Cristo. I teologi di Alessandria non si riferivano mai a un soggetto umano o a un distinto principio operativo.\nIn Cristo vi \u00e8 la perfetta unit\u00e0 del Verbo nella carne: l'uomo \u00e8 il Verbo, ma il Verbo in quanto unito a un corpo. I massimi esponenti della scuola teologica alessandrina (\"Didaskaleion\") furono Clemente, Origene e Atanasio.\nSia la chiesa di Antiochia sia quella di Alessandria accettarono le decisioni del Concilio di Nicea I (325), che aveva affermato la divinit\u00e0 del Figlio, assimilandola a quella del Padre (\"consustanzialit\u00e0\").\nNel concilio successivo, a Costantinopoli (381), cui presero parte solo esponenti della Chiesa dell'Impero romano d'Oriente, venne ribadita l'uguaglianza tra le divinit\u00e0 del Padre, del Figlio e dello Spirito Santo.\nNella prima met\u00e0 del V secolo fu patriarca di Alessandria Cirillo (370-444). Durante la sua epoca si svilupp\u00f2 l'eresia nestoriana, teoria cristologica di matrice antiochena. Cirillo fu il primo vescovo a denunciare gli errori del nestorianesimo; fu l'estensore della lista delle 12 rinunce (\u201canatemi\u201d) che il papa di Roma Celestino I sottopose a Nestorio. Fu la figura centrale del concilio di Efeso (431), che condann\u00f2 definitivamente il nestorianesimo come eresia.\nIl concilio di Efeso, per\u00f2, aveva lasciato irrisolta una questione fondamentale: che tipo di rapporto sussiste tra la natura umana e quella di Cristo dopo l'incarnazione: sono tra loro subordinate, sono fuse, oppure sono separate? Uno dei discepoli di Cirillo, il monaco Eutiche, prov\u00f2 a dare una risposta. Eutiche viveva a Costantinopoli come rappresentante diplomatico della chiesa di Alessandria. Nella capitale bizantina era anche padre superiore di un importante convento di monaci. Eutiche afferm\u00f2 che in Cristo, dopo l'incarnazione, la natura umana \u00e8 stata assorbita completamente da quella divina. La divinit\u00e0 avrebbe accolto l'umanit\u00e0 \"come il mare accoglie una goccia d'acqua\".\nContro Eutiche si pronunciarono i patriarchi di Costantinopoli e di Antiochia e il pontefice romano. A suo favore si schier\u00f2 invece Cirillo, che per\u00f2 mor\u00ec pochi anni dopo. Per dirimere la questione, fu comunque convocato un nuovo concilio ecumenico, che si tenne ad Efeso (449). Gli alessandrini, rappresentati da Papa Dioscoro I uscirono vincitori: il concilio conferm\u00f2 l'ortodossia delle teorie di Eutiche. Ma il pontefice, Papa Leone I, non accett\u00f2 il verdetto. Leone I parl\u00f2 addirittura di \"latrocinium\" (\"furto\"). La Sede Apostolica indirizz\u00f2 al Patriarca di Costantinopoli, Flaviano, una lettera dottrinale (\"Tomus ad Flavianum\") in cui ribadiva che Ges\u00f9 Cristo \u00e8 \"vero uomo di vero uomo e vero Dio di vero Dio\". Con questa formula Leone chiariva che la sostanza divina e la sostanza umana non sono in confusione. Concludeva che l'incarnazione \u00e8 avvenuta senza confusione o cambiamento delle due nature.\nFu convocato un secondo concilio, sempre in Anatolia, a Calcedonia (451) che rovesci\u00f2 le decisioni prese due anni prima. Il concilio di Calcedonia, accogliendo interamente i principi enunciati nel \"Tomus ad Flavianum\", sanc\u00ec la doppia natura di Cristo. Cristo \u00ab\u00e8 in due nature, che esistono senza confusione, senza mutamenti, senza divisione n\u00e9 separazione\u00bb. La teoria di Eutiche, definita \u201cmonofisismo\u201d, fu dichiarata eretica e lo stesso padre superiore venne condannato. Dioscoro di Alessandria dovette lasciare la sede patriarcale.\nSi credeva che con tale solenne dichiarazione fosse stata detta l'ultima parola sulla questione, ma la decisione del concilio non fu nuovamente accettata dalla Chiesa di Alessandria. La deposizione di Dioscoro port\u00f2 allo scisma della Chiesa copta, che rifiut\u00f2 di abbandonare il proprio patriarca accusando le chiese calcedonesi di \"duofisismo\". Secondo la lezione del patriarca Cirillo, infatti, la natura di Cristo \u00e8 unica, ed \u00e8 frutto dell'unione di quella umana e divina. La Chiesa egiziana ritenne di seguire tale insegnamento.\nCostantinopoli si separa da Roma (484).\nNegli anni seguenti il monofisismo si diffondeva in tutto l'impero d'Oriente, favorito da spinte di carattere nazionale (soprattutto in Egitto e in Siria). Tali eventi suscitarono preoccupazione presso la sede imperiale, che inizi\u00f2 a considerare le forze centrifughe in atto una minaccia per la stabilit\u00e0 dello stato. Gli imperatori bizantini, per salvare l'unit\u00e0 dell'impero, decisero di risolvere la questione monofisita attraverso la promulgazione di decreti ed atti ufficiali.\nNel 475 Zenone dichiar\u00f2 eretico il papa di Alessandria, il monofisita Timoteo II. Il clero copto, per tutta risposta, elesse come suo successore un nuovo papa monofisita, Pietro Mongo (477). Zenone, pensando di risolvere la questione una volta per tutte, eman\u00f2 contro di lui una sentenza di morte, ordinando l'insediamento di Timoteo III. La sua azione non produsse gli effetti desiderati. La deposizione di Pietro Mongo non fece che aumentare la profondit\u00e0 del solco tra Alessandria e Costantinopoli. L'imperatore decise allora di cambiare metodo. Accett\u00f2 il consiglio del patriarca di Costantinopoli, Acacio, e promulg\u00f2 (482) un decreto di riconciliazione, l'\"Henotikon\".\nSenza nominare i decreti di Calcedonia, il vero oggetto del dibattito, il documento si rifaceva ai concili precedenti (su cui invece non c'era stata divergenza di opinioni). Riprendeva decisioni gi\u00e0 adottate su temi ormai appartenenti al passato: le tesi di Eutiche e Nestorio (che venivano condannate) e gli anatemi di Cirillo di Alessandria contro le loro dottrine (approvati). Inoltre proibiva di utilizzare nelle discussioni teologiche posizioni che non fossero state ratificate dal concilio di Nicea I (325) e dal concilio di Costantinopoli I (381). Il punto debole dell\"Henotikon\" fu quindi la mancata presa di posizione sui veri punti importanti del dibattito: la natura unica o le due nature di Cristo, argomento principale del concilio di Calcedonia. Il documento evitava appositamente di trattare la questione utilizzando formule volutamente ambigue: Ges\u00f9 Cristo era descritto come l'\u00abunigenito Figlio di Dio... uno e non due\u00bb (\"homologoumen ton monogene tou theou ena tygchanein kai ou duo... k.t.l.\") e non c'erano riferimenti alle due Nature. Ad Alessandria, il deposto Pietro Mongo accett\u00f2 questa dottrina vaga ed accomodante. Il patriarca in carica, Giovanni I e il suo omologo di Antiochia, invece, non diedero il loro assenso. L'imperatore li sostitu\u00ec immediatamente. Pietro Fullo, un noto monofisita, s'insedi\u00f2 nella sede di Antiochia e Pietro Mongo torn\u00f2 ad occupare quella di Alessandria.\nLa controversia si protrasse anche sotto papa Felice III, che invi\u00f2 una lettera a Zenone in cui gli ricordava che non poteva pronunciarsi in materia di fede. Il pontefice si rifiut\u00f2 di riconoscere Mongo e sostenne il diritto di Giovanni I ad essere reinsediato. Dopo la deposizione, Giovanni I, fedele alla Chiesa di Roma, si era recato in esilio in Italia. Nel 483 Felice III annunci\u00f2 un sinodo a Roma; parallelamente invi\u00f2 a Costantinopoli due legati (i vescovi Vitale e Miseno) per ingiungere all'imperatore di espellere Pietro Mongo da Alessandria e per costringere Acacio a presentarsi a Roma per spiegare la sua condotta. Acacio, tuttavia, riusc\u00ec ad ingannarli e, affrontandoli in pubblico, li scredit\u00f2. I legati furono catturati e imprigionati; poi spinti da minacce e promesse, entrarono in comunione con gli eretici inserendo il nome di Pietro Mongo nella lettura dei Sacri Dittici. Quando il loro tradimento fu reso noto a Roma da Simeone, uno dei monaci Acemeti, Felice riun\u00ec il sinodo nella Basilica Laterana.\nIl 28 luglio 484 settantasette vescovi condannarono il decreto imperiale e scomunicarono Pietro Mongo, Acacio, Pietro Fullo (patriarca di Antiochia) e i legati pontifici. Nel decreto di scomunica era scritto che Acacio aveva peccato contro lo Spirito Santo e l'autorit\u00e0 papale (\"Habe ergo cum his... portionem S. Spiritus judicio et apostolica auctoritate damnatus\").\nSostenuto dall'imperatore, Acacio rifiut\u00f2 di accettare il decreto di scomunica e diede vita ad uno scisma. In segno di sfida cancell\u00f2 il nome di Felice III dai sacri Dittici.\nQuando il 1\u00ba agosto l'imperatore Zenone prese le parti del suo patriarca, lo scisma con Roma fu consumato. Acacio, in collaborazione con Zenone, inizi\u00f2 a perseguitare i monaci in modo da far accettare l'\"Henotikon\" in tutto l'oriente. In questo modo divenne, praticamente, il primate della cristianit\u00e0 orientale fino alla sua morte, avvenuta nel 489. Il suo successore Fravitta (\"Phrabitas\", 488-89), invi\u00f2 dei messaggeri a Felice con l'assicurazione che non sarebbe stato in comunione con Pietro Mongo; ma il pontefice comprese il suo doppio gioco: lo scisma non rientr\u00f2.\nNel 496 il successore di Fravita, Eufemio, sostenitore del Concilio di Calcedonia, fu deposto dal nuovo imperatore bizantino Anastasio. Ad Alessandria, Pietro Mongo cerc\u00f2 di rientrare in comunione con Roma, ma il pontefice rifiut\u00f2, dato che il nuovo vescovo non volle cancellare i nomi dei suoi due predecessori dai Sacri dittici. Mongo divenne il campione di tutti i monofisiti: tenne un sinodo in cui fu condannato il concilio di Calcedonia e sconsacr\u00f2 le tombe dei suoi due predecessori calcedoniani, Proterio e Timoteo III.\nIl dialogo controverso tra Anastasio e papa Ormisda (514-517).\nL'imperatore Anastasio (491-518), successore di Zenone, continu\u00f2 a mantenere in vigore l'Henotikon e divenne sempre pi\u00f9 favorevole verso i monofisiti, perseguitando i vescovi che si mostravano fedeli ai decreti del Concilio di Calcedonia. Per questa ragione, i tre patriarchi, Macedonio di Costantinopoli, Elia di Gerusalemme e Flaviano di Antiochia furono deposti e sostituiti con patriarchi monofisiti.\nAlla fine del 514 Anastasio avvi\u00f2 un dialogo epistolare con papa Ormisda, per tentare di ricomporre la divisione tra Costantinopoli e Roma. Il rapporto epistolare dur\u00f2 oltre due anni, ma nessuno si mosse dalle rispettive posizioni. Il papa invi\u00f2 anche la formula di una confessione di fede (\"regula fidei\") affinch\u00e9 fosse sottoscritta da tutti i vescovi orientali che intendevano rimanere in comunione con la chiesa di Roma. Il documento, che conteneva la condanna di Nestorio e degli altri eretici, tra cui Acacio, inizialmente non ottenne risposta.\nNel 516 si registrarono le prime conversioni di vescovi orientali al Credo di Calcedonia. Un buon numero di vescovi di Scizia, Illiria e Dardania tornarono in comunione con Roma e molti di loro, inoltre, conferirono con i legati papali a Costantinopoli sulla questione della riunificazione delle chiese. Furono questi vescovi a pronunciare la loro condanna di Acacio ed a sottoscrivere la professione di fede (\"regula fidei\") di Ormisda, cos\u00ec come i vescovi della provincia dell'Epiro, per opera del suddiacono romano Pullio.\nQuesta professione di fede \u00e8 conosciuta come \"\"formula Hormisdae\" o \"libellus professionis fidei Hormisdae\"\". Con tale atto il pontefice riconosceva il credo calcedonese e le lettere dogmatiche di papa Leone Magno, inoltre lanciava l'anatema contro i patriarchi monofisiti Nestorio, Eutiche, Dioscoro e i loro seguaci.\nL'11 luglio 517, Anastasio scrisse una lettera a Ormisda con la quale gli annunciava la sua decisione di interrompere le trattative. Successivamente continu\u00f2 a perseguitare i fautori dell'unione con Roma. Il 9 luglio 518 Anastasio mor\u00ec. Poco prima di quella data era morto anche Timoteo, il Patriarca monofisita di Costantinopoli.\nGiustino I ricompone lo scisma (519).\nIl successore di Anastasio, Giustino I (518-527) riteneva che la stabilit\u00e0 dell'impero risiedesse unicamente nell'unione delle due Rome, la \u201cVecchia\u201d e la \u201cNuova\u201d.\nRibalt\u00f2 quindi la politica religiosa del predecessore e si dichiar\u00f2 a favore dei decreti di Calcedonia, abrogando l'Henotikon. Gi\u00e0 il 20 luglio 518, ordin\u00f2 la deposizione del patriarca di Antiochia, Severo, il maggiore rappresentante degli anti-calcedoniti. Al nuovo Patriarca di Costantinopoli, Giovanni II (518-20), richiese di condannare come eretici i monofisiti, riconoscere i decreti di Calcedonia e tornare in comunione con la chiesa di Roma. Un sinodo tenutosi nella capitale accolse queste richieste.\nSuccessivamente, l'imperatore invi\u00f2 un legato a Roma per concordare con il papa le modalit\u00e0 del rientro in piena comunione. Ormisda nomin\u00f2 i vescovi Germano di Capua e Giovanni, il presbitero Blando, due diaconi, Felice e Dioscoro, e un notaio, Pietro. Ricevettero le stesse istruzioni e la stessa confessione di fede che era stata affidata ai legati durante il regno di Anastasio.\nL'ambasciata fu accolta a Costantinopoli con grande onore. Tutte le richieste del pontefice furono accolte: il nome di Acacio, come quelli degli imperatori Anastasio e Zenone, furono eliminati dai sacri dittici e il Patriarca Giovanni accett\u00f2 la formula di Ormisda. Il 28 marzo 519, Gioved\u00ec Santo, nella cattedrale di Costantinopoli, alla presenza di una grande folla, fu celebrata solennemente la riunificazione della chiesa greca con quella di Roma. Il patriarca di Costantinopoli Giovanni II e la maggior parte dei vescovi greci sottoscrissero la formula di Ormisda. Lo scisma venne cos\u00ec ricomposto; successivamente tutti i vescovi monofisiti furono deposti."}
{"id": "1757150", "revid": "830939", "url": "https://it.wikipedia.org/wiki?curid=1757150", "title": "Tegoliera", "text": "La tegoliera \u00e8 una macchina che produce tegole in cemento attraverso il procedimento dell'estrusione.\nFunzionamento.\nIl calcestruzzo semi-secco viene estruso in un flusso continuo su stampi di alluminio, poi tagliato alla misura (in genere di 420 x 330 mm) e trasportato in camere di stagionatura, dove resta 12-24 ore, prima che le tegole possano essere divise dagli stampi stessi. In questo modo si possono produrre tegole di moltissime forme. \nRisultato.\nLe tegole in cemento sono apprezzate per la loro resistenza meccanica e agli agenti atmosferici, perci\u00f2 hanno garanzie sino a 50 anni."}
{"id": "1757152", "revid": "287204", "url": "https://it.wikipedia.org/wiki?curid=1757152", "title": "Noce (fiume)", "text": ""}
{"id": "1757155", "revid": "767487", "url": "https://it.wikipedia.org/wiki?curid=1757155", "title": "Glamis", "text": "Glamis (pronuncia: Glams) \u00e8 un piccolo villaggio scozzese situato nella contea dell'Angus.\nGlamis \u00e8 nota soprattutto per l'imponente castello a 200 chilometri a Nord di Edimburgo, uno dei pi\u00f9 rappresentativi castelli scozzesi, reso ancor pi\u00f9 famoso da William Shakespeare con il \"Macbeth\", il cui protagonista \u00e8 thane di Glamis e Cawdor."}
{"id": "1757158", "revid": "289247", "url": "https://it.wikipedia.org/wiki?curid=1757158", "title": "Badminton alle olimpiadi estive 2004 - Individuale maschile", "text": ""}
{"id": "1757159", "revid": "289247", "url": "https://it.wikipedia.org/wiki?curid=1757159", "title": "Badminton alle olimpiadi estive 2004 - Individuale femminile", "text": ""}
{"id": "1757160", "revid": "767487", "url": "https://it.wikipedia.org/wiki?curid=1757160", "title": "John Thorrington", "text": "Carriera.\nClub.\nNel 1997, a 17 anni, Thorrington firma un contratto con il Manchester United. Non trova spazio in prima squadra, cos\u00ec viene ceduto al , club della Bundesliga. Nella stagione 2000-2001 milita per un breve periodo nel Bolton Wanderers, poi firma con l'Huddersfield Town, club della seconda serie inglese. L'Huddersfield retrocede senza che Thorrington abbia tutta la documentazione necessaria per poter debuttare in campo. Al termine della stagione successiva s'infortuna a una gamba. Nel marzo del 2004 passa al Grimsby Town, dove non riesce a trovare spazio fra i titolari, cos\u00ec l'anno successivo firma con i Chicago Fire. Nel 2006, durante il primo allenamento nel nuovo stadio del club, Thorrington s'infortuna al ginocchio. Nel 2007 le comincia a giocare con una certa regolarit\u00e0 con i \"Fire\". Il 21 ottobre 2007 ha segnato il primo gol con la maglia di Chicago contro i Los Angeles Galaxy.\nNazionale.\nVanta 4 presenze con la maglia della Nazionale di calcio degli Stati Uniti, la prima delle quali ottenuta il 7 giugno 2001 in una partita contro l'Ecuador.\nDirigente.\nDall'8 dicembre 2015 ricopre la carica di direttore sportivo dei Los Angeles FC, l'ultimo club entrato in Major League Soccer."}
{"id": "1757167", "revid": "28592", "url": "https://it.wikipedia.org/wiki?curid=1757167", "title": "Editto di Henotikon", "text": ""}
{"id": "1757172", "revid": "658361", "url": "https://it.wikipedia.org/wiki?curid=1757172", "title": "Guillaume Delisle", "text": "Biografia.\nFiglio di Claude Delisle (1644-1720), storico e geografo al servizio del re di Francia, Guillaume tracci\u00f2 le sue prime carte in giovanissima et\u00e0. Allievo di Giovanni Domenico Cassini (1625-1712), realizz\u00f2 nel 1699 il suo primo globo terrestre manoscritto, in cui erano sintetizzate le pi\u00f9 aggiornate conoscenze geografiche del tempo. Nel 1718 Delisle divenne Primo Geografo del re di Francia Luigi XIV (1638-1715), una nuova carica appositamente creata per lui che mantenne fino alla morte.\nNel 1705 intent\u00f2 causa per plagio all'incisore francese Jean-Baptiste Nolin (1657-1725), che si serviva dei lavori di Delisle, e riusc\u00ec a farlo condannare.\nNei lavori cartografici di Delisle, non soltanto vengono rettificati gli errori tramandati dai predecessori, ma scompaiono anche quelle terre immaginarie che riempivano, nelle carte e nei globi, le zone ancora non esplorate. Delisle va considerato come uno dei pi\u00f9 importanti riformatori della cartografia francese."}
{"id": "1757174", "revid": "729019", "url": "https://it.wikipedia.org/wiki?curid=1757174", "title": "Jennifer Lee Carrell", "text": "Biografia.\nHa studiato all'Universit\u00e0 di Oxford, in Inghilterra. A Harvard allestisce spettacoli shakespeariani con la Hyperion Theatre Company.\nSulla figura di William Shakespeare \u00e8 basato il suo primo successo, un romanzo giallo intitolato in Italia \"W.\". Titolo originale dell'opera \u00e8 \"Interred With Their Bones\", basato su un verso tratto dal monologo di Marco Antonio, presente nell'atto III, scena II del \"Giulio Cesare\"; titolo che, poco appetibile per il grande pubblico, \u00e8 stato modificato nelle edizioni successive in \"The Shakespeare Secret\". Il libro ha avuto un grande successo ed \u00e8 stato pubblicato in venti paesi.\nAttualmente la Carrell vive a Tucson, Arizona."}
{"id": "1757175", "revid": "3115", "url": "https://it.wikipedia.org/wiki?curid=1757175", "title": "Geografia del Burundi", "text": "Il Burundi \u00e8 uno stato senza sbocco al mare situato nell'Africa centrale, localizzato ad est della Repubblica Democratica del Congo presso le coordinate . \nGeografia fisica.\nIl Burundi si estende su una superficie pari a 27.830 chilometri quadrati, di cui 25.650 km\u00b2 di superfici terrestri e 2.180 km\u00b2 di superfici d'acqua. \u00c8 costituito da un grande altipiano collinare intervallato da rilievi montuosi, i cui punti estremi sono a 772 metri sul Lago Tanganica e a 2.670 metri di altitudine sul livello del mare con il Monte Heha. Il paese possiede 974 chilometri di frontiera terrestri: 233 km sono condivise con la Repubblica Democratica del Congo, 290 km con il Ruanda e 451 km con la Tanzania. Il Burundi \u00e8 privo di sbocchi sul mare, ma le regioni sud-occidentali s'affacciano sull'immenso Lago Tanganica. Il Burundi \u00e8 posto lungo la linea spartiacque di due immensi bacini idrografici: quello del fiume Nilo, e quello del fiume Congo.\nIdrografia.\nI principali fiumi del paese sono il fiume Ruzizi che costituisce parte della frontiera con la Repubblica Democratica del Congo che sfocia nel Lago Tanganica, il Malagasari e il Ruvuvu. Il Kagera affluente del Nilo nasce nel nord del paese e si dirige verso il Lago Victoria. Il lago principale \u00e8 il Lago Tanganyika. Alcuni laghi sono presenti nel nord, come il Mwungera, Narungazi, Rwihinda, Cohoha, Rwera e Kanzigiri\nClima.\nIl Burundi possiede un clima equatoriale. La temperatura media annuale varia con l'altitudine, dai 23 \u00b0C ai 17 \u00b0C. La precipitazioni medie annue sono nell'ordine di 1500 mm circa, con due stagioni delle piogge che vanno da febbraio a maggio e da settembre a novembre. La stagione secca solitamente copre il periodo da giugno ad agosto e da dicembre a gennaio. \nLe risorse naturali.\nIl Burundi possiede riserve di: nichel, uranio, torba, cobalto, rame, platino (non ancora sfruttate) e vanadio. Vi \u00e8 anche seminativi e il potenziale di energia idroelettrica. 140 km\u00b2 di terreni in Burundi \u00e8 irrigato. La tabella qui di seguito viene descritto l'uso del territorio in Burundi. \nDati generali.\nUso del suolo: \n&lt;br&gt;\"seminativi\": 44% \n&lt;br&gt;\"colture permanenti\": 9% \n&lt;br&gt;\"pascoli permanenti\": 36% \n&lt;br&gt;foreste e boschi: 3% \n&lt;br&gt;\"altro\": 8% \n\"Terre irrigue\": 140 km\u00b2\nAmbiente-questioni attuali: una delle problematiche ambientali per il Burundi \u00e8 costituita dall'erosione del suolo, causato dall'eccessivo sfruttamento agricolo delle terre marginali. Altre questioni includono: la deforestazione, con taglio incontrollato di porzioni della foresta, e la perdita di habitat per la fauna selvatica."}
{"id": "1757183", "revid": "287204", "url": "https://it.wikipedia.org/wiki?curid=1757183", "title": "Compagnia Balestrieri del Mandraccio", "text": "La Compagnia Balestrieri del Mandraccio di Genova \u00e8 un'associazione storico-culturale senza fini di lucro, nata nel 1987 dalla passione di alcuni amici per le tradizioni della gloriosa Repubblica di Genova; la finestra rievocativa copre dall'XI al XV secolo con particolare attenzione ai periodi 1250-1300 e 1350-1400.\nLa Compagnia Balestrieri del Mandraccio conta oggi un numeroso gruppo di soci che continuano le indagini studiando su fonti antiche per riprodurre pi\u00f9 fedelmente possibile gli abiti, le armi e gli accessori utilizzati in passato, con lo scopo di divulgare tradizioni usi e costumi in auge nel genovesato.\nLe ricerche della Compagnia hanno particolare riguardo alla figura del balestriere genovese, soldato temuto e ricercato in tutta Europa durante il periodo di splendore della Repubblica di Genova.\nI balestrieri della Compagnia ripropongono questa antica arte, costruendo fedeli riproduzioni della balestra medievale genovese detta \"manesca\", caratterizzata dal ridotto ingombro e dall'assenza di dispositivi di mira. Tali riproduzioni vengono utilizzate in dimostrazioni di tiro, palii e ricostruzioni di battaglie.\nGli armati della Compagnia propongono spettacolari duelli e scontri con spade, coltelli, alabarde, mazze, asce, scudi e bastoni secondo lo stile della \"scrima\" italiana che \u00e8 stato ricostruito da testi d'epoca. Allo scopo di aumentare la spettacolarit\u00e0 e la filologicit\u00e0 la Compagnia ha introdotto l'uso in manifestazione della tripartizione dell'esercito medioevale; formazione molto usata nel XIII secolo formata da una fila di pavesari, una di lanceri e una o due di balestrieri.\nPer rendere appieno il senso della vita quotidiana medievale, da diversi anni la Compagnia sta sviluppando un progetto incentrato sul recupero di alcune arti e mestieri del Medioevo, con particolare riferimento, ove possibile, al contesto genovese. (vedere la sezione dedicata alle Botteghe).\nLa Compagnia partecipa a manifestazioni a carattere locale, nazionale ed internazionale.\nLa Compagnia \u00e8 anche chiamata ad organizzare manifestazioni di intrattenimento a scopo benefico in istituti per anziani o disabili.\nLa prestigiosa sede della Compagnia \u00e8, a due passi dall'Acquario, la Casa del Boia uno degli edifici pi\u00f9 antichi del centro storico genovese.\nNel 1990 il Ministero dei Beni Culturali ha affidato questo monumento di interesse nazionale ai Balestrieri del Mandraccio, che dopo due anni di lavori autofinanziati, lo ha restaurato in ogni sua parte e riarredato nello stile medievale.\nLa \"Casa del Boia\" \u00e8 stata resa cos\u00ec fruibile alla citt\u00e0 e visitabile la prima domenica di ogni mese dalle 15:00 alle 18:30 (salvo manifestazioni concomitanti) oppure su appuntamento per comitive o scolaresche.\nAl suo interno il pubblico pu\u00f2 visionare il piccolo ma completo \u201cmuseo\u201d di armi e abiti fedelmente riprodotti ed ascoltare le informazioni di carattere storico date dai soci in abito dell'epoca (vedere la sezione dedicata a La Casa del Boia).\nNel 2001 la Compagnia \u00e8 entrata a far parte del Consorzio Europeo Rievocazione Storica (CERS), intensificando cos\u00ec il proprio cammino di ricerca su usi e costumi nella Genova medievale.\nNel 2003 la Compagnia ha sottoscritto il \"Regolamento Italiano per la Rievocazione Storica\" che \u00e8 composto da un insieme di norme chiare e semplici per sancire quali debbano essere i requisiti principali per una valida attivit\u00e0 di rievocazione storica; regolamento che ha quindi l'intento di tutelare l'azione dei gruppi che operano nel campo della rievocazione storica attraverso la massima valorizzazione delle tradizioni storico-culturali italiane, rispetto a quanti propongono errati e superficiali spettacoli di semplice intrattenimento del tutto svincolati da criteri di rigore e veridicit\u00e0.\nOrganizza quindi manifestazioni ed eventi che divulgano e mantengono vivi usi e costumi di quell'epoca nel genovesato."}
{"id": "1757185", "revid": "1060", "url": "https://it.wikipedia.org/wiki?curid=1757185", "title": "Balestrieri del Mandraccio", "text": ""}
{"id": "1757187", "revid": "247222", "url": "https://it.wikipedia.org/wiki?curid=1757187", "title": "A Gift from a Flower to a Garden", "text": "A Gift from a Flower to a Garden \u00e8 il quinto album del cantautore scozzese Donovan pubblicato nel 1967 dalla Epic.\nTracce.\nPhonograph Records / The First (album 1)\nPhonograph Record / The Second (album 2)"}
{"id": "1757188", "revid": "79968", "url": "https://it.wikipedia.org/wiki?curid=1757188", "title": "Cardinale prete", "text": ""}
{"id": "1757196", "revid": "857138", "url": "https://it.wikipedia.org/wiki?curid=1757196", "title": "Namissiguima", "text": "Il toponimo Namissiguima pu\u00f2 riferirsi a diverse localit\u00e0 del Burkina Faso:"}
{"id": "1757197", "revid": "14691", "url": "https://it.wikipedia.org/wiki?curid=1757197", "title": "La Locanda delle Fate", "text": ""}
{"id": "1757198", "revid": "69794", "url": "https://it.wikipedia.org/wiki?curid=1757198", "title": "Mario Colombo", "text": ""}
{"id": "1757207", "revid": "767487", "url": "https://it.wikipedia.org/wiki?curid=1757207", "title": "Loa (fiume)", "text": "Il Loa \u00e8 un fiume nel nord del Cile, tra la regione di Tarapac\u00e1 e quella di Antofagasta. Con una lunghezza di 440\u00a0km, \u00e8 il fiume pi\u00f9 lungo del Cile, attraversando gran parte del deserto di Atacama dalle sue origini nella catena andina a raggiungere l'Oceano Pacifico.\nIl Loa forma un bacino idrografico che supera i 33.570 chilometri quadrati, \u00e8 il pi\u00f9 grande in tutto il Cile e l'unico in tutta la regione di Antofagasta. Nonostante le sue grandi dimensioni, il Loa ha un basso flusso d'acqua per le caratteristiche del deserto, che non esclude la formazione di oasi lungo il suo percorso."}
{"id": "1757208", "revid": "38120", "url": "https://it.wikipedia.org/wiki?curid=1757208", "title": "Ex Quo Ecclesiam", "text": "Ex Quo Ecclesiam \u00e8 una enciclica di Papa Pio VII, datata 24 maggio 1800, e pubblicata dalla Chiesa del Monastero di San Giorgio Maggiore a Venezia.\nPapa Pio VI era morto prigioniero in Francia, e Pio VII, a causa delle difficili condizioni in cui si svolse il conclave della sua elezione, non pot\u00e9 n\u00e9 indire n\u00e9 celebrare il Giubileo dell'anno 1800. Tuttavia il nuovo Pontefice, con questa enciclica, in sostituzione del regolare Giubileo, concedeva per due settimane l'indulgenza plenaria e la remissione dei peccati a quanti avessero compiuto determinate pratiche di piet\u00e0."}
{"id": "1757209", "revid": "14691", "url": "https://it.wikipedia.org/wiki?curid=1757209", "title": "Loa (fiume cileno)", "text": ""}
{"id": "1757214", "revid": "26630", "url": "https://it.wikipedia.org/wiki?curid=1757214", "title": "CrazySexyCool", "text": "CrazySexyCool \u00e8 il secondo album del trio femminile statunitense TLC, pubblicato verso la fine del 1994 tramite la LaFace Records. \u00c8 uno degli album R&amp;B di maggior successo della storia, riuscendo a vendere oltre undici milioni di copie negli Stati Uniti e oltre quindici in tutto il mondo. Inoltre \u00e8 in assoluto l'album di un gruppo femminile pi\u00f9 venduto nella storia negli Usa, mentre a livello globale \u00e8 secondo solo al primo album delle Spice Girls. \u00c8 anche l'unico album di un gruppo femminile ad aver superato i dieci milioni di copie negli Usa e ad aver quindi ricevuto il disco di diamante dalla RIAA. L'album \u00e8 stato parecchio lodato dalla critica musicale ed \u00e8 stato inserito in molte classifiche che raccolgono i migliori album degli anni '90 o i migliori album della storia. Nel 1996 il disco ha ricevuto un Grammy come \"Miglior album R&amp;B\" e ha ottenuto premi e nomination anche, tra gli altri, ai Soul Train Music Awards e agli American Music Awards. L'album ha prodotto quattro singoli che hanno raggiunto tutti le prime cinque posizioni della classifica statunitense, e due di loro la prima posizione.\nRiconoscimenti.\n\"CrazySexyCool\" ha ottenuto ai Grammy Awards del 1996 il premio come \"Miglior album R&amp;B\"; nello stesso anno le TLC ricevettero altre cinque nomination grazie a tre singoli estratti da \"CrazySexyCool\", vincendo anche il premio per \"Miglior performance vocale R&amp;B da parte di un gruppo o un duo\" grazie a \"Creep\". L'album \u00e8 stato nominato agli American Music Awards come \"Miglior album R&amp;B/Soul\" e ha vinto ai Soul Train Music Awards come \"Miglior album R&amp;B/Soul di un gruppo\".\nLa rivista Rolling Stone l'ha inserito al 377\u00ba posto della sua lista dei 500 migliori album, affermando che \"[il gruppo] \u00e8 emerso con il pi\u00f9 effervescente e appassionato R&amp;B/Pop che chiunque avesse visto dai tempi delle Supremes\". La rivista l'ha piazzato anche al 43\u00ba posto della lista dei 100 migliori album degli anni '90 e al 25\u00ba posto della lista top pop album della stessa decade.Spin ha inserito l'album in diverse classifiche, tra cui Migliori album del 1995 e 90 migliori album degli anni '90."}
{"id": "1757216", "revid": "12109", "url": "https://it.wikipedia.org/wiki?curid=1757216", "title": "Rogue state", "text": ""}
{"id": "1757217", "revid": "729019", "url": "https://it.wikipedia.org/wiki?curid=1757217", "title": "Hakaniemi (metropolitana di Helsinki)", "text": "Hakaniemi \u00e8 una stazione della Metropolitana di Helsinki, che serve i quartieri centrali di Hakaniemi e Kallio.\nLa stazione \u00e8 stata tra le prime ad essere inaugurate, il 1\u00ba giugno 1982, ed \u00e8 stata disegnata da Mirja Castr\u00e9n, Juhani Jauhiainen e Marja Nuuttila. Si trova a circa 916 metri da Kaisaniemi, e a 928 metri da S\u00f6rn\u00e4inen. La stazione \u00e8 situata alla profondit\u00e0 di 23 metri.\nLa stazione di Hakaniemi \u00e8 presente nel film di Aki Kaurism\u00e4ki \"Calamari Union\", sebbene il viaggio, raccontato nella storia, tra Kallio ed Eira sia impossibile, in quanto non esiste nessuna delle sue stazioni.\nHakaniemi \u00e8 anche presente nel video musicale di Bomfunk MC's per il singolo \"Freestyler\"."}
{"id": "1757218", "revid": "254401", "url": "https://it.wikipedia.org/wiki?curid=1757218", "title": "Casa del boia (Genova)", "text": "La casa del Boia, detta anche casa di Agrippa, \u00e8 un edificio del centro storico di Genova risalente all'XI o al XII secolo, situato nel quartiere del Molo, all'estremit\u00e0 orientale di piazza Cavour, di fronte al mercato del pesce.\nStoria e descrizione.\nL'attuale edificio \u00e8 solo una piccola porzione di quello originario, che si sviluppava su pi\u00f9 piani e probabilmente si estendeva per tutta la larghezza dell'attuale piazza, tra il camminamento delle mura delle Grazie e il duecentesco carcere della Malapaga, in cui erano rinchiusi i debitori insolventi, demolito all'inizio del Novecento e sostituito da una caserma della Guardia di Finanza.\nDopo un lungo periodo di abbandono il Ministero per i Beni e le Attivit\u00e0 Culturali lo ha dato in concessione alla Compagnia Balestrieri del Mandraccio, che dopo due anni di lavori di recupero architettonico nel 1990 vi ha aperto la propria sede sociale, arredando l'interno in stile quattrocentesco ed allestendovi un'esposizione di armi, armature e costumi di epoca medioevale, visitabile dal pubblico.\nL'edificio, che si ritiene fosse adibito a civile abitazione, non presenta un particolare interesse architettonico, ma \u00e8 conosciuto soprattutto perch\u00e9 tradizionalmente era ritenuto l'abitazione di colui che eseguiva le pene capitali al tempo della Repubblica di Genova e per questo era detto comunemente \"casa del Boia\". Questa tradizione popolare derivava dal fatto che le esecuzioni avvenivano al vicino Molo Vecchio.\nAnche l'altro nome con cui \u00e8 conosciuto, \"casa di Agrippa\", non ha in realt\u00e0 riscontri storici: questa denominazione ha origini pi\u00f9 recenti e risale al ritrovamento, nel 1902, in un vicino edificio, di un'iscrizione riferita a Marco Vipsanio Agrippa (I secolo a. C.), genero di Augusto, che ebbe un importante ruolo politico al tempo della transizione tra repubblica e impero. La scoperta avvenne quando, nel corso di lavori di ristrutturazione di un edificio medioevale (civ. 13 di piazza Cavour) adiacente alla \"casa del Boia\", vennero alla luce resti di una costruzione di epoca romana imperiale, datata al III secolo, con una pavimentazione in lastre di marmo, una delle quali riportava la dedica ad Agrippa, recuperate da un precedente edificio del I secolo d. C. Nonostante l'ampia risonanza del ritrovamento sulla stampa locale dell'epoca, in breve tempo si perse la memoria della reale ubicazione dei resti, tanto che la tradizione popolare attribu\u00ec il nome di \"casa di Agrippa\" alla stessa \"casa del Boia\", datandola erroneamente, sulla base dell'iscrizione, al I secolo a. C. Nuovi sondaggi condotti negli anni ottanta dalla Soprintendenza Archeologica hanno portato alla \"riscoperta\" dei resti romani, tuttora inglobati nei fondi del civico 13 di piazza Cavour."}
{"id": "1757220", "revid": "106456", "url": "https://it.wikipedia.org/wiki?curid=1757220", "title": "Casa di Agrippa (Genova)", "text": ""}
{"id": "1757225", "revid": "599013", "url": "https://it.wikipedia.org/wiki?curid=1757225", "title": "Diego Guti\u00e9rrez", "text": "Caratteristiche tecniche.\nGutierrez ha iniziato la carriera come difensore esterno sinistro, diventando in seguito un centrocampista a tutti gli effetti.\nCarriera.\nClub.\nNato in Colombia, Guti\u00e9rrez prese parte con la sua nazionale ai mondiali Under-16 in Scozia nel 1989. Migrato negli Stati Uniti per frequentare l'Universit\u00e0, si mise in luce con la squadra del college. Nel 1996, Gutierrez venne ingaggiato dai Kansas City Wizards, club della MLS. Gutierrez gioc\u00f2 per due stagioni a Kansas City, ma salt\u00f2 tutto il campionato del 1997 a causa di un infortunio.\nGuarito dall'infortunio, Guti\u00e9rrez pass\u00f2 ai Chicago Fire, partecipando attivamente al \"double\" del 1998 (vittorie in MLS Cup e US Open Cup). Gutierrez segn\u00f2 il suo primo goal da professionista nel 2-0 in MLS Cup contro il D.C. United.\nNel 2002, Guti\u00e9rrez torn\u00f2 a Kansas City, dove rest\u00f2 per ben quattro stagioni totalizzando oltre 100 presenze.\nNel 2006, il centrocampista nato in Colombia visse il suo ultimo trasferimento, passando nuovamente ai Chicago Fire, squadra in cui milita attualmente. Con il ritorno di Gutierrez, i \"Fire\" vinsero nuovamente la US Open Cup, che non riuscivano a conquistare dal 2003.\nNazionale.\nGutierrez \u00e8 diventato un cittadino statunitense nel 2000, riuscendo anche a giocare una partita con la nazionale maggiore il 9 dicembre 2001, contro la Corea del Sud."}
{"id": "1757228", "revid": "1543377", "url": "https://it.wikipedia.org/wiki?curid=1757228", "title": "FanMail", "text": "FanMail \u00e8 il terzo album del trio femminile statunitense TLC pubblicato nel 1999 per la LaFace Records. Vende negli Stati Uniti oltre 6 milioni di copie e pi\u00f9 di 7 milioni in tutto il mondo. La rivista Billboard lo inserisce al 84\u00ba posto dei migliori album pop degli anni '90."}
{"id": "1757232", "revid": "767487", "url": "https://it.wikipedia.org/wiki?curid=1757232", "title": "Alberto Recchia", "text": "Carriera.\nGiocatore.\nHa totalizzato complessivamente 22 presenze in Serie A difendendo i pali di e Messina, e 108 presenze in Serie B con la maglia del . Nella seconda parte della sua carriera, dopo le esperienze ad e Caserta, \u00e8 stato una \"bandiera\" del Frosinone, di cui ha difeso la porta per sette stagioni.\nAllenatore.\nAppena finita la sua carriera da calciatore, ha intrapreso quella di preparatore dei portieri nella zona di Roma in diverse societ\u00e0: Pescatori Ostia, Ostiantica, Pro Calcio Acilia, Ostiamare ed Atletico Acilia."}
{"id": "1757234", "revid": "1305772", "url": "https://it.wikipedia.org/wiki?curid=1757234", "title": "Jakovlev", "text": "Jakovlev, derivato dal patronimico \"di Giacobbe\", \u00e8 un cognome russo. "}
{"id": "1757237", "revid": "120978360", "url": "https://it.wikipedia.org/wiki?curid=1757237", "title": "3D (TLC)", "text": "3D \u00e8 il quarto ed ultimo album del trio femminile statunitense TLC pubblicato nel 2002 per la LaFace Records. L'album esce sette mesi dopo la morte di Lisa \"Left Eye\" Lopes."}
{"id": "1757242", "revid": "71814", "url": "https://it.wikipedia.org/wiki?curid=1757242", "title": "Diritti soggettivi", "text": ""}
{"id": "1757250", "revid": "71814", "url": "https://it.wikipedia.org/wiki?curid=1757250", "title": "Jus variandi", "text": ""}
{"id": "1757256", "revid": "28592", "url": "https://it.wikipedia.org/wiki?curid=1757256", "title": "Alexandr Jakovlev", "text": ""}
{"id": "1757257", "revid": "1649409", "url": "https://it.wikipedia.org/wiki?curid=1757257", "title": "Philippa Gregory", "text": "Biografia.\nNata in Kenya, all'et\u00e0 di due anni si trasfer\u00ec con la famiglia in Inghilterra. A scuola era una \"ribelle\", ma frequent\u00f2 e termin\u00f2 gli studi all'Universit\u00e0 del Sussex. Lavor\u00f2 poi due anni alla radio della BBC, prima di iscriversi all'Universit\u00e0 di Edimburgo, dove consegu\u00ec un dottorato sulla letteratura del XVIII secolo. Si \u00e8 poi dedicata all'insegnamento nell'Universit\u00e0 di Durham, di Teesside e alla Open University.\nI suoi studi le hanno dato una vasta conoscenza di vari periodi storici, in particolare di quello della dinastia dei Tudor e del XVI secolo, tema centrale dei suoi romanzi pi\u00f9 famosi. Il suo libro pi\u00f9 noto \u00e8 senza dubbio L'altra donna del re, pubblicato nel 2001 e dal quale sono stati tratti uno sceneggiato televisivo per la BBC in due puntate con Natascha McElhone e Jodhi May e un film interpretato da Eric Bana, Scarlett Johansson, Natalie Portman e Kristin Scott Thomas. Dai romanzi \"La regina della Rosa Bianca\", \"La regina della Rosa Rossa\" e \"La futura regina\", appartenenti alla saga \"La guerra dei cugini (The Cousins War series)\", \u00e8 nata una serie televisiva prodotta da BBC e Starz chiamata \"The White Queen\", della quale la Gregory \u00e8 produttrice esecutiva.\nOpere.\nI romanzi dei Plantageneti e dei Tudor (\"The Plantagenet and Tudor Novels\").\nL'ordine cronologico dei libri \u00e8: "}
{"id": "1757261", "revid": "83531", "url": "https://it.wikipedia.org/wiki?curid=1757261", "title": "Gran Premio d'Italia 1977", "text": "Il Gran Premio d'Italia 1977 \u00e8 stata la quattordicesima prova della stagione 1977 del Campionato mondiale di Formula 1. Si \u00e8 corsa domenica 11 settembre 1977 sul Circuito di Monza. La gara \u00e8 stata vinta dallo statunitense Mario Andretti, su Lotus-Ford Cosworth; per il vincitore si tratt\u00f2 del sesto successo nel mondiale. Andretti ha preceduto sul traguardo l'austriaco Niki Lauda su Ferrari e l'australiano Alan Jones su Shadow-Ford Cosworth. Con questo risultato la Scuderia Ferrari vinse la Coppa Costruttori, per la quinta volta, la terza consecutiva.\nVigilia.\nSviluppi futuri.\nAll'indomani del Gran Premio d'Olanda la Scuderia Ferrari comunic\u00f2 l'interruzione, per la stagione successiva, del rapporto con Niki Lauda. Lauda aveva disputato 57 gran premi validi per il mondiale col Cavallino, conquistando 15 vittorie (oltre a un'altra vittoria in una gara non valida per il mondiale), 23 \"pole\", 12 giri veloci e il titolo mondiale piloti nel . Aveva inoltre chiuso secondo nella classifica piloti nel . Tra i vari piloti che si avvicinarono alla scuderia italiana per la stagione 1978 vi furono Jody Scheckter, Patrick Tambay ed Emerson Fittipaldi.\nIl giorno seguente Lauda, che era ormai vicino al secondo titolo mondiale, spieg\u00f2:\nLa Commissione Sportiva Internazionale bocci\u00f2 l'idea, proposta da Bernie Ecclestone, di creare una sorta di campionato europeo, dedicato a quei piloti che non trovavano posto nel mondiale, per l'alto numero di iscritti. Venne annunciata inoltre l'abolizione della libert\u00e0 di iscrizione a un gran premio.\nAnalisi per il campionato piloti.\nNiki Lauda poteva diventare campione del mondo piloti per la seconda volta nella carriera, qualora avesse vinto e Jody Scheckter non fosse terminato tra i primi quattro.\nAnalisi per la coppa costruttori.\nLa Scuderia Ferrari poteva conquistare la Coppa Costruttori per la quinta volta qualora la sua migliore vettura fosse giunta a podio, oppure se la sua migliore vettura fosse giunta a punti con la Lotus non vincente. Se la Ferrari non avesse ottenuto punti allora nessuna Lotus sarebbe dovuta giungere nei primi due posti della classifica.\nAspetti tecnici.\nL'Apollon present\u00f2 il modello \"Fly\", che di fatto era una Williams FW03 modificata con l'apporto dell'ingegnere italiano Giacomo Caliri. La Wolf ripresent\u00f2 il modello WR1.\nAspetti sportivi.\nLa McLaren iscrisse nuovamente una terza vettura, questa volta affidata al pilota di casa Bruno Giacomelli, al suo esordio nel mondiale di Formula 1. Giacomelli, che aveva vinto lo \"Shellsport F3\", uno dei campionati della Formula 3 inglese nel 1976, era impegnato nel 1977 nel Campionato europeo di F2 con la March. Fecero il loro esordio nel mondiale anche altri due piloti italiani: Giorgio Francia, sulla terza Brabham (era stato ipotizzato anche Eddie Cheever), e Lamberto Leoni, che prese il posto di Vern Schuppan alla Surtees.\nFece l'esordio anche l'Apollon, con una vettura gestita dal \"Jolly Club Switzerland\", e affidata a Loris Kessel, pilota anch'egli svizzero, che aveva gi\u00e0 affrontato sei gran premi validi per il mondiale nel . Fu per l'ultima volta presente la BRM, che non prese parte agli ultimi tre gran premi stagionali. La casa britannica, dopo 23 stagioni, un mondiale costruttori (nel ), uno piloti (sempre nel 1962 con Graham Hill) 17 vittorie iridate, 11 \"pole\", 15 giri veloci in gara e 61 podi, e 197 gran premi disputati, abbandon\u00f2 il mondiale dopo la gara di Monza. Anche per la Boro fu l'ultima apparizione. Non si present\u00f2 invece al gran premio la RAM.\nArturo Merzario aveva annunciato a luglio la volont\u00e0 di far debuttare una propria vettura nel Gran Premio d'Italia. Merzario afferm\u00f2 di sperare di ottenere un propulsore dall'Alfa Romeo, che gi\u00e0 riforniva la Brabham. Il comasco utilizz\u00f2 invece ancora una March.\nA causa dell'elevato numero di iscritti si ripropose il problema di come far disputare le prove di qualificazione alla gara. Gli organizzatori proposero di dividere in due gruppi i piloti (ammettendo alla gara i migliori 12 di ognuno dei due gruppi), ma tale soluzione venne bocciata dall'Associazione dei costruttori, in quanto avrebbe portato a vari problemi in merito alla suddivisione dei piloti nei due gruppi.\nL'organizzazione mise in vendita 78.000 biglietti, i cui prezzi variavano dalle 30.000 lire per la tribuna principale la domenica alle 3.500 lire per le prove del venerd\u00ec.\nNelle prove libere dei giorni precedenti il miglior tempo fu fatto da Jean-Pierre Jabouille su Renault in 1'40\"4, nuovo record ufficioso della pista monzese.\nQualifiche.\nResoconto.\nNelle prove del venerd\u00ec (condizionate anche da un vento teso) il miglior tempo assoluto fu di Niki Lauda, ottenuto nell'ultimo tentativo della sessione mattutina, in 1'38\"97. L'austriaco della Ferrari precedette il compagno di scuderia Carlos Reutemann, poi John Watson e Mario Andretti. Jacques Laffite sub\u00ec lo scoppio di un pneumatico che lo condusse a un'uscita di pista. Vi furono dei problemi anche sulla Brabham di Hans-Joachim Stuck, tanto che il tedesco utilizz\u00f2 la vettura assegnata inizialmente a Giorgio Francia, che cos\u00ec fu relegato all'ultima posizione, a causa del poco tempo a disposizione per far segnare un tempo valido. Nella sessione pomeridiana solo Andretti e Hunt riuscirono a migliorare i propri tempi del mattino. Non prese parte alle prove Arturo Merzario: il pilota si ritir\u00f2 per protesta vista l'assenza di un \"box\" per la sua scuderia e per il trattamento che la Goodyear, fornitrice degli pneumatici, riservava ai \"team\" privati. La casa statunitense forniva infatti tre mescole diverse ai \"team\" legati alla FOCA e solo due agli altri. Anche Loris Kessel non complet\u00f2 le prove, dopo pochi giri, a causa della scarsa competitivit\u00e0 della sua Apollon e di un incidente, decise di ritirarsi.\nAl termine delle prove vi fu una riunione dei piloti in merito alla situazione del traffico in pista durante le qualifiche, visto l'alto numero di piloti iscritti. Non si erano registrati particolari problemi con un numero medio di vetture in pista che oscillava tra le 16 e le 18 unit\u00e0, con una punta massima di 24 vetture.\nAl sabato ben dieci piloti furono capaci di abbassare il tempo limite stabilito da Lauda al venerd\u00ec. Il \"poleman\" fu James Hunt su McLaren che conquist\u00f2 cos\u00ec la tredicesima partenza al palo nel mondiale. In prima fila si qualific\u00f2 Carlos Reutemann, mentre la seconda fila fu ottenuta da Jody Scheckter e Mario Andretti. Lauda chiuse quinto, a circa mezzo secondo da Hunt; a far compagnia a Lauda in terza fila vi fu Riccardo Patrese su Shadow. Lauda venne penalizzato da un'uscita di pista durante le prove libere del sabato mattino, che fece danneggiare la sua vettura, rompendo una sospensione. Andretti invece termin\u00f2 il carburante negli ultimi minuti e non fu capace di tornare ai \"box\" per l'ultimo tentativo. Un incidente pi\u00f9 serio tocc\u00f2 a Patrick Tambay, sempre nelle libere: la sua Ensign fin\u00ec contro il \"guardrail\" alla \"Seconda di Lesmo\", la vettura effettu\u00f2 dei testacoda e termin\u00f2 con le ruote verso l'alto, tanto che il casco del pilota tocc\u00f2 terra. Non vi furono conseguenze per il pilota. A seguito dell'incidente di Tambay vennero sospese le prove libere; la Ferrari chiese di posticipare le prove ufficiali di qualche minuto per recuperare il tempo perduto per il prolungarsi delle libere, ma tale posticipo non venne concesso. A Giorgio Francia, che al venerd\u00ec aveva potuto provare solo per 4 giri, non venne concesso di effettuare nessun giro dalla Brabham, in quanto la scuderia britannica prefer\u00ec salvaguardare la sua vettura quale muletto per Hans-Joachim Stuck.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl mattino croll\u00f2 un tabellone pubblicitario posto all'altezza della prima \"chicane\", sul quale si erano appesi diversi spettatori. A causa del crollo perse la vita un ragazzo quattordicenne di Lissone e vennero ferite altre 23 persone.\nAlla partenza Jody Scheckter prese il comando, seguito da Clay Regazzoni, James Hunt, Mario Andretti, Carlos Reutemann, Niki Lauda e Jochen Mass. Gi\u00e0 nel corso del primo giro Regazzoni venne passato da Hunt e Andretti, con l'italoamericano che si pose secondo passando lo stesso Hunt. Nel giro seguente Regazzoni cedette la sua posizione anche a Carlos Reutemann e Niki Lauda, poi anche a Mass e Stuck. Al sesto giro Stuck pass\u00f2 Mass. La classifica vedeva cos\u00ec in testa Jody Scheckter, seguito da Mario Andretti, James Hunt, poi il duo della Scuderia Ferrari, seguito da Hans-Joachim Stuck.\nAl decimo giro Andretti prese il comando della gara passando Scheckter. Due giri dopo Hunt fu autore di un testacoda che lo fece retrocedere in ottava posizione. Stava nel frattempo rinvenendo Alan Jones che pass\u00f2 Mass per la sesta posizione al giro 14. Quattro giri dopo Mass venne sorpassato anche dal compagno di scuderia Hunt.\nAl ventiquattresimo giro Scheckter fu costretto al ritiro per la rottura del motore. Nel medesimo giro Jones pass\u00f2 anche Hans-Joachim Stuck. Anche James Hunt fu costretto a ritirarsi, pochi giri dopo, per un guasto all'impianto frenante, cos\u00ec come Stuck, per la rottura del suo motore. La classifica vedeva sempre in testa Andretti, seguito da Reutemann, Lauda, Jones, Mass, Regazzoni e Ronnie Peterson.\nAl 36\u00ba giro Lauda pass\u00f2 Reutemann mentre al giro 40 Bruno Giacomelli fu vittima della rottura del suo propulsore: l'accaduto inond\u00f2 d'olio la pista alla prima \"chicane\". Carlos Reutemann scivol\u00f2 sull'olio, e la sua vettura fin\u00ec nella sabbia. Anche Riccardo Patrese usc\u00ec di pista per l'olio; nell'uscita venne coinvolto un commissario di gara che si frattur\u00f2 una gamba. Mario Andretti conquist\u00f2 la sesta vittoria nel mondiale, davanti a Lauda, Alan Jones (settimo e ultimo podio per la Shadow). Con il podio di Niki Lauda la Scuderia Ferrari fece propria, per la quinta volta, la Coppa Costruttori.\nRisultati.\nI risultati del gran premio furono i seguenti:"}
{"id": "1757262", "revid": "47767", "url": "https://it.wikipedia.org/wiki?curid=1757262", "title": "Maurelio di Voghenza", "text": "Biografia.\nPoche sono le informazioni, relative a Maurelio, giunte fino ai nostri giorni. Una fonte antica \u00e8 costituita dallo scritto in lingua latina, \"Legendario e vita et miracoli di Santo Maurelio\", del 1489. Questa sostiene che Maurelio sarebbe stato uno dei figli del re Teobaldo di Mesopotamia. Al compimento del suo diciottesimo compleanno gli nacquero due fratelli, Ippolito e Rivallo. Raggiunta l'et\u00e0 di trent'anni, egli rivel\u00f2 al padre pagano, la sua fede in Ges\u00f9 Cristo chiedendogli di consentirgli di seguire i suoi insegnamenti. Ne ebbe un netto rifiuto e fu quindi costretto ad occuparsi di questioni politiche relative ai suoi obblighi di erede al trono.\nCon la morte del padre gli succedette come re di Edessa, ma per amore verso Dio, rinunci\u00f2 poco dopo, al trono in favore del fratello Ippolito ed inizi\u00f2 un cammino di preparazione spirituale sotto la guida di Teofilo vescovo di Smirne, che lo condusse al sacerdozio. Fu consacrato sacerdote dallo stesso Teofilo.\nQuesti lo autorizz\u00f2 ad aprire un contraddittorio con l'eretico Severino, che non ader\u00ec all'invito, e pertanto Maurelio venne inviato a Roma dal papa Giovanni IV per esporre la situazione che era venuta a crearsi per via dell'eterodosso ed a chiedere lumi circa i modi con cui controbatterlo.\nDurante il viaggio verso Roma avrebbe avuto la visione di un angelo che gli avrebbe rivelato della morte di Severino. Maurelio decise di ritornare a Smirne ma non gli fu possibile perch\u00e9 una tempesta respinse la sua nave verso il porto di Ostia. Giunto nelle vicinanze di Roma avrebbe deciso di visitare la Basilica di San Pietro per ricevere la benedizione del papa. Mentre era in udienza dal papa alcuni pellegrini, arrivati dalla sede vescovile di Voghenza, avrebbero chiesto la nomina di un successore del loro vescovo Oldrado, che era morto da poco.\nPapa Giovanni IV in quel momento avrebbe avuto una visione di san Giorgio che gli diceva di nominare Maurelio vescovo di Voghenza.\nMaurelio accett\u00f2, and\u00f2 a Voghenza dove celebr\u00f2 la sua prima messa da vescovo. Durante la celebrazione sarebbe apparsa una mano benedicente e si sarebbero udite parole che elogiavano la sua scelta di rinunciare ad onori terreni per abbracciare la fede di Cristo.\nMaurelio sarebbe stato protagonista di un altro evento prodigioso quando avrebbe guarito una ragazza cieca e una nuova visione gli avrebbe predetto una serie di gravi sofferenze alle quali sarebbe andato incontro.\nA questo punto la tradizione e le fonti non sono pi\u00f9 concordi. Per il \"Legendario\" giunsero emissari da Edessa per annunciargli che il fratello Ippolito era stato ucciso dall'altro fratello Rivallo, che nel frattempo aveva fatto abiura dal Cristianesimo. Maurelio si sarebbe recato quindi ad Edessa dove Rivallo lo fece arrestare e mettere a morte, dopo averlo torturato, il 7 maggio 644.\nSecondo altre fonti meno leggendarie invece Maurelio sarebbe stato vittima della lotta tra esarcato di Ravenna e Chiesa di Roma per il controllo dei territori sotto dominio bizantino. Il vescovo, che si era dichiarato fedele alla chiesa di Roma, sarebbe stato cos\u00ec martirizzato, ed in seguito dichiarato santo.\nCulto.\nNel 1106 l'imperatore Enrico V di Franconia, dopo aver riferito una visione del santo, fece traslare le sue spoglie nella basilica di San Giorgio fuori le mura a Ferrara.\nLa traslazione della salma port\u00f2 ad una pi\u00f9 intensa venerazione della sua santit\u00e0 e nel 1463 venne indicato come patrono di Ferrara. L'evento diede avvio ad un importante interesse artistico che vide Maurelio raffigurato in numerose opere d'arte, tra queste il dipinto \"Cattura e decapitazione di S. Maurelio\" di Cosm\u00e8 Tura, dipinto nel 1470 per l'altare dedicato al vescovo nella chiesa di San Giorgio e conservato nella pinacoteca nazionale di Ferrara.\nLe sue reliquie riposano nella basilica di San Giorgio fuori le mura, la prima cattedrale di Ferrara prima della costruzione del nuovo duomo nel XII secolo."}
{"id": "1757264", "revid": "869733", "url": "https://it.wikipedia.org/wiki?curid=1757264", "title": "Luna nella fantascienza", "text": "La Luna \u00e8 stata per lungo tempo un popolare soggetto della fantascienza e delle storie fantastiche di viaggi immaginari, in particolare fino alla missione dell'Apollo 11 che ha realizzato il primo allunaggio di esseri umani, mostrando in televisione al mondo un paesaggio deserto e inospitale.\nNarrativa.\nPrimordi.\nL'\"Icaromenippo\" e \"La storia vera\", di Luciano di Samosata, opere scritte nel II secolo a.C., trattano di un viaggio immaginario sulla Luna.\nNella \"Divina Commedia\", composta tra il 1304 e il 1321 da Dante Alighieri, il poeta fiorentino nel canto del \"Paradiso\" descrive l'ascesa attraverso le sfere celesti della Luna, i pianeti da Mercurio a Saturno e di l\u00ec alla sfera delle stelle fisse e al cielo degli angeli.\nNel corso del poema cavalleresco \"Orlando furioso\" di Ludovico Ariosto (1516, pubblicato nella sua edizione definitiva nel 1532), il cavaliere Astolfo, in sella all'Ippogrifo (un destriero alato), sale sulla Luna dove recupera il senno perduto da Orlando.\nIl tema, comunque, non divenne popolare prima del Seicento, quando l'invenzione del telescopio favor\u00ec l'accettazione popolare del concetto di \"un mondo nella Luna\", cio\u00e8 che la Luna era un pianeta abitabile, che avrebbe potuto essere raggiunto attraverso un qualche tipo di trasporto aereo.\nIl concetto dell'esistenza di un altro mondo, vicino al nostro e capace di guardare gi\u00f9 verso di noi da tale distanza, forn\u00ec ampio materiale per commenti satirici sulle abitudini dei terrestri. Tra le prime storie che trattano questo concetto vi sono:\nIl primo viaggio.\nIl primo viaggio verso la Luna \u00e8 stato un tema popolare della fantascienza fino all'effettivo allunaggio avvenuto nel 1969.\nRobert A. Heinlein.\nLo scrittore Robert A. Heinlein si \u00e8 occupato in modo esteso e prolifico dei primi viaggi e della colonizzazione della Luna; la maggior parte dei suoi racconti sul tema sono stati riorganizzati dallo stesso autore e in parte corretti per migliorarne la coerenza interna in occasione dell'uscita della raccolta in volume del 1967, intitolata \"The Past Through Tomorrow\", pubblicata in Italia come \"La storia futura\".\nHeinlein ha anche contribuito alla stesura della sceneggiatura dei film \"Uomini sulla Luna\" del 1950 e \"Project Moon Base\" del 1953.\nLa colonizzazione.\nInsediamenti umani sulla Luna si ritrovano in molti racconti e romanzi di fantascienza, ma non tutti sono incentrati sulla vicende della colonia stessa, che spesso svolge il solo ruolo di ambientazione."}
{"id": "1757271", "revid": "1516087", "url": "https://it.wikipedia.org/wiki?curid=1757271", "title": "Jordan EJ15", "text": "La Jordan EJ15 \u00e8 una automobile monoposto sportiva di Formula 1, costruita dalla Jordan per partecipare al Campionato mondiale di Formula 1 2005.\nUltima vettura realizzata dalla Jordan, ceduta al gruppo Midland all'inizio della stagione, venne guidata dal portoghese Tiago Monteiro e dall'indiano Narain Karthikeyan.\nPresentazione.\nLa presentazione ufficiale della vettura si tenne il 25 febbraio 2005 a Mosca, presso la Piazza Rossa.\nLivrea e sponsor.\nLa livrea, come da tradizione delle ultime monoposto realizzate dalla scuderia irlandese, si mantenne gialla. Se nel corso dei test prestagionali la vettura appariva completamente gialla, nel corso della stagione l'ingresso degli sponsor Tata Group, Sobranie e Benson &amp; Hedges comportarono l'aggiunta di inserti neri e rossi.\nSviluppo.\nLa monoposto, progettata da John McQuillian e Simon Phillips, a causa della mancanza di risorse e complice l'incertezza derivante dall'acquisizione da parte del gruppo Midland presieduto da Mark Smith rappresent\u00f2 una semplice evoluzione della Jordan EJ14 della stagione precedente, in modo da soddisfare le nuove normative e l'integrazione del nuovo motore fornito dalla Toyota. La Jordan conferm\u00f2 la fornitura degli pneumatici Bridgestone.\nAerodinamica.\nLe nuove normative introdotte dalla FIA in merito alle limitazioni aerodinamiche vennero applicate con molta semplicit\u00e0 da parte dei progettisti della scuderia irlandese, che si limitarono ad adeguare la monoposto alle nuove restrizioni regolamentari: l'ala anteriore venne rialzata ma la sua forma rimase del tutto similare a quella della EJ14; non venne pertanto sfruttato, nella parte centrale, il buco regolamentare disegnando una forma a cucchiaio o inserendo un profilo aggiuntivo, scelta invece compiuta dalle altre concorrenti. Altrettanto invariati rimasero i profili dei deflettori dietro alle ruote anteriori, mentre le fiancate si caratterizzavano per scelte piuttosto originali rispetto alle altre monoposto. L'imboccatura delle pance laterali presentava una piccola struttura inferiore e, superiormente, un piccolo profilo alare dotato di un'ingombrante paratia laterale, soluzioni aerodinamiche adottate per recuperare il maggior carico aerodinamico posizionando profili alari proprio laddove possibile. Le fiancate presentavano una serie di camini, alette e pinne dalle forme molto caratteristiche; in particolare, vennero aggiunte delle piccole pinne triangolari in posizione laterale con lo scopo di indirizzare in modo migliore i flussi aerodinamici. L'angolo degli scivoli estrattori posteriori venne abbassato in modo da permettere un migliore smaltimento termico, a scapito per\u00f2 di una mancata rastremazione della parte terminale della pance, confermando l'idea di rivisitazione della precedente EJ14. Le paratie dell'alettone anteriore ricalcavano infine quelle della Ferrari F2004M.\nA partire dal Gran Premio d'Italia, venne introdotta una versione evoluta della vettura denominata EJ15B e guidata inizialmente dal solo Monteiro, per poi essere portata in pista anche dal compagno di squadra Karthikeyan. Le raffinazioni principali potevano essere individuate nell'alettone anteriore, nell'airbox, nel profilo degli specchietti e nei piccoli supporti come ciminiere e pinne.\nMotore.\nUno dei cambiamenti principali venne rappresentato dall'adozione dei motori Toyota in sostituzione dei Ford Cosworth utilizzati la stagione precedente. A causa di tale cambiamento dovettero essere rivisti gli allacci con il telaio e la struttura del retrotreno. Il motore giapponese si rivelo comunque estremamente affidabile, tanto che raramente la EJ15 soffr\u00ec di problemi al motore.\nCarriera agonistica.\nLa stagione.\nLe prestazioni della monoposto furono piuttosto scarse nel corso della stagione e l'unico punto a favore della EJ15 risult\u00f2 essere l'affidabilit\u00e0, che permise alla vettura irlandese di totalizzare solamente sei ritiri nell'arco di diciannove Gran Premi. La stagione si rivel\u00f2 comunque una delle peggiori della storia della squadra, che la vide chiudere al nono posto in classifica, frutto di dodici punti.\nGli unici acuti della EJ15, guidata da due piloti debuttanti in Formula 1, risultarono il terzo e quarto posto ottenuti in occasione del controverso Gran Premio statunitense, caratterizzato dalla presenza al via delle sole vetture gommate Bridgestone. Monteiro, ritiratosi una sola volta nel corso della stagione, riusc\u00ec poi a giungere in zona punti anche in occasione della prova belga, a bordo della versione evoluta EJ15B."}
{"id": "1757278", "revid": "2072620", "url": "https://it.wikipedia.org/wiki?curid=1757278", "title": "Lila Downs", "text": "Nata nello stato di Oaxaca, Lila Downs alterna l'interpretazione di brani da lei composti a quella della musica tradizionale del Centroamerica delle culture dei maya, aztechi, mixtechi e zapotechi. Annoverata tra i principali esponenti del world music, ha debuttato nel mercato discografico latinoamericano nel 1999, dominandone la scena per oltre due decenni. Nel 2008 ha conseguito successo mondiale con l'album \"Shake Away\", \u00e8 risultata vincitrice di un Grammy Award e pi\u00f9 volte del Latin Grammy Award. Ispirata da leggendari cantanti di musica ranchera come Lucha Reyes e artisti della musica popolare come Amparo Ochoa e Mercedes Sosa, Downs \u00e8 nota per il suo senso estetico rispetto alla musica, oltre che per il suo stile unico di vestire che unisce i costumi tradizionali del Messico con stili moderni e alternativi. Sono notevoli i suoi spettacoli dal vivo e video musicali, in continua evoluzione e stravaganti. Il suo contributo al mondo della musica l'ha portata a ottenere numerosi premi.\nBiografia.\n\u00c8 figlia della cantante e cabarettista mixteca \"Anita S\u00e0nchez\" e dello scozzese-americano \"Allen Downs\", professore e operatore cinematografico del Minnesota. Cresciuta fra il Messico e la California, si \u00e8 laureata in canto e antropologia all'universit\u00e0 del Minnesota, per poi ritornare a vivere in Messico dove comincia a suonare nei club di Oaxaca e poi di Filadelfia assieme al sassofonista Paul Cohen, poi divenuto suo marito e direttore artistico.\nFra i suoi maggiori successi c'\u00e8 la partecipazione al film \"Frida\", in cui la Downs, oltre ad apparire nel film, partecipa alla colonna sonora, interpretando \"Estrella oscura\", \"Benediction and dream\", il brano \"Burn it blue\" assieme a Caetano Veloso, candidato all'oscar ed eseguito dal vivo sul palco dei \"75th Academy Awards\". Ha partecipato anche alle colonne sonore dei film \"Tortilla soup\" e \"Le donne vere hanno le curve\". Durante la sua carriera di attrice, ha partecipato a tre film, un documentario, accoppiato con la registrazione di cinque colonne sonore di film. Lila Downs \u00e8 attualmente considerato uno dei pi\u00f9 importanti artisti del suo genere chiaramente consolidato il suo impatto globale, e si colloca tra gli artisti pi\u00f9 influenti del mondo."}
{"id": "1757281", "revid": "1543377", "url": "https://it.wikipedia.org/wiki?curid=1757281", "title": "Creep (TLC)", "text": "Creep \u00e8 una canzone del gruppo femminile TLC, prodotta da Dallas Austin e scritta dallo stesso insieme alle componenti del gruppo per il loro secondo album, \"CrazySexyCool\". Il brano \u00e8 stato pubblicato come primo singolo estratto dall'album, ed \u00e8 diventato il primo numero uno del gruppo nella Billboard Hot 100, dove rimase in vetta per quattro settimane e divenne il secondo disco singolo pi\u00f9 venduto dell'anno, dietro soltanto a \"Take a Bow\" di Madonna. La RIAA ha certificato il singolo disco di platino con oltre un milione di copie vendute. Inoltre il brano fece guadagnare alle TLC il Grammy Award come \"miglior performance R&amp;B di un gruppo\". La canzone viene spesso considerata dai critici musicali come una delle migliori del gruppo, e viene sovente inserita nelle classifiche che stilano i migliori brani degli anni '90.\nComposizione e testo.\nIl brano prodotto da Dallas Austin \u00e8 costruito in maniera semplice e efficace su un assolo di tromba accompagnato dal campionamento scratchato di \"Hey Young World\" di Slick Rick. Il testo vede come protagonista una donna che, ben consapevole dei tradimenti del proprio compagno, decide di rispondere all'infedelt\u00e0 dell'uomo con altrettanta infedelt\u00e0, ma tenendola nascosta. Inizialmente Lisa \"Left Eye\" Lopes era contraria alla pubblicazione di \"Creep\" come singolo, perch\u00e9 secondo il suo punto di vista avrebbe potuto mandare un messaggio negativo alle donne, e aveva minacciato di comparire nel video con una striscia nera sulla bocca in segno di protesta.\nVideo.\nIl gruppo gir\u00f2 tre video nell'estate del 1994 per il singolo, e solo uno di questi venne pubblicato come video ufficiale. Nel video, diretto da Matthew Rolston, le tre componenti del gruppo indossano pigiami di seta nelle sequenze in cui vengono mostrate singolarmente. In un'altra scena T-Boz, che esegue le strofe della canzone, si esibisce sul palco di un locale affiancata da Omar Lopez (ex ballerino di Janet Jackson) che suona la tromba. Nella sequenza principale del video le cantanti, accompagnate da diversi ballerini, indossano dell'abbigliamento tipicamente hip-hop ed eseguono una coreografia. Il look che le cantanti sfoggiano nel video mostra un radicale cambiamento rispetto ai video precedenti e al periodo del primo album. Se prima il loro stile era influenzato pesantemente dalla cultura hip-hop di strada e dai colori accesi dei cartoni animati, in questo video presentavano un look molto pi\u00f9 sofisticato e sensuale, pur mantenendo l'elemento hip-hop nell'abbigliamento.\nRiconoscimenti.\nIl brano ha ricevuto due nomination ai Grammy Awards del 1996, \"Miglior Canzone R&amp;B\" e \"Miglior performance vocale R&amp;B da parte di un gruppo o un duo\", vincendo in quest'ultima categoria. Le TLC gareggiavano nella categoria \"Miglior Canzone R&amp;B\" anche con un'altra canzone, \"Red Light Special\", singolo successivo a \"Creep\", e nello stesso anno fecero incetta di nomination anche grazie all'album \"CrazySexyCool\" e al terzo singolo \"Waterfalls\". Ai Soul Train Lady of Soul Awards il brano \u00e8 stato premiato come \"MIglior singolo R&amp;B/Soul di un gruppo o un duo\".\nLa rivista Pitchfork ha inserito la canzone nella lista delle 200 migliori canzoni degli anni '90 alla posizione numero 114, definendolo \"il miglior singolo del trio, un ritorno al soul basato sul campionamento\". Spin ha inserito il brano al terzo posto nella lista dei 20 migliori singoli degli anni '90. La stessa rivista ha piazzato la canzone sempre al terzo posto nella lista delle migliori canzoni del 1995.\nRicezione.\n\"Creep\" ha passato un totale di 30 settimane nella Hot R&amp;B/Hip-Hop Songs di Billboard tra la fine del 1994 e l'inizio del 1995. In questa classifica ha raggiunto la prima posizione durante la settimana del 10 dicembre 1994, rimanendo in cima alla classifica per 9 settimane consecutive e diventando la seconda numero 1 del gruppo. \"Creep\" ha superato di gran lunga il successo di \"Baby-Baby-Baby\", singolo del 1992 tratto dal primo album delle TLC, che aveva passato 22 settimane in classifica e 2 al numero 1. Inoltre resta il brano del gruppo ad aver speso il maggior numero di settimane in cima alla classifica R&amp;B/Hip-Hop. Nella Hot 100 \"Creep\" \u00e8 stato invece il primo brano del gruppo ad aver raggiunto la prima posizione, raggiunta durante la settimana del 28 gennaio 1995 e dove \u00e8 rimasto per quattro settimane consecutive. Nella Hot 100 ha passato un totale di 32 settimane. Il successo \u00e8 stato garantito sia dalle vendite del cd singolo, che hanno permesso al brano di ricevere la certificazione di disco di platino, che dal passaggio in radio: il singolo ha raggiunto la posizione numero 3 nella Hot 100 Airplay, dove ha passato 33 settimane. Nella lista dei 100 singoli di maggior successo del 1995 di Billboard \"Creep\" \u00e8 stato inserito alla terza posizione, proprio dietro \"Waterfalls\" alla seconda posizione. Questo dimostra l'enorme successo avuto dal gruppo durante l'anno.\nNel Regno Unito il singolo ha raggiunto inizialmente, nel gennaio del 1995, la posizione numero 22; ripubblicato nel gennaio 1996, in seguito al successo di \"Waterfalls\", il singolo \u00e8 entrato in top10 arrivando al numero 6, e diventando il secondo singolo delle TLC ad entrare nella top10 britannica.\nIn Australia \u00e8 stato il primo singolo della band ad entrare in top20, dove si \u00e8 fermato alla posizione numero 20 rimanendovi per due settimane non consecutive. La Nuova Zelanda invece \u00e8 stato il paese dove il singolo ha avuto il successo maggiore dopo gli Stati Uniti: entrato in classifica nel dicembre 1994 al numero 42, il brano ha raggiunto la quarta posizione in classifica durante la settimana del 12 febbraio 1995, passando venti settimane in classifica e diventando il primo singolo della band ad entrare nella top10 neozelandese.\nNei Paesi Bassi il singolo ha raggiunto la posizione numero 19, mentre in Svizzera e in Francia si \u00e8 avvicinato alla top20 raggiungendo rispettivamente le posizioni numero 26 e 23."}
{"id": "1757290", "revid": "1186766", "url": "https://it.wikipedia.org/wiki?curid=1757290", "title": "Lovo", "text": ""}
{"id": "1757292", "revid": "68105", "url": "https://it.wikipedia.org/wiki?curid=1757292", "title": "Antifasciste", "text": ""}
{"id": "1757296", "revid": "1305772", "url": "https://it.wikipedia.org/wiki?curid=1757296", "title": "Lobau", "text": ""}
{"id": "1757307", "revid": "6923", "url": "https://it.wikipedia.org/wiki?curid=1757307", "title": "Michael Bleekemolen", "text": "Inizialmente ha corso in Formula Vee, per poi esordire in Formula 1 nel 1977 alla guida di una March nel Gran Premio casalingo, senza qualificarsi. Corre altri quattro Gran Premi nel 1978 alla guida di una ATS, senza ottenere punti. In seguito corre in Formula 3 per tre anni, vincendo due gare del campionato europeo e terminando secondo dietro Alain Prost."}
{"id": "1757312", "revid": "287204", "url": "https://it.wikipedia.org/wiki?curid=1757312", "title": "L.I.F.E.", "text": "L.I.F.E. \u00e8 il quarto singolo estratto dall'album di debutto di Lil Mama, Voice of the Young People.\nIl video musicale \u00e8 stato trasmesso per la prima volta il 30 aprile 2008 su Yahoo Music!"}
{"id": "1757313", "revid": "767487", "url": "https://it.wikipedia.org/wiki?curid=1757313", "title": "Analisi finale", "text": "\"Analisi finale (Final Analysis)\" \u00e8 un film del 1992, diretto da Phil Joanou e interpretato da Richard Gere e Kim Basinger.\nTrama.\nIl dr. Isaac Barr \u00e8 un noto psichiatra di San Francisco. Durante il trattamento analitico della sua giovane paziente Diana Baylor, il dr. Isaac, al fine di conoscere alcuni episodi poco chiari del passato della donna, accetta di incontrarsi nel proprio studio con la sorella Heather che, con il suo modo di comportarsi, seduce l'uomo. Poco dopo per\u00f2, Heather viene accusata di aver ucciso il marito. La difesa conta sull'aiuto della testimonianza di Isaac e sul fatto che la donna ha dei vuoti di memoria dovuti all'alcool, riuscendo in tal modo a scagionarla dalle accuse; in cambio dovr\u00e0 passare un periodo in un centro di cura. Isaac per\u00f2 scopre la verit\u00e0 sul conto della donna: aveva ordito l'omicidio contando sulla bravura del suo amante per farla franca e intascare cos\u00ec l'assicurazione sulla vita del marito ucciso. Prima osteggiato ma poi aiutato dal detective Huggins, dovr\u00e0 affrontare la furia della donna che li vuole morti entrambi.\nDistribuzione.\nData di uscita.\nIl film venne distribuito in vari paesi, fra cui:\nAccoglienza.\nIl film non fu un grande successo al botteghino e non riusc\u00ec a superare l'elevato budget di 33 milioni di dollari. La pellicola infatti incass\u00f2 nella prima settimana 6.411.441 dollari mentre in totale guadagn\u00f2 28.590.665 dollari.\nDa parte della critica invece il film ottenne pareri contrastanti. Si elogia infatti la bravura del regista, mentre non viene molto apprezzata quella della coppia degli attori principali, in particolare quella di Kim Basinger. Infine la sceneggiatura di Wesley Strick venne valutata negativamente."}
{"id": "1757321", "revid": "183694", "url": "https://it.wikipedia.org/wiki?curid=1757321", "title": "Knut Wicksell", "text": "Biografia.\nWicksell nacque a Stoccolma nel 1851. Il padre era un uomo di affari di modesto successo. Perse entrambi i genitori molto presto, la madre a sei anni e il padre a quindici. Wicksell frequent\u00f2 dal 1869, anche su consiglio del padre, l'Universit\u00e0 di Uppsala, dove frequent\u00f2 le facolt\u00e0 di matematica e fisica. Ricevette il primo diploma dopo soli due anni, ma decise di continuare gli studi fino al dottorato in matematica, ottenuto nel 1885. Nel 1887 ottenne una borsa di studio per andare a studiare a Vienna dove lesse Carl Menger e dove aument\u00f2 il suo interesse per le scienze sociali, in special modo per l'economia.\nMolto scalpore fece la sua posizione sul tema del lavoro. Nonostante si autodichiarasse socialista, spesso proponeva soluzioni \"malthusiane\". Fin dalla prima pubblicazione, \"\u00dcber wert, kapital und rente\", attir\u00f2 molta attenzione su di s\u00e9. Nel 1896, in \"Finanztheoretische untersuchungen\", cerc\u00f2 di applicare al marginalismo concetti come la tassazione progressiva, beni pubblici, ed altri.\nNel 1889 spos\u00f2 Anna Bugge, successivamente torn\u00f2 all'Universit\u00e0 di Uppsala, dove, nel 1889, divenne assistente docente. Negli anni successivi divenne docente all'Universit\u00e0 di Lund (Svezia).\nNel 1908, dopo un discorso nel quale ironizz\u00f2 sull'immacolata concezione, Wicksell fu imprigionato per due mesi. Otto anni dopo, nel 1916, torn\u00f2 a Lund, dove lasci\u00f2 il suo ruolo di docente per diventare consigliere del governo. In Stoccolma, Wicksell associava il suo pensiero economico a quello della \"scuola di Stoccolma\", formata da altri importanti economisti, quali Bertil Ohlin e Gunnar Myrdal. Fu anche professore di un giovane Dag Hammarskj\u00f6ld, divenuto poi Segretario generale delle Nazioni Unite.\nWicksell mor\u00ec nel 1926 mentre scriveva un suo ultimo lavoro sulla teoria dell'interesse.\nContributi teorici.\nWicksell, molto influenzato dalle visioni economiche di L\u00e9on Walras, Eugen von B\u00f6hm-Bawerk e David Ricardo, cerc\u00f2 di trovare una sintesi proprio tra questi tre importanti economisti. Il suo lavoro di creazione di una teoria economica sintetica gli valse l'appellativo di \"economista degli economisti\".\nPartendo da presupposti marginalisti, e difendendo la distribuzione della ricchezza prodotta, Wicksell sostenne la necessit\u00e0 dell'intervento dello Stato per implementare lo stato sociale.\nWicksell contribu\u00ec molto alla teoria dell'interesse, soprattutto attraverso l'opera del 1898, intitolata \"Geldzins und G\u00fcterpreise\". Wicksell separ\u00f2 il concetto di interesse naturale da quello di interesse della moneta. Il primo \u00e8 neutrale dai prezzi del mercato reale mentre il secondo \u00e8 la mera visione dell'interesse del mercato capitale. Questo concetto si ricollega alla scuola austriaca, la quale sostiene che il boom economico avviene quando l'interesse naturale \u00e8 pi\u00f9 alto del prezzo di mercato."}
{"id": "1757322", "revid": "1924342", "url": "https://it.wikipedia.org/wiki?curid=1757322", "title": "Waterfalls", "text": "Waterfalls \u00e8 un brano musicale R&amp;B del 1995 del trio femminile TLC, prodotto dal team Organized Noize e scritta da Marqueze Etheridge, Lisa \"Left Eye\" Lopes, ed Organized Noize per il secondo album della band, \"CrazySexyCool\". Il brano \u00e8 stato pubblicato nel 1995 come terzo singolo estratto dall'album, diventando in poco tempo un enorme successo di pubblico e di critica. Il singolo ha raggiunto la prima posizione della Hot 100 negli Stati Uniti, dove \u00e8 rimasto per sette settimane consecutive, ed ha avuto anche un buon successo internazionale, raggiungendo la prima posizione delle classifiche anche in Nuova Zelanda e Svizzera e la top5 di molti paesi. Il singolo \u00e8 stato certificato disco di platino dalla RIAA grazie a un milione di copie vendute negli Stati Uniti. Il brano ha ricevuto due nomination ai Grammy del 1996 e il relativo video ha vinto quattro premi agli MTV Video Music Awards del 1995, tra cui \"Video of the year\" (Video dell'anno). La canzone \u00e8 inserita in molte classifiche musicali che raccolgono i migliori brani degli anni novanta.\nIl video.\nIl video prodotto per \"Waterfalls\" \u00e8 stato diretto da F. Gary Gray e vede le TLC eseguire il brano in mezzo all'oceano, trasformandosi occasionalmente in creature d'acqua. Alle sequenze delle TLC si alternano due brevi storie, che trasformano in immagine le vicende narrate dalle strofe della canzone. Nella prima una madre tenta di sconsigliare il giovane figlio a non recarsi ad un appuntamento pericoloso con degli spacciatori. Il ragazzo non l'ascolta e viene ucciso. Nella seconda storia invece un giovane ha un rapporto sessuale con una ragazza senza utilizzare il preservativo. Le immagini ci fanno intuire che la donna aveva avuto in precedenza numerosi partner, da cui ha contratto l'AIDS, che ha evidentemente trasmesso al nuovo compagno. Nel video lavorano come attori Ella Joyce, Bokeem Woodbine, Shyheim, Paul J. Alessi e Gabrielle Bramford.\nRiconoscimenti.\nIl brano ha ricevuto due nomination ai Grammy Awards del 1996, sia come \"Pop performance by a duo or group with vocal\" che come \"Record of the year\", ovvero \"Disco dell'anno\", il premio pi\u00f9 prestigioso, ma ha perso in questo caso contro \"Kiss from a Rose\" di Seal. Il video del brano ha invece trionfato agli MTV Video Music Awards del 1995, ottenendo ben quattro premi: \"Miglior video dell'anno\", \"Miglior video di un gruppo\", \"Miglior video R&amp;B\" e \"Video scelto dal pubblico\". Ai Soul Train Music Awards il brano ha vinto in due categorie: \"Miglior singolo R&amp;B/Soul di un gruppo o di un duo\" e \"Miglior video musicale R&amp;B/Soul o Rap\".\nIl canale musicale VH1 ha inserito il brano alla posizione numero 8 nella lista delle 100 migliori canzoni degli anni novanta e al numero 6 in quella delle 40 migliori canzoni R&amp;B degli anni '90.\nNel 1999 MTV ha inserito il video della canzone alla posizione numero 40 nella classifica dei 100 migliori video mai girati.\nRicezione.\n\"Waterfalls\" \u00e8 stato il sesto singolo delle TLC ad entrare nella top5 della classifica R&amp;B/Hip-Hop di Billboard, dove ha raggiunto la quarta posizione e ha passato 26 settimane in classifica. La performance del singolo \u00e8 stata decisamente migliore nella Hot 100: raggiunta la prima posizione durante la settimana dell'8 luglio 1995, il brano \u00e8 rimasto in vetta alla classifica statunitense per sette settimane consecutive, e ha passato 34 settimane in totale nella classifica. \"Waterfalls\" \u00e8 diventato il singolo di maggior successo del gruppo in patria, quello che ha passato il maggior numero di settimane sia nella classifica che al numero 1. Il 31 luglio dello stesso anno il singolo ha ricevuto la certificazione di disco di platino dalla RIAA per oltre un milione di copie vendute, diventando il quarto singolo della band ad essere certificato disco di platino. Grazie all'enorme passaggio radiofonico, la canzone ha raggiunto la seconda posizione della classifica radiofonica statunitense, dove ha passato un totale di 47 settimane in classifica. Billboard ha nominato il singolo la seconda canzone di maggior successo del 1995, mentre al terzo posto ha posizionato il primo singolo tratto da \"CrazySexyCool\", \"Creep\".\nNel Regno Unito \"Waterfalls\" \u00e8 stato il primo singolo delle TLC ad entrare nella top10, dove ha raggiunto la posizione numero 4. Il singolo ha ricevuto la certificazione di disco d'argento dalla BPI per aver venduto oltre 200.000 copie.\nAnche in Australia si tratta del primo singolo del gruppo ad essere entrato in top10 e anche in questo caso il singolo ha raggiunto la posizione numero 4; inoltre il brano ha speso 22 settimane in classifica, di cui 16 passate in top20. In Nuova Zelanda il singolo ha debuttato al numero 11 il 9 luglio 1995 ed \u00e8 stato il primo della band a raggiungere il numero 1, dove \u00e8 rimasto per quattro settimane consecutive; inoltre ha passato 23 settimane in totale nella classifica, di cui 16 spese nella top10.\nAnche in Svizzera il singolo ha raggiunto la prima posizione, ma ha speso 27 settimane in classifica. In Austria, dove ha raggiunto la posizione numero 3, \u00e8 stato il primo singolo ad essere entrato in classifica. Nei Paesi Bassi si tratta del primo singolo ad essere entrato nella top10, dove ha raggiunto la quinta posizione il 9 settembre 1995. In Francia il singolo ha raggiunto la posizione numero 20, diventando il primo singolo ad entrare in top20; \"Creep\" si era infatti fermato al numero 23.\nIn Norvegia il brano ha debuttato al numero 20, per poi raggiungere 3 settimane pi\u00f9 tardi la seconda posizione, dove \u00e8 rimasto per due settimane consecutive. Il singolo ha passato 20 settimane di seguito nella top20 norvegese. In Svezia il brano ha debuttato al numero 29 l'8 settembre 1995 e ha raggiunto la settima posizione quattro settimane pi\u00f9 tardi."}
{"id": "1757324", "revid": "239439", "url": "https://it.wikipedia.org/wiki?curid=1757324", "title": "Voice of the Young People", "text": ""}
{"id": "1757335", "revid": "767487", "url": "https://it.wikipedia.org/wiki?curid=1757335", "title": "Helsinki Est", "text": "Helsinki Est \u00e8 un'area di Helsinki, la capitale della Finlandia, a cui ci si riferisce per comprendere i principali quartieri orientali e sud-orientali della citt\u00e0 (\"suurpiiri\" in finlandese, \"stordistrikt\" in svedese), e che comprende i quartieri Vartiokyl\u00e4, Myllypuro, Mellunkyl\u00e4, Vuosaari, Herttoniemi, Laajasalo e Kulosaari. Ad eccezione di quest'ultimo, gli edifici della zona sono relativamente recenti (la gran parte risale agli anni sessanta) e la densit\u00e0 di popolazione \u00e8 relativamente alta (eccetto la parte sud di Laajasalo e quasi tutto Kulosaari).\nHelsinki Est ha avuto problemi di disoccupazione e povert\u00e0, anche perch\u00e9 gli immigrati e i rifugiati si concentrano nell'area, ricca di abitazioni concesse dallo stato. Tutto ci\u00f2 ha portato alla concezione popolare di Helsinki Est come luogo problematico, il che non \u00e8 necessariamente vero.\nIl trasporto pubblico a Helsinki Est \u00e8 organizzato principalmente tramite la Metropolitana di Helsinki, gran parte delle cui fermate si trovano nella zona. Il maggiore centro commerciale dei paesi nordici, \"It\u00e4keskus\" (\"centro est\"), \u00e8 situato presso il centro geografico di Helsinki Est, e qui vi sono concentrati anche molti servizi pubblici e commerciali per l'area.\nIn questa zona avverr\u00e0 un grande cambiamento nelle infrastrutture, con il completamento del Porto di Vuosaari, in progetto per il 2008. La maggior parte delle infrastrutture portuali di Helsinki verr\u00e0 spostata al nuovo porto marittimo, che contribuir\u00e0 a creare nuove attivit\u00e0 economiche e a lasciare libere nuove aree per lo sviluppo in altre parti della citt\u00e0. \nDemografia.\nNel 2005, i principali quartieri a est e sud-est di Helsinki contavano una popolazione di 145.321 persone, e il quartiere maggiore risultava essere Mellunkyl\u00e4 con una popolazione di 36.360 persone. Il 10,2% della popolazione di questi quartieri risulta essere di origine straniera, e questa concentrazione \u00e8 molto maggiore di ogni altra zona di Helsinki. L'84,9% della popolazione di Helsinki Est parla finlandese come lingua madre, il 5,4% parla svedese e il 9,7% ha un'altra lingua come lingua madre. Le lingua pi\u00f9 comuni dopo finlandese e svedese sono russo, estone, somali e inglese.\nI grandi quartieri orientali hanno un tasso di disoccupazione di circa il 12%, maggiore delle altre zone della capitale finlandese, mentre i quartieri sud-orientali sono pi\u00f9 vicini alla media di circa il 9%. Circa una persona ogni dieci a Helsinki Est riceve sovvenzioni dallo stato; a Mellunkyl\u00e4, dove la situazione \u00e8 pi\u00f9 problematica, il tasso \u00e8 del 14,9% (a scopo di confronto, a Lauttasaari, Helsinki Ovest, il tasso \u00e8 solo del 3,8%).\nHelsinki Est nella cultura di massa.\nMolti artisti hip hop finlandesi, come Iso H, Steen1 e Notkea Rotta, provengono da Helsinki Est. Alcuni di essi, specialmente Steen1, nei loro testi impiegano temi politici, focalizzandosi sui problemi dei quartieri orientali della capitale.\nL'acquedotto di Roihuvori, costruito negli anni settanta, visibile da quasi tutta Helsinki Est, \u00e8 divenuto simbolo dell'area. \u00c8 utilizzato come mezzo nei film e nelle serie TV finlandesi per mostrare che gli eventi sono girati a Helsinki Est.\n\u00c8 anche conoscenza comune in un contesto culturale popolare pi\u00f9 ampio che una squadra di hockey su ghiaccio professionista, Jokerit, ha gran parte dei suoi sostenitori a Helsinki Est."}
{"id": "1757345", "revid": "287204", "url": "https://it.wikipedia.org/wiki?curid=1757345", "title": "Libro di Mormon (annali di Mormon)", "text": "Il Libro di Mormon \u00e8 il tredicesimo libro che compone il Libro di Mormon. Questo teso \u00e8 suddiviso in 9 capitoli. Le abbreviazioni utilizzate per questo libro sono \"Mormon\" e \"Morm.\".\nSecondo il testo del libro, fino al settimo capitolo l'autore dello stesso \u00e8 Mormon, mentre gli ultimi due capitoli sono stati scritti da suo figlio Moroni che ricevette le tavole d'oro dal padre con l'impegno di completarle e nasconderle definitivamente.\nNarrazione.\nAmmaron trasmise la custodia delle tavole a Mormon. I Nefiti e Lamaniti sono nuovamente in guerra l'uno contro l'altro. Nel 385 i Nefiti si radunano presso la collina di Cumora per la battaglia finale, mentre Mormon nascose le tavole d'oro nella collina di Cumora. I Nefiti furono annientati e distrutti dai Lamaniti."}
{"id": "1757346", "revid": "446353", "url": "https://it.wikipedia.org/wiki?curid=1757346", "title": "Classe Rajput", "text": "Le Classe Rajput della Marina militare dell'India, composta da 6 unit\u00e0, \u00e8 un tipo di cacciatorpediniere missilistico multiruolo del tipo Kashin. Queste unit\u00e0 erano state inizialmente costruite per la Marina Sovietica nell'ambito del \"Project 61ME\", una delle varianti del Progetto 61M e vendute dall'Unione Sovietica all'India mentre erano in costruzione.\nTutte le unit\u00e0 indiane sono state costruite nei cantieri di Mykola\u00efv in Ucraina.\nCaratteristiche.\nLe unit\u00e0 della classe hanno lo scafo suddiviso in 13 compartimenti stagni e la robustezza delle navi ben curata.\nLa propulsione \u00e8 di tipo COGAG con 4 turbine a gas e 2 eliche con una potenza complessiva di 72000 HP che permettono una velocit\u00e0 massima di 35 nodi.\nL'autonomia, che \u00e8 di 4000 miglia alla velocit\u00e0 di 18 nodi, scende a 2600 miglia alla velocit\u00e0 di 30 nodi.\nL'armamento delle unit\u00e0 \u00e8 quello del tipo Classe Kashin Modified con la differenza principale rispetto alle unit\u00e0 sovietiche della rimozione della torretta binata da 76mm poppiera per poter disporre di un vero e proprio ponte di volo per un elicottero antisommergibile e da esplorazione Ka-25.\nL'elicottero \"Ka-25\" \u00e8 stato in seguito sostituito dal pi\u00f9 moderno Ka-28, versione export del Kamov Ka-27 o in alternativa dal \"Chetak\", versione indiana costruita su licenza dell'Alouette III.\nPer il resto l'armamento \u00e8 quello dei \"Kashin-Mod.\", con due cannoni da 76 mm in un impianto binato a prora, quattro CIWS da 30mm AK-630 per la difesa antiaerea a corto raggio, due lanciamissili SA-N 1 a prua e poppa con relativi radar di tiro per la difesa antiaerea a lungo raggio, quattro lanciamissili SS-N-2 per il combattimento navale di superficie, due lanciarazzi ASW a dodici canne RBU-6000 e l'impianto lanciasiluri quintuplo per siluri pesanti da 533 mm a met\u00e0 nave.\nAltra differenza con i \"Kashin-Mod.\" \u00e8 che i missili SS-N-2 erano del tipo destinato all'esportazione, almeno inizialmente, e la collocazione che nei \"Kashin-Mod.\" era verso poppa, nei \"Rajput\" \u00e8 verso prora con una coppia di lanciamissili per fiancata.\nLa \"Classe Rajput\" \u00e8 risultata la sottoversione pi\u00f9 equilibrata ed efficace della serie dei Kashin.\nL'elettronica delle unit\u00e0 comprende vari radar di navigazione di ricerca e di tiro. La ricerca sommergibili \u00e8 affidata al sonar di ricerca e attacco a media frequenza \"Vycheda MG 311\" ed al sonar VDS \"Mare Tail\" a profondit\u00e0 variabile di ricerca attiva a media frequenza. Gli elicotteri dispongono di sonar VGS-3 a profondit\u00e0 variabile.\nLe navi sono state dotate di nuovi equipaggiamenti EW tra il 1993 e il 1994. Sembra che il sistema di combattimento delle unita sia di tecnologia italiana e compatibile con il sistema IPN-10 della Selenia. Le unit\u00e0 sono state dotate di sistema di comunicazione satellitare Immarsat.\nI missili SS-N-2 sono in via di sostituzione con missili da crociera supersonici BrahMos testati sulla capoclasse \"Rajput\" e costruiti da una Joint venture russo-indiana. BrahMos \u00e8 acronimo di Brahmaputre-Moskva ed i Rajput saranno le prime unit\u00e0 indiane ad essere equipaggiate con questi missili. Il missile \u00e8 autoguidato con sistema di navigazione inerziale, ha un raggio d'azione massimo di 300 chilometri, pu\u00f2 raggiungere una velocit\u00e0 massima di 2,7 Mach ed \u00e8 dotato di sistemi anti-jamming che permettono di distinguere tra un vero bersaglio e decoys quali chaff. La testata \u00e8 di 2 tipi, di cui una che esplode al contatto ed un'altra che esplode alcuni millesimi di secondi dopo aver penetrato il bersaglio.\nPer il lancio possono anche essere utilizzati lanciatori tipo VLS con cui \u00e8 stato equipaggiato il \"Ranvijay\".\nIn una delle ultime 2 unit\u00e0 o in entrambe le ultime 2 unit\u00e0, 2 dei 4 sistemi CIWS sono stati sostituiti con missili israeliani Barak.\nServizio.\nLe prime 3 unit\u00e0 della Classe hanno la loro base operativa a Vizag, le ultime 2 unit\u00e0 a Bombay.\nPer la modernizzazione di queste unit\u00e0 era stata presa in considerazione l'assistenza ucraina, ma sembra che poi si sia preferito rivolgersi all'aiuto dei russi.\nNel 2003 il \"Ranjit\" si \u00e8 recato in visita diplomatica in Mozambico, dove il 25 giugno ha presenziato ai festeggiamenti per il 28\u00ba anniversario dell'indipendenza di quella nazione africana. Successivamente su invito del Presidente del Mozambico Joaquim Chissano che ha effettuato una visita a bordo il 30 giugno, ha partecipato dal 4 al 12 luglio ad un'esercitazione con forze navali del Mozambico.\nNel 2007 unit\u00e0 della classe hanno partecipato all'esercitazione multinazionale Malabar 2007 con unit\u00e0 della US Navy, dell'Australia, del Giappone e di Singapore. L'esercitazione ha l'obiettivo di accrescere la cooperazione tra Marine Militari e sviluppare intese comuni per la sicurezza dei traffici marittimi."}
{"id": "1757350", "revid": "1543377", "url": "https://it.wikipedia.org/wiki?curid=1757350", "title": "No Scrubs", "text": "No Scrubs \u00e8 un singolo del trio femminile statunitense TLC, pubblicato il 23 marzo 1999 come primo estratto dal terzo album in studio \"FanMail\".\nDescrizione.\nIl brano, scritto dal produttore Kevin \"She'kspere\" Briggs insieme a Tameka Cottle e Kandi Burruss (entrambi del gruppo Xscape), spiega che cosa \u00e8 uno \"scrub\", termine slang per indicare uno \"sfigato\", senza lavoro, senza automobile e privo di classe. \"No Scrubs\" \u00e8 il primo singolo delle TLC ad avere come cantante principale Rozonda \"Chili\" Thomas anzich\u00e9 Tionne \"T-Boz\" Watkins.\nSuccesso commerciale.\nIl brano \u00e8 il terzo del gruppo a raggiungere la prima posizione nella Billboard Hot 100 e ha vinto il Grammy Award come \"miglior performance R&amp;B di un gruppo\".\nVideo musicale.\nIl futuristico videoclip, diretto da Hype Williams, ha permesso alle TLC di vincere l'MTV Video Music Awards nel 1999 come \"Miglior video di un gruppo\", battendo i favoriti 'N Sync e Backstreet Boys. Ognuno dei membri del gruppo esegue il brano da un proprio set, oltre ad avere dei momenti in cui le TLC eseguono una coreografia insieme davanti al proprio logo. Sono state notate alcune somiglianze fra il singolo \"No Scrubs\" e \"Shape Of You\" di Ed Sheeran, che hanno indotto il cantautore britannico a inserire gli autori di \"No Scrubs\" tra gli autori della propria canzone."}
{"id": "1757394", "revid": "415370", "url": "https://it.wikipedia.org/wiki?curid=1757394", "title": "Chiesa mormona", "text": ""}
{"id": "1757397", "revid": "339392", "url": "https://it.wikipedia.org/wiki?curid=1757397", "title": "Fred H. Hale, Sr.", "text": ""}
{"id": "1757400", "revid": "2043462", "url": "https://it.wikipedia.org/wiki?curid=1757400", "title": "Alessandro d'Assia", "text": "Famiglia d'origine.\nSuo padre era Luigi II d'Assia, granduca d'Assia e del Reno dal 1830 al 1848, figlio maggiore del granduca Luigi I d'Assia e di sua moglie Luisa d'Assia-Darmstadt; sua madre era la principessa Guglielmina di Baden, figlia di Carlo Luigi di Baden e della principessa Amalia d'Assia-Darmstadt.\nEra fratello di Luigi III d'Assia e di Maria Aleksandrovna, zarina di Russia.\nBiografia.\nCome giovane principe d'Assia, Alessandro segu\u00ec la tradizione militare della famiglia. Infatti serv\u00ec nell'esercito russo, dove si distinse come soldato. Il fatto che la sorella fosse la moglie di Alessandro II di Russia, influ\u00ec sulla sua carriera e fu insignito dell'Ordine di San Giorgio di 4\u00aa classe.\nLa promettente carriera di Alessandro venne per\u00f2 bruscamente interrotta dal suo matrimonio. Infatti Alessandro si innamor\u00f2 della contessa Julia von Hauke, dama di compagnia della sorella, figlia di Hans Moritz von Hauke e di sua moglie Sophie la Fontaine. Lo zar Alessandro aveva progettato per il cognato un matrimonio con la nipote; essendo venuto a conoscenza dei progetti del cognato, proib\u00ec il matrimonio. Alessandro si trasfer\u00ec in Inghilterra per pensare al suo futuro, ma presto torn\u00f2 a San Pietroburgo e fugg\u00ec con Julia. Si sposarono a Breslavia nel 1851.\nDopo il matrimonio tornarono in Assia, presso il fratello maggiore di Alessandro, Luigi III d'Assia, che ritenne insufficiente il rango della cognata, e quindi sanc\u00ec che quello avvenuto era a tutti gli effetti un matrimonio morganatico. Julia venne creata contessa di Battenberg, dal nome dell'omonima cittadina. Successivamente venne elevata al rango di Principessa, anche se i figli vennero esclusi dalla linea di successione al Granducato.\nLa coppia visse una vita tranquilla, stabilendosi nel Castello di Heiligenberg presso Jugenheim.\nDiscendenza.\nDal matrimonio nacquero cinque figli, i quali ereditarono il titolo e il cognome della madre:"}
{"id": "1757405", "revid": "123527369", "url": "https://it.wikipedia.org/wiki?curid=1757405", "title": "Unpretty", "text": "Unpretty \u00e8 un singolo del 1999 del trio femminile delle TLC, estratto come secondo singolo dall'album \"FanMail\". Il brano \u00e8 il quarto ed ultimo disco al numero uno nella Billboard Hot 100.\nVideo musicale.\nCostato oltre 1.6 milioni di dollari il video di \"Unpretty\" \u00e8 stato diretto da Paul Hunter e racconta diverse storie legate al testo della canzone. Le varie storie sono intervallate da sequenze delle TLC che eseguono il brano dapprima in una futuristica \"sala comandi\" ed in seguito in un campo fiorito. La storia principale vede una giovane donna, interpretata dal membro del gruppo Rozonda \"Chilli\" Thomas, che si lascia convincere dal proprio fidanzato a farsi aumentare chirurgicamente il proprio seno. Tuttavia, una volta in ospedale, dopo aver visto le altre pazienti, la ragazza fugge via in preda al panico e scaccia via anche il fidanzato da casa propria. Un'altra delle storie del video vede protagonista Lisa Lopes nei panni della testimone di una rissa fra bande ed un conseguente omicidio. Questa parte figura un rap cantato proprio dalla Lopes, estratto da un altro brano presente in \"Fanmail\", \"I'm Good at Being Bad\". Nelle altre scene del video, la Lopes utilizza la lingua dei segni."}
{"id": "1757406", "revid": "1745361", "url": "https://it.wikipedia.org/wiki?curid=1757406", "title": "Allineamento di sequenze", "text": "L'allineamento di sequenze \u00e8 una procedura bioinformatica con cui vengono messe a confronto ed allineate due o pi\u00f9 sequenze primarie di aminoacidi, DNA o RNA. L'allineamento permette di individuare regioni identiche o simili che possono avere relazioni funzionali, strutturali o filogenetiche (evolutive). Spesso l'allineamento viene utilizzato per verificare se una sequenza di interesse sia presente all'interno di un database di sequenze conosciute oppure se ne esista una simile.\nLe basi di sequenze allineate formano delle righe all'interno di una matrice, mentre le colonne sono formate dove possibile da basi identiche o simili. Spazi (\"gap\", identificati in un allineamento dal trattino -) possono essere introdotti per ottenere il maggior numero di identit\u00e0 tra sequenze e per compensare eventuali inserimenti o rimozioni (\"indel\") evolutive di basi. Se due sequenze sono omologhe gli errori in un allineamento possono essere interpretati come singole mutazioni, mentre gli spazi come \"indel\" introdotti in una sequenza dopo il punto di divergenza.\nNell'allineamento di sequenze di aminoacidi la similarit\u00e0 tra basi nella stessa colonna fornisce informazioni sulla conservazione di una particolare regione della proteina. L'assenza di sostituzioni o la presenza esclusiva di sostituzioni conservative (un aminoacido sostituito ad un altro con un gruppo laterale R con simili propriet\u00e0 biochimiche) in una regione del polipeptide pu\u00f2 indicare che questa regione \u00e8 importante a livello strutturale o funzionale.\nProgrammi specializzati nell'allineamento possono offrire due opzioni: allineamenti globali o locali. L'allineamento globale \u00e8 un'ottimizzazione che cerca di estendere l'appaiamento delle basi lungo le intere sequenze; l'allineamento locale invece cerca di identificare regioni di similarit\u00e0 all'interno di sequenze che possono essere molto diverse. L'allineamento locale \u00e8 solitamente preferito, nonostante sia pi\u00f9 difficile da produrre, dato l'aggiunto problema dell'identificazione di regioni simili.\nAlgoritmi di allineamento.\nStoricamente uno dei primi algoritmi di allineamento di tipo globale \u00e8 l'algoritmo Needleman-Wunsch del 1970, basato sulla programmazione dinamica. Nel 1981 \u00e8 stato proposto l'algoritmo Smith-Waterman basato sempre sulla programmazione dinamica, ma che produce un allineamento di tipo locale.\nPer determinare l'edit distance, cio\u00e8 quanto le sequenze sono differenti, si possono usare diverse metriche. Le pi\u00f9 famose sono la distanza di Levenshtein che conta il numero di sostituzioni, inserimenti e cancellazioni) o la distanza di Hamming che conta solo il numero di sostituzioni e non ammette inserimenti e cancellazioni.\nSoftware.\nEsistono molti software di allineamento, uno dei pi\u00f9 usati e famosi \u00e8 BLAST (Basic Local Alignment Search Tools)."}
{"id": "1757412", "revid": "36426", "url": "https://it.wikipedia.org/wiki?curid=1757412", "title": "Piazza Attias", "text": "Piazza Attias \u00e8 una delle principali piazze di Livorno.\nLa piazza prende il nome dalla storica villa Attias, che fino al 1968, prima di essere demolita, fronteggiava il vicino palazzo Santa Elisabetta.\nStoria.\nNell'area della piazza insistevano alcune ville caratterizzate da rigogliosi parchi, la principale delle quali era villa Attias.\nA partire dell'Ottocento, con lo sviluppo della citt\u00e0 verso sud, la zona fu oggetto di un crescente interesse: ad esempio, \u00e8 nota la proposta di Pasquale Poccianti per la realizzazione di una piazza al punto d'incrocio tra l'asse rettilineo proveniente dal bastione del Casone e l'antico percorso delle guglie (corso Mazzini e corso Umberto) che, fino al 1776, aveva delimitato le servit\u00f9 militari della citt\u00e0 fortificata.\nTuttavia, fu solo nel secondo dopoguerra che l'area dell'Attias sub\u00ec importanti trasformazioni: tra gli anni cinquanta e l'inizio degli anni settanta del Novecento, la progressiva riduzione dei parchi e la demolizione delle ville determin\u00f2 la formazione di una piazza circondata da imponenti complessi edilizi; vi era anche l'ipotesi, rimasta solo su carta, di realizzare un asse viario tangente alla citt\u00e0 ottocentesca, per sopperire alle carenze della rete viaria dei quartieri situati a sud del Fosso Reale.\nPer la sua posizione centralissima, nel punto di intersezione tra alcune delle pi\u00f9 frequentate strade di Livorno, la piazza \u00e8 divenuta nel tempo uno dei principali spazi di aggregazione della cittadinanza, andando tuttavia incontro a consistenti fenomeni di degrado.\nA partire dall'anno 2011 piazza Attias \u00e8 stato oggetto di un piano di riqualificazione, che ha portato al completo rifacimento della pavimentazione e dell'arredo urbano, consentendo di intervenire, tra l'altro, anche sull'impermeabilizzazione del parcheggio interrato posto sulla sua verticale; nell'occasione, sul margine ovest della piazza, \u00e8 stata collocata una grande \"A\", evocativa del nome \"Attias\", realizzata dall'artista Renato Spagnoli.\nUna seconda installazione \u00e8 stata posta nel 2017 nell'area di collegamento tra piazza Attias e piazza della Vittoria: realizzata dall'artista Fabrizio Breschi e inaugurata ufficialmente solo nel settembre 2018, rappresenta una \"V\" di colore azzurro, la cui parte inferiore richiama comunque le lettere \"A\" di Attias e \"M\" di Magenta, essendo quest'ultima l'originaria denominazione di piazza della Vittoria.\nAncora nel 2017, all'intersezione con via Roma, \u00e8 stato posto il busto di \"Amedeo Modigliani\"; il busto, realizzato nel 1955 da Vitaliano De Angelis e originariamente situato nel parco di villa Fabbricotti, \u00e8 stato eretto su un nuovo piedistallo a breve distanza dalla casa natale dell'artista."}
{"id": "1757413", "revid": "125671709", "url": "https://it.wikipedia.org/wiki?curid=1757413", "title": "Ucalegonte", "text": "Nella mitologia greca, Ucalegonte appare come un vecchio compagno di Priamo, a Troia, insieme ai tre fratelli del re e ad altri anziani, quali l'amico caro Antenore, Antimaco, Pantoo e Timete.\nIl mito.\nNell'Iliade.\nIl ruolo di Ucalegonte \u00e8 sommariamente descritto nell\"'Iliade\"; insieme ad altri troiani dalla veneranda et\u00e0, faceva parte del consiglio degli anziani che si radunava periodicamente presso le Porte Scee per discutere di guerra o per fornire sagge informazioni al re.\nNell\"'Iliade\", Ucalegonte e gli altri anziani appaiono radunati per discutere su una possibile trattativa tra Achei e Troiani, che si sarebbe conclusa con un leale duello tra Paride, il provocatore della guerra, e Menelao, il re di Sparta.\nLa morte.\nLa fine del vegliardo \u00e8 raccontata brevemente da Virgilio nell\"'Eneide\"; la notte della caduta di Troia la casa di Ucalegonte, che si trova vicino a quella di Enea, viene incendiata dal fuoco delle fiaccole nemiche e rasa al suolo.\nVirgilio non allude esplicitamente anche alla morte dell'anziano troiano, ma sicuramente la nota frase \"Gi\u00e0 arde l\u00ec accanto Ucalegonte\" fa capire che Ucalegonte \u00e8 perito nel rogo della sua abitazione (intossicato o divorato dal fuoco)..\nPareri secondari.\nIn una versione oscura, Ucalegonte appare come il nome di un certo Tebano, il quale era ritenuto padre della Sfinge."}
{"id": "1757418", "revid": "1543377", "url": "https://it.wikipedia.org/wiki?curid=1757418", "title": "Oggetto di Hoag", "text": "L'Oggetto di Hoag \u00e8 una galassia di aspetto non convenzionale, conosciuto come galassia ad anello. La straordinaria forma di quest'oggetto ha interessato appassionati ed astronomi; fu scoperta da Arthur Allen Hoag nel 1950, il quale la classific\u00f2 come una nebulosa planetaria o una galassia di forma peculiare.\nOsservazione.\nQuesta remota galassia \u00e8 visibile nella costellazione del Serpente, in particolare nella sezione della Testa; si individua circa 6 gradi a sud-ovest della stella . Si tratta di un oggetto molto debole, fuori dalla portata dei telescopi di piccola e media portata; la sua magnitudine \u00e8 16.\nCaratteristiche.\nLa galassia, distante circa 600 milioni di anni luce, \u00e8 formata da un anello quasi perfetto di stelle calde e blu che circonda un nucleo di colore giallo. Il diametro di 6\" della parte interna della galassia corrisponde a circa 17.000 anni luce (5,3 kiloparsec), mentre l'anello esterno ha un diametro interno di 28\", corrispondente a circa 75.000 anni luce (24,8 kpc); il diametro totale della galassia si aggira sui 45\", pari a circa 121.000 anni luce (39,9 kpc), che equivale ad un diametro leggermente superiore a quello della nostra Via Lattea. Lo spazio che separa le due popolazioni stellari (centro e anello) potrebbe contenere alcuni ammassi aperti, che per\u00f2 sono troppo deboli per essere osservati. Nonostante l'incredibile rarit\u00e0 di questo tipo di galassie, tra l'anello esterno ed il nucleo \u00e8 visibile (a ore uno nella foto) un'altra galassia con le medesime caratteristiche ad anello, molto pi\u00f9 distante, e incredibilmente sovrapposte l'una con l'altra per un raro effetto di prospettiva.\nFormazione.\nNonostante la sua natura peculiare sia stata ben mostrata dal Palomar Sky Survey, la sua forma non \u00e8 descritta e contemplata n\u00e9 nel \"Morphological Catalogue of Galaxies\", n\u00e9 nel \"Catalogue of Galaxies and Clusters of Galaxies\" (CGCG), n\u00e9 nel \"Catalogue of Galactic Planetary Nebulae\".\nDurante il primo annuncio della scoperta, Art Hoag propose un'ipotesi secondo la quale l'anello visibile fosse in realt\u00e0 prodotto dall'effetto delle lenti gravitazionali; questa teoria fu in seguito messa in discussione poich\u00e9 sia l'anello che il nucleo possedevano lo stesso spostamento verso il rosso (\"redshift\") e poich\u00e9 i telescopi pi\u00f9 potenti messi a punto in seguito rivelarono che la struttura dell'anello non era un effetto dovuto alle lenti gravitazionali.\nMolti dettagli della galassia restano sconosciuti, primo fra tutti le cause della sua origine. Le cos\u00ec note \"classiche\" galassie ad anello sono il risultato di una collisione di una piccola galassia con un'altra pi\u00f9 grande con struttura a disco (galassie interagenti); questa collisione produce nel disco un'onda di densit\u00e0 che comporta la formazione del caratteristico anello. Tuttavia, nell'Oggetto di Hoag non si rivela alcuna traccia di una seconda galassia che possa aver agito da \"proiettile\", senza contare che il suo nucleo possiede una velocit\u00e0 relativa molto pi\u00f9 bassa rispetto all'anello, rendendo l'ipotesi delle galassie interagenti assai poco credibile.\nSi \u00e8 suggerito che l'Oggetto di Hoag potrebbe essere il prodotto di una estrema \"instabilit\u00e0 di barra\" avvenuta alcuni miliardi di anni fa in quella che in origine era una galassia spirale barrata. Nel 1987 Schweizer ed altri studiosi suggerirono che questa \u00e8 un'ipotesi improbabile, poich\u00e9 il nucleo dell'oggetto \u00e8 di forma sferoidale, mentre il nucleo di una galassia spirale barrata appare pressato, oltre che per altre ragioni. \u00c8 interessante notare che solo poche galassie possiedono le caratteristiche principali dell'Oggetto di Hoag, incluse l'anello di stelle ben delineato, ma i loro centri, a differenza di questa galassia, sono allungati o barrati, mostrando certe volte pure una traccia di strutture a spirale; anche se nessun'altra galassia ha una simmetria cos\u00ec perfetta come l'Oggetto di Hoag, le galassie con caratteristiche simili a questa sono note come \"Galassie del tipo Hoag\".\nMentre c'\u00e8 molto ancora da spiegare sulla formazione dell'Oggetto di Hoag, \u00e8 stato suggerito che un \"evento di accrescimento\" maggiore, in altre parole una collisione o una cattura di una galassia da parte di un'altra, potrebbe aver causato la formazione della galassia che vediamo oggi. L'evento avrebbe avuto luogo probabilmente negli ultimi 2-3 miliardi di anni, e potrebbe essere paragonato al processo che forma le galassie ad anello polare."}
{"id": "1757441", "revid": "1371684", "url": "https://it.wikipedia.org/wiki?curid=1757441", "title": "Fonte della Roccia", "text": "Fonte della Roccia (\"Trinkstein\" in tedesco) \u00e8 una delle frazioni del comune italiano di Predoi, in provincia di Bolzano.\nGeografia fisica.\nCaratteristiche.\nIl piccolo villaggio di malghe \u00e8 il centro abitato pi\u00f9 settentrionale d'Italia (il pi\u00f9 meridionale \u00e8 Lampedusa), e sorge alle pendici della Vetta d'Italia (2.912\u00a0m). L'abitato si trova nei pressi della Valle Aurina e sorge nella Valle del Vento (\"Windtal\"), sulla strada provinciale terminale che prosegue, dopo Casere, dalla SS 621, con il nome di \"Via Casere\". \u00c8 attraversato dal torrente Aurino (\"Ahr\") e, oltre al massiccio della Vetta d'Italia, altre pendici montuose rilevanti che dominano il villaggio sono il Picco dei Tre Signori (3.498\u00a0m) ed il Pizzo Rosso di Predoi (3.495\u00a0m) con i loro rispettivi ghiacciai.\nPosizione.\nSi trova a meno di 3\u00a0km dal confine con l'Austria (raggiungibile scalando il Passo dei Tauri, a 2.633\u00a0m), negli stati federati del Salisburghese e del Tirolo.\nI centri abitati pi\u00f9 vicini sono le malghe di Pratomagno (\"Prastmann\"), ad 1\u00a0km a sud, ed il paese di Casere, a 2,5\u00a0km a sud. Da Predoi dista circa 5\u00a0km, 20 dal comune di Valle Aurina, 28 da Campo Tures, 50 da Brunico, 85 da Bressanone e circa 135 da Bolzano.\nEconomia.\nTurismo.\nFonte della Roccia \u00e8 inserita nel contesto ambientalistico del Parco naturale delle Vedrette di Ries-Aurina."}
{"id": "1757447", "revid": "767487", "url": "https://it.wikipedia.org/wiki?curid=1757447", "title": "Classe Juliett", "text": "I sottomarini classe Juliett (Progetto 651 secondo la classificazione russa) erano battelli a propulsione convenzionale equipaggiati con missili da crociera. Ne furono costruiti 16 esemplari, oggi tutti radiati.\nStoria.\nSviluppo.\nI Juliett vennero ordinati dalla Marina Sovietica alla fine degli anni cinquanta, in modo da avere una certa capacit\u00e0 di attacco nucleare sulle coste orientali degli Stati Uniti. Dal punto di vista tecnico, si trattava di una versione di dimensioni ridotte dei progetto 675 Echo II.\nIn origine era prevista la costruzione di 35 battelli, in pratica ne vennero realizzati solo 16, tra il 1962 ed il 1968, tutti presso il cantiere navale di Krasnoe Sormovo, presso Gor'kij (oggi Ni\u017enij Novgorod).\nI Juliett rimasero in servizio fino agli anni ottanta, e l'ultimo venne radiato nel 1994.\nUna versione equipaggiata con missili balistici, chiamata progetto 652, non ebbe seguito.\nDescrizione tecnica.\nCaratteristiche tecniche.\nDal punto di vista tecnico, i Juliett sono una versione ridotta e a propulsione convenzionale dei classe Echo.\nLo scafo \u00e8 ricoperto di una speciale gomma che permette di assorbire i rumori, e quindi ridurre la possibilit\u00e0 di essere individuati dai sonar.\nI progetto 651 hanno il doppio scafo. Lo scafo interno \u00e8 suddiviso in otto compartimenti:\nL'autonomia in emersione pu\u00f2 raggiungere le . In immersione, invece, la propulsione \u00e8 assicurata da motori elettrici, alimentati da circa 300 tonnellate di batterie. L'autonomia in immersione \u00e8 di 810 miglia. Inoltre, alcuni esemplari sono stati dotati di apparati di comunicazione satellitare.\nArmamento.\nI Juliett erano equipaggiati con quattro missili da crociera a testata nucleare, e 10 tubi lanciasiluri (6 a prua e 4 a poppa) con un totale di 22 siluri. Il tempo di preparazione richiesto per il lancio del primo missile era quattro minuti e mezzo. Gli altri tre potevano invece essere lanciati alla distanza di 10 secondi. Il lancio avveniva in emersione, mentre il sottomarino \u00e8 in movimento alla velocit\u00e0 di quattro nodi.\nI missili inizialmente imbarcati erano gli SS-N-3 Shaddock nella versione P-3 a guida inerziale, che vennero poi sostituiti dai pi\u00f9 accurati SS-N-3 P-6. Infine, i Juliett ricevettero gli SS-N-12 Sandbox, che misero in grado questi sottomarini di colpire le portaerei americane."}
{"id": "1757448", "revid": "15914860", "url": "https://it.wikipedia.org/wiki?curid=1757448", "title": "Trinkstein", "text": ""}
{"id": "1757451", "revid": "110157", "url": "https://it.wikipedia.org/wiki?curid=1757451", "title": "Girl Talk (TLC)", "text": "Girl Talk \u00e8 una canzone scritta da Lisa Lopes, Anita McLoud, Edmund \"Eddie Hustle\" Clement, Kandi Burruss, e Tionne Watkins, ed \u00e8 il primo singolo delle TLC ad essere estratto dal loro quarto album \"3D\" del 2002. Il brano figura una frase di 2Pac all'inizio del rap della Lopes.\nTracce.\nCD-Single 1\nCD-Single 2\nDVD Single"}
{"id": "1757452", "revid": "1543377", "url": "https://it.wikipedia.org/wiki?curid=1757452", "title": "Roma Softball Fastpitch", "text": "La Roma Softball Fastpitch \u00e8 la squadra che rappresenta Roma nel Campionato di serie A di Softball maschile, istituito nel 2008. \nIl 27 luglio 2008 la Roma ha vinto il primo campionato italiano di Softball maschile.\nIl 12 luglio 2009 a Nettuno la Roma si \u00e8 confermata Campione Nazionale sconfiggendo la squadra locale e aggiudicandosi il titolo per la seconda volta consecutiva.\nLa Roma Softball gioca nel Campo di Softball del complesso dell'Acqua Acetosa.\nStoria.\nLa squadra nasce nel 1995 nell'ambito dell'attivit\u00e0 di Softball maschile amatoriale, collezionando diversi successi nel corso degli anni, sia in Italia sia in Europa.\nNel 2004, infatti, si \u00e8 laureata campione di Italia di Softball amatoriale, guadagnando il diritto di partecipare nel 2005 all\"'European Cup Men\" \"Pole A\" di Softball maschile. Nello stesso anno si \u00e8 classificata seconda nel campionato nazionale amatoriale.\nTrofei amatoriali.\n1995\n1\u00aa classificata \"Torneo Farinelli\" - Roma\n1996\n1\u00aa classificata \"Torneo Farinelli\" - Roma\n1997\n1\u00aa classificata \"Appio Claudio\" - Roma\n3\u00aa classificata Campionato Italiano\n2001\n1\u00aa classificata \"Torneo Granducato\" - Parma\n2002\n1\u00aa classificata \"Torneo Renato Tommasini\" - Milano\n2004\n1\u00aa classificata Campionato Italiano Amatoriale FIBS\n2005\n2\u00aa classificata Campionato Italiano Amatoriale FIBS\n7\u00aa classificata European Cup Men \"Pole A\" - Anversa (Belgio)\n2007\n1\u00aa classificata \"Torneo Cairo Montenotte\"\n2\u00aa classificata \"Torneo Nizza\" - Francia\n2008\n1\u00aa classificata \"Torneo Cairo Montenotte\"\n1\u00aa classificata Campionato di softball maschile\n1\u00aa classificata \"Torneo Internazionale di Ginevra\"\n2009\n1\u00aa classificata \"Torneo Internazionale di Roma\"\n1\u00aa classificata Campionato di softball maschile\n!\u00b0 classificata \"Torneo Nizza\" - Francia\n2010\n1\u00aa classificata Campionato di softball maschile\n2011\n1\u00aa classificata Campionato di softball maschile\n2012\n1\u00aa classificata Torneo Internazionale di Londra - European Coed Club Slowpitch Championship\n2013\n1\u00aa classificata Campionato di softball maschile\n1\u00aa classificata European Cup Men \"Pole A\"\n1\u00aa classificata Baseball Softball Supercup\n2014\n1\u00aa classificata Torneo Internazionale di Ginevra - Cup's Winner's Cup\n2015\n1\u00aa classificata Campionato di softball maschile\n1\u00aa classificata European Cup Men \"Pole A\"\n1\u00aa classificata Baseball Softball Supercup"}
{"id": "1757453", "revid": "59975", "url": "https://it.wikipedia.org/wiki?curid=1757453", "title": "Bent (album)", "text": ""}
{"id": "1757461", "revid": "85709", "url": "https://it.wikipedia.org/wiki?curid=1757461", "title": "Giovanni di Foix-\u00c9tampes", "text": "Origini familiari.\nEra il figlio terzogenito di Gastone IV di Foix, conte di Foix e Bigorre, visconte del B\u00e9arn, di Narbonne, N\u00e9bouzan, Villemeur e Lautrec, e di Eleonora di Navarra, figlia di Giovanni II, duca di Pe\u00f1afiel, re (usurpatore) di Navarra e futuro re d'Aragona, e della defunta Bianca di Navarra, regina di Navarra, contessa d'\u00c9vreux e duchessa di Nemours.\nBiografia.\nNel 1468, dal padre, ricevette la viscontea di Narbona (Visconti di Narbona), e fin dall'inizio ebbe buoni rapporti con il re di Francia, Luigi XI. \nNel 1476, spos\u00f2 Maria d'Orl\u00e9ans, figlia del duca d'Orl\u00e9ans, Carlo e della sua terza moglie, Maria di Cl\u00e8ves. Maria d'Orl\u00e9ans era la sorella di Luigi II d'Orl\u00e9ans (1462-1515), che, nel 1498, divenne il re di Francia Luigi XII, con il quale Giovanni ebbe un buon rapporto.\nNel 1478, ricevette in feudo la contea di \u00c9tampes (Liste des vicomtes, comtes puis ducs d'\u00c9tampes). Nel 1479, alla morte della madre, Giovanni reclam\u00f2 il trono di Navarra, ma, di fronte alle disposizioni testamentarie della madre, riconobbe come re di Navarra il nipote Francesco Febo.\nNel 1483, alla morte del nipote, il re di Navarra, Francesco Febo, reclam\u00f2 nuovamente il trono invocando la legge salica, pretendeva di essere, in quanto il maschio pi\u00f9 prossimo al defunto, l'erede di Francesco Febo. Il regno, assieme alla contea di Foix, per\u00f2 fu ereditato dalla sorella di Francesco Febo, Caterina; ed essendo Caterina ancora minorenne la regina madre, Maddalena di Francia esercit\u00f2 la reggenza. Caterina, nel 1484, spos\u00f2 Giovanni d'Albret signore d'Albret e visconte di Tartas. Giovanni di Foix allora inizi\u00f2 una guerra civile, che dur\u00f2 una decina di anni, senza per\u00f2 ottenere risultati tangibili. Caterina ed il marito poterono essere incoronati re di Navarra solo nel 1494, e la pace fu siglata a Tarbes il 7 settembre 1497, dove Giovanni rinunciava a qualsiasi rivendicazione sul trono di Navarra.\nGiovanni mor\u00ec a \u00c9tampes, nel novembre del 1500. Nei titoli gli successe il figlio Gastone\nDurante la guerra civile di Navarra, Giovanni aveva avuto il supporto del re della Corona d'Aragona, Ferdinando II con cui si era alleato. Frutto di questa alleanza fu il matrimonio, nel 1505, di sua figlia, Germana de Foix con Ferdinando II (che, nel 1504, era rimasto vedovo di Isabella I di Castiglia).\nDiscendenza.\nDa Giovanni e Maria nacquero due figli:"}
{"id": "1757468", "revid": "115643292", "url": "https://it.wikipedia.org/wiki?curid=1757468", "title": "Neuregulina", "text": "Le neureguline sono ligandi di recettori transmembrana espressi sulla superficie cellulare per l'attivazione di determinate vie di segnalazione intracellulare. Si tratta di proteine coinvolte nei meccanismi di crescita e differenziamento cellulare. Una loro malfunzione pu\u00f2 essere correlata allo sviluppo di tumori."}
{"id": "1757482", "revid": "599013", "url": "https://it.wikipedia.org/wiki?curid=1757482", "title": "Ubiquitous computing", "text": "Lo ubiquitous computing (in italiano: \"computazione ubiqua\") o ubicomp \u00e8 un modello post-desktop di interazione uomo-macchina o IUM (corrispondente all'inglese \"human-computer interaction\" o HCI), in cui l'elaborazione delle informazioni \u00e8 stata interamente integrata all'interno di oggetti e attivit\u00e0 di tutti i giorni.\nStoria.\nFu Mark Weiser a coniare il termine \"ubiquitous computing\", attorno al 1988, durante la docenza come \"Chief Technologist\" (Ingegnere capo), presso il Palo Alto Research Center (PARC, Centro di Ricerca di Palo Alto) della Xerox.\nSia da solo che assieme a John Seely Brown, Weiser scrisse alcuni articoli che rappresentano i primi documenti sull'argomento, definendone gran parte della disciplina e delineando i suoi principali interessi e dubbi in proposito.\nCaratteristiche.\nOpposto al paradigma del \"desktop\" (letteralmente: \u00abscrivania\u00bb), in cui un utente individuale aziona consciamente una singola apparecchiatura per uno scopo specifico, chi \"utilizza\" lo \"ubiquitous computing\" aziona diversi sistemi e apparecchiature di calcolo simultaneamente, nel corso di normali attivit\u00e0, e pu\u00f2 anche non essere cosciente del fatto che questi macchinari stiano compiendo le proprie azioni e operazioni.\nQuesto paradigma viene descritto anche come \"calcolo pervasivo\", \"intelligenza ambientale\" o, pi\u00f9 di recente, \"ovunque\"' (oppure, utilizzando il corrispondente termine inglese, \"everyware\"). Quando riguarda principalmente gli oggetti coinvolti, \u00e8 anche detto \"calcolo fisico\", \"Internet of Things\" (letteralmente: \"Internet delle cose\"), \"haptic computing\" (letteralmente: \"calcolo tattile\") e \"cose che pensano\".\nL\"'ubicomp\" comprende un'ampia gamma di argomenti di ricerca, tra cui il calcolo distribuito, il \"mobile computing\", i Wireless Sensor Network (o WSN), l'interfaccia uomo-macchina e l'intelligenza artificiale.\nOpere in tema.\nUn'introduzione a questo particolare campo informatico, adatta a un pubblico generico, \u00e8 rappresentata dal libro di Adam Greenfield \"Everyware: The Dawning Age of Ubiquitous Computing\", in cui Greenfield descrive il paradigma d'interazione dello \"ubiquitous computing\" come \"elaborazione di informazione che si dissolve in comportamento\"."}
{"id": "1757495", "revid": "174925", "url": "https://it.wikipedia.org/wiki?curid=1757495", "title": "Slum", "text": ""}
{"id": "1757497", "revid": "1543377", "url": "https://it.wikipedia.org/wiki?curid=1757497", "title": "Provincia di Bal\u00e9", "text": "La provincia di Bal\u00e9 \u00e8 una delle 45 province del Burkina Faso, situata nella Regione di Boucle du Mouhoun. Il capoluogo \u00e8 Boromo.\nStruttura della provincia.\nLa Provincia di Bal\u00e9 comprende 10 dipartimenti, di cui 1 citt\u00e0 e 9 comuni:"}
{"id": "1757509", "revid": "1305887", "url": "https://it.wikipedia.org/wiki?curid=1757509", "title": "Accalappiabambini", "text": "L'Accalappiabambini \u00e8 un personaggio che compare nel film \"Citty Citty Bang Bang\" e nel seguente musical. Fu creato dallo sceneggiatore Roald Dahl e non compare nel libro originale di Ian Fleming.\nNel film del 1968, \u00e8 interpretato dal ballerino Robert Helpmann. Nella versione teatrale londinese, fu interpretato da Richard O'Brien, e a Broadway, fu interpretato da Kevin Cahoon. \nLa canzone dell'accalappiabambini.\nRobert &amp; Richard Sherman scrissero la canzone, \"Kiddy Widdy Winkies\" per la versione teatrale del 2002, la quale non compare nel film.\nVersioni teatrali dell'accalappiabambini.\n\u00c8 stato interpretato da: \nIl suo ruolo nella storia.\nLavora per il barone e la Baronessa Bombarda di Vulgaria per rapire e rinchiudere tutti i bambini della zona. Indossa un abito nero e un cilindro dello stesso colore, ha unti capelli neri abbastanza lunghi. Solitamente, \u00e8 alquanto pallido, magro e si muove a mo' di ragno. La sua caratteristica principale \u00e8 il suo naso allungato, con la quale \u00e8 in grado di sentire l'odore dei bambini e scoprire dove sono nascosti. Quando \u00e8 alla ricerca di bambini, porta sempre con s\u00e9 una grossa rete e un uncino per acchiapparli. \nGuida un carretto trainato da cavalli con una gabbia, ma a volte si camuffa come un venditore ambulante di dolciumi e gelati per attrarre in inganno i bambini."}
{"id": "1757511", "revid": "24798", "url": "https://it.wikipedia.org/wiki?curid=1757511", "title": "Consiglio pastorale parrocchiale", "text": ""}
{"id": "1757515", "revid": "24798", "url": "https://it.wikipedia.org/wiki?curid=1757515", "title": "Consiglio pastorale diocesano", "text": ""}
{"id": "1757518", "revid": "1005847", "url": "https://it.wikipedia.org/wiki?curid=1757518", "title": "Daniele Marantelli", "text": "Biografia.\nEsponente dei Democratici di Sinistra, in occasione delle elezioni regionali del 2000 viene eletto al Consiglio regionale della Lombardia ottenendo un seggio nel listino regionale a sostegno di Mino Martinazzoli. Nell'aprile del 2006 \u00e8 stato eletto alla Camera dei deputati nella circoscrizione Lombardia 2. Durante la XV legislatura della Repubblica Italiana ha fatto parte della Giunta delle Elezioni e della VIII commissione (ambiente, territorio e lavori pubblici).\nHa poi aderito al Partito Democratico.\nAlle elezioni politiche italiane del 2008 \u00e8 stato riconfermato in parlamento. Ha ricevuto rispettivamente 8 e 7 voti al terzo e quarto scrutinio per l'elezione del Presidente della Camera del 2008.\nRiconfermato alla Camera dopo le elezioni politiche italiane del 2013 nelle file del PD, ha ricevuto 6 voti al primo scrutinio per l'elezione del Presidente della Camera.\nDiventa nuovo Tesoriere del gruppo PD alla Camera in sostituzione di Matteo Mauri nominato vicecapogruppo vicario.\nSi candida poi alle primarie del centro-sinistra per la scelta del candidato sindaco di Varese. Tuttavia per soli 29 voti viene sconfitto da Davide Galimberti, eletto successivamente sindaco di Varese. Con 859 voti ottiene il 32%, dietro a Galimberti (888 voti, 33%) e davanti a Zanzi (574 voti, 21%) e De Simone (361 voti, 14%).\n\u00c8 esponente della corrente democratica \"Rifare l'Italia\" (\"Giovani Turchi\"), che fa capo a Matteo Orfini."}
{"id": "1757522", "revid": "1543377", "url": "https://it.wikipedia.org/wiki?curid=1757522", "title": "Provincia di Banwa", "text": "La provincia di Banwa \u00e8 una delle 45 province del Burkina Faso, situata nella Regione di Boucle du Mouhoun. Il capoluogo \u00e8 Solenzo.\nStruttura della provincia.\nLa Provincia di Banwa comprende 6 dipartimenti, di cui 1 citt\u00e0 e 5 comuni:"}
{"id": "1757543", "revid": "767487", "url": "https://it.wikipedia.org/wiki?curid=1757543", "title": "Provincia di Kossi", "text": "La provincia di Kossi \u00e8 una delle 45 province del Burkina Faso, situata nella Regione di Boucle du Mouhoun. Il capoluogo \u00e8 Nouna.\nStruttura della provincia.\nLa provincia di Kossi comprende 10 dipartimenti, di cui 1 citt\u00e0 e 9 comuni:"}
{"id": "1757545", "revid": "767487", "url": "https://it.wikipedia.org/wiki?curid=1757545", "title": "Nitrofenoli", "text": "I nitrofenoli sono composti aromatici contenenti nella molecola contemporaneamente i gruppi OH e NO2.\nDei pi\u00f9 semplici mononitrofenoli esistono tre composti l'orto, il meta ed il para a seconda delle posizioni relative dei gruppi OH e NO2. \nNon si conoscono nitrofenoli in natura.\nProduzione.\nSi possono ottenere trattando le nitroammine con acido nitroso, od anche per nitrazione diretta del fenolo. Nella nitrazione diretta del fenolo si formano successivamente il 2,4 dinitrofenolo, usato come intermedio per coloranti, e l'acido picrico, 2,4,6-trinitrofenolo esplosivo di colore giallo.\nPropriet\u00e0.\nI nitrofenoli hanno propriet\u00e0 acide pi\u00f9 spiccate dei fenoli."}
{"id": "1757554", "revid": "1543377", "url": "https://it.wikipedia.org/wiki?curid=1757554", "title": "Provincia di Mouhoun", "text": "La provincia di Mouhoun \u00e8 una delle 45 province del Burkina Faso, situata nella regione di Boucle du Mouhoun. Il capoluogo \u00e8 Nouna.\nStruttura della provincia.\nLa provincia di Mouhoun comprende 7 dipartimenti, di cui 1 citt\u00e0 e 6 comuni:"}
{"id": "1757563", "revid": "533647", "url": "https://it.wikipedia.org/wiki?curid=1757563", "title": "Luigi di Battenberg", "text": "Biografia.\nInfanzia.\nNato come conte Ludwig Alexander von Battenberg, era figlio di Alessandro d'Assia e di Julia von Hauke, principessa di Battenberg. Poco dopo la sua nascita, il padre, che serviva nell'esercito austriaco, venne trasferito in Italia settentrionale in occasione della seconda guerra di indipendenza. Luigi, pertanto, crebbe con la madre tra Jugenheim e Darmstadt. Tra le persone che frequentavano il castello di Heiligenberg vi era la famiglia imperiale russa (Maria Aleksandrovna era la sorella del padre) e il cugino, il principe Luigi d'Assia.\nCarriera militare.\nInfluenzato dalla moglie di quest'ultimo, Alice di Sassonia-Coburgo-Gotha, figlia della regina Vittoria, e dal cognato, Luigi divenne un cittadino britannico naturalizzato. Il 3 ottobre 1868, all'et\u00e0 di quattordici anni, entr\u00f2 nella Royal Navy. Luigi venne imbarcato come cadetto sulla \"H.M.S.\" \"Victory\".\nL'anno successivo i principi di Galles Edoardo e Alessandra fecero una crociera nel Mediterraneo e nel Mar Nero ed il principe di Galles chiese espressamente che Luigi fosse assegnato alla loro fregata.\nTornato in Inghilterra, venne assegnato a varie navi e la sua carriera militare procedette con velocit\u00e0, anche grazie all'interessamento di re Edoardo VII. Durante i vari imbarchi, riusc\u00ec ad incontrare il fratello Alessandro, divenuto sovrano di Bulgaria.\nNel 1883 la regina Vittoria lo fece assegnare al proprio yacht. Il 30 aprile 1884, alla presenza della regina Vittoria, spos\u00f2 la cugina Vittoria Alberta d'Assia, figlia di Luigi IV d'Assia e di Alice di Sassonia-Coburgo-Gotha e quindi nipote della regina. Come regali di nozze, Luigi ricevette l'Ordine del Bagno e l'Ordine di Ludovico. Nel 1885 il fratello Enrico spos\u00f2 la principessa Beatrice di Gran Bretagna, ultima figlia della regina Vittoria.\nNel suo penultimo giorno d'imbarco sullo yacht reale, Luigi venne promosso capitano di fregata. Nel 1891 divenne capitano di vascello e venne nominato aiutante di campo della regina, titolo che mantenne anche con i re Edoardo VII e Giorgio V. Agli inizi dell'anno seguente venne nominato consulente navale all'Ispettorato generale per le fortificazioni. Il 1\u00ba luglio 1904 venne nominato contrammiraglio e nel 1911 \"Secondo Lord del Mare\".\nNel 1912 venne nominato \"Primo Lord del Mare\", succedendo a sir Francis Bridgeman. In tale veste fu responsabile nei confronti del Lord Commissario dell'Ammiragliato Winston Churchill della disponibilit\u00e0 della flotta inglese e della preparazione della strategia navale da utilizzare in tempo di guerra.\nModifica del cognome.\nNel 1914, allo scoppio della prima guerra mondiale, con l'aumento delle dimostrazioni e dei sentimenti antitedeschi, Churchill fu costretto a chiedere a Luigi di dimettersi dalla carica di \"Primo Lord del Mare\".\nDopo lo scoppio della guerra iniziarono a susseguirsi numerose dicerie e pettegolezzi riguardanti la casa reale britannica. Molti pensavano che, essendo i reali di origine tedesca ed avendo numerosi parenti tedeschi, fossero a favore della Germania. Ci\u00f2 costrinse re Giorgio V a rinunciare ai titoli ed al nome tedesco della dinastia, adottando il nome inglese \"Windsor\". Luigi fu costretto a rinunciare al cognome e al titolo tedesco di principe di Battenberg e al trattamento di Altezza Serenissima e a cambiare nel 1917 il proprio cognome da Battenberg in Mountbatten, anglicizzazione del cognome originario.\nIl 17 luglio 1917 il re lo cre\u00f2 I \"marchese di Milford Haven, conte di Medina\" e \"visconte di Alderney\", nella Paria del Regno Unito. La stessa moglie di Luigi, Vittoria d'Assia, smise di usare il proprio titolo. Anche i figli minori di Luigi smisero di usare i titoli di origine tedesca, usando solo quelli dovuti ai figli di un marchese.\nL'unica a non utilizzare il nuovo cognome fu la figlia Alice, sposata con il principe Andrea di Grecia. Il cognome Mountbatten fu ripreso, tuttavia, dal figlio di Alice, Filippo (nipote di Luigi), quando divenne cittadino britannico nel 1947.\nUltimi anni e morte.\nA seguito della guerra e delle rivoluzioni russa e tedesca, Luigi fu costretto a vendere la propria residenza sull'isola di Wight e la propria collezione di medaglie navali, poich\u00e9 tutti i suoi investimenti in Russia e le sue propriet\u00e0 in Germania erano state sequestrate o avevano perso valore. Fu costretto a vendere il castello di Heiligenberg, ereditato dal padre, nel 1920. Mor\u00ec l'11 settembre 1921, a causa di complicazioni dovute all'influenza.\nDiscendenza.\nDal matrimonio con Vittoria Alberta d'Assia nacquero quattro figli:"}
{"id": "1757568", "revid": "1543377", "url": "https://it.wikipedia.org/wiki?curid=1757568", "title": "Provincia di Nayala", "text": "La provincia di Nayala \u00e8 una delle 45 province del Burkina Faso, situata nella regione di Boucle du Mouhoun. Il capoluogo \u00e8 Toma.\nStruttura della provincia.\nLa provincia di Nayala comprende 6 dipartimenti, di cui 1 citt\u00e0 e 5 comuni:"}
{"id": "1757574", "revid": "1258", "url": "https://it.wikipedia.org/wiki?curid=1757574", "title": "Panzarotti", "text": ""}
{"id": "1757583", "revid": "1605525", "url": "https://it.wikipedia.org/wiki?curid=1757583", "title": "Premio Il Fiore", "text": "Il premio nazionale di poesia Il Fiore \u00e8 stato istituito nel 1979 a Chiesina Uzzanese con la collaborazione dell'Ente provinciale del turismo di Pistoia e Silvio Gigli della RAI di Firenze.\nIl premio negli anni ha ottenuto il patrocinio della Presidenza del Consiglio dei ministri, il patrocinio del Ministero per i Beni e le Attivit\u00e0 Culturali, gli omaggi della Presidenza della Repubblica, il patrocinio della Regione Toscana, il patrocinio della Provincia di Pistoia e il patrocinio del Comune di Montecatini Terme.\nDal 2006 il premio \u00e8 stato biennalizzato.\nAlbo d'oro.\nPoesia.\nPremio per l'eccellenza artistica nella poesia - Fiore d'argento\nSpettacolo.\nPremio per l'eccellenza artistica nello spettacolo.\nDal 1985 al 1998 Stella d'argento.\nDal 2005 al 2006 Fiore d'argento.\nDal 2008 entrambi.\nCultura.\nPremio per l'eccellenza artistica nella cultura - Fiore d'argento\nAlla memoria.\nPremio per l'eccellenza artistica nella poesia alla memoria - Fiore d'argento"}
{"id": "1757585", "revid": "104458", "url": "https://it.wikipedia.org/wiki?curid=1757585", "title": "Duca di San Giulio", "text": ""}
{"id": "1757590", "revid": "180972", "url": "https://it.wikipedia.org/wiki?curid=1757590", "title": "Santa Elisabetta d'Ungheria", "text": ""}
{"id": "1757594", "revid": "33277", "url": "https://it.wikipedia.org/wiki?curid=1757594", "title": "Sant'Elisabetta Anna Bayley Seton", "text": ""}
{"id": "1757597", "revid": "1543377", "url": "https://it.wikipedia.org/wiki?curid=1757597", "title": "Provincia di Sourou", "text": "La provincia di Sourou \u00e8 una delle 45 province del Burkina Faso, situata nella regione di Boucle du Mouhoun. Il capoluogo \u00e8 Tougan.\nStruttura della provincia.\nLa provincia di Sourou comprende 8 dipartimenti, di cui 1 citt\u00e0 e 7 comuni:"}
{"id": "1757598", "revid": "767487", "url": "https://it.wikipedia.org/wiki?curid=1757598", "title": "Planula", "text": "La planula \u00e8 la larva degli organismi che fanno parte del phylum degli cnidari o celenterati. \nQuesta nasce dalla fecondazione sessuata di un ovulo nel caso degli scifozoi e di alcuni idrozoi; dopo poche ore, l'uovo si trasforma in blastula, la quale, dopo vari giorni, diventa una planula capace di piccoli movimenti in acqua. Nasce direttamente da un polipo nel caso degli antozoi. \nLe planule sono cigliate, bilatere ed appiattite. Dipendendo dalla specie, la planula si metamorfizza direttamente in una forma ridotta di un esemplare adulto, un'efira, oppure nuota fino a che raggiunge un substrato al quale fissarsi. Una volta fissate al substrato, le larve assumono forma polipoide, che poi si trasforma ulteriormente con la tipica forma ad \"ombrello\", prendendo negli Scyphozoa il nome di \"scifostoma\" e, infine, mutando ulteriormente in efire, giovani meduse. "}
{"id": "1757604", "revid": "125939267", "url": "https://it.wikipedia.org/wiki?curid=1757604", "title": "Operatore di ripresa", "text": "L'operatore di ripresa, detto anche operatore video o cineoperatore o cameraman \u00e8 la persona che agisce fisicamente sulla telecamera o sulla cinepresa in una produzione televisiva o cinematografica, allo scopo di riprendere e trasmettere o registrare le scene richieste.\nDescrizione.\nA seconda del tipo e del livello della produzione, l'operatore di ripresa pu\u00f2 essere una figura professionale indipendente o anche lo stesso regista o il direttore della fotografia. Nella produzione televisiva \u00e8 molto frequente il caso di una produzione multicamera con la presenza di pi\u00f9 operatori.\nDal punto di vista professionale, la sua figura \u00e8 a met\u00e0 tra la competenza tecnica e la sensibilit\u00e0 creativa. Nel momento della ripresa \u00e8 infatti colui che si trova esattamente nella posizione del punto di vista del film. Pertanto deve interpretare in chiave visiva le richieste del regista e del direttore della fotografia, con la responsabilit\u00e0 di tenere sotto controllo le componenti tecniche della ripresa.\nL'attivit\u00e0 di preparazione.\nIn fase di sopralluoghi, l'operatore pu\u00f2 studiare le soluzioni tecniche pi\u00f9 adatte alle caratteristiche del film. Valuta e propone l'utilizzo dei vari mezzi tecnici come il carrello, il dolly, la testata remotata, lo steadicam, la macchina a mano.\nLe riprese.\nDopo una prima fase di definizione della modalit\u00e0 di ripresa della scena, secondo le indicazioni della regia e del direttore della fotografia, diventa il responsabile del controllo delle varie componenti tecniche, quali:\nIn alcune situazioni produttive, alcuni di questi elementi possono essere tenuti sotto controllo da un eventuale assistente operatore.\nUn operatore che lavora in Electronic News Gathering, per esempio, dovr\u00e0 agire su tutte le regolazioni da solo, mentre in uno studio con pi\u00f9 camere la regolazione del diaframma di tutte le telecamere viene effettuata dal controllo camere.\nCollegamenti esterni.\n Operatore.Video.Blog\n CineProduction.it"}
{"id": "1757606", "revid": "86343", "url": "https://it.wikipedia.org/wiki?curid=1757606", "title": "Bal\u00e9", "text": ""}
{"id": "1757612", "revid": "180559", "url": "https://it.wikipedia.org/wiki?curid=1757612", "title": "Resezione", "text": "Per resezione (dal latino: \"re\" e \"secare\": tagliare via) si intende un intervento chirurgico che ha come scopo l'asportazione parziale di una struttura biologica.Per indicare l'asportazione totale di un tessuto o di un organo in medicina si utilizza il suffisso \"-ectomia\" (dal greco antico: \"\u1f10\u03ba\" e \"\u03c4\u03ad\u03bc\u03bd\u03c9\": tagliare via da).\nGeneralit\u00e0.\nLa resezione, in generale, coincide con l'area sede del processo patologico e viene eseguita in modo tale da asportare il tessuto malato \" 'in blocco' \" con una porzione di tessuto sano circostante. A questo scopo si impiegano tecniche diverse:"}
{"id": "1757616", "revid": "958185", "url": "https://it.wikipedia.org/wiki?curid=1757616", "title": "Geotropismo", "text": "Il geotropismo o gravitropismo \u00e8 lo stimolo esterno percepito dalle piante che permette il riconoscimento della direzione della forza di gravit\u00e0. Indirettamente quindi d\u00e0 alla pianta la capacit\u00e0 di orientarsi verticalmente nello spazio.\nLo stimolo \u00e8 principalmente percepito dagli statoliti, un particolare tipo di amiloplasti: plastidi con funzione di riserva (principalmente amido)."}
{"id": "1757640", "revid": "287204", "url": "https://it.wikipedia.org/wiki?curid=1757640", "title": "Gunther Hell", "text": ""}
{"id": "1757641", "revid": "466539", "url": "https://it.wikipedia.org/wiki?curid=1757641", "title": "Lorenza Mazzetti", "text": "Biografia.\nL'infanzia e la giovent\u00f9.\nLa madre, Olga Liberati, muore poco dopo aver dato alla luce Lorenza e la gemella Paola. Il padre, Corrado Mazzetti, in un primo tempo affid\u00f2 le bambine ad una balia nel paesino di Anticoli Corrado, che le custod\u00ec fino ai tre anni. Mazzetti si accorse in seguito che, quando era al lavoro, le donne cui affidava le bambine approfittavano della sua assenza e le lasciavano sole. Fu cos\u00ec che Ugo Giannattasio, pittore futurista e suo caro amico, si offr\u00ec di prendere nella sua famiglia le due gemelline.\nIn seguito, la sorella di Corrado, Cesarina Mazzetti (chiamata Nina), convinse il marito Robert Einstein, cugino di Albert Einstein, ad accogliere le gemelle nella loro tenuta di Rignano sull\u2019Arno, dove diventarono parte della famiglia.\nDurante la seconda guerra mondiale Lorenza e Paola scamparono alla Strage di Rignano, venendo successivamente affidate a un tutore che si prese cura dei beni lasciati loro dallo zio prima di morire.\nIl trasferimento a Londra.\nDopo la maturit\u00e0 classica Lorenza Mazzetti si trasfer\u00ec a Londra, lavorando come cameriera in un locale di Charing Cross. Riusc\u00ec poi a farsi ammettere alla Slade School of Fine Art. \nTra il 1952 e il 1953, rubando alla scuola l'attrezzatura e la pellicola, realizz\u00f2 clandestinamente il suo primo film \"K\", tratto dalla Metamorfosi di Franz Kafka. Interpretato dal pittore Michael Andrews, il film anticipa il manifesto del futuro Free cinema, poi scritto e firmato nel 1956 da Lindsay Anderson, Tony Richardson, Karel Reisz e dalla stessa Lorenza Mazzetti.\nIl film venne proiettato nell'aula magna della Slade School, alla presenza di Denis Forman, direttore del British Film Institute. Alla fine della proiezione Forman propose a Lorenza Mazzetti una collaborazione per la realizzazione di un nuovo film, finanziato dall'Experimental Film Fund. Lorenza Mazzetti ottenne cos\u00ec i fondi per realizzare \"Together\".\n\"Together\" entr\u00f2 a far parte del primo ciclo di proiezioni del Free Cinema e vinse la \"Mention au film de recherche\" al Festival di Cannes del 1956, ex aequo con il film di Brassa\u00ef \"Tant qu'il y aura des b\u00eates\".\nRitorno in Italia e il successo de \"Il cielo cade\".\nLasciata Londra per andare a ritirare il premio a Cannes, Lorenza Mazzetti decide di tornare per un po' in Italia, per far visita alla gemella Paola. Nonostante le intenzioni di tornare all'estero, Lorenza si ferma a vivere in Italia sopraffatta dal tragico ricordo della strage della sua famiglia adottiva e cade in una profonda crisi depressiva. Dopo essersi ripresa grazie ad un lungo periodo di cure, inizi\u00f2 dunque a scrivere il romanzo autobiografico \"Il cielo cade.\"\nIl manoscritto venne rifiutato da pi\u00f9 editori, fino a trovare l'interessamento di Cesare Zavattini che lo present\u00f2 ad Attilio Bertolucci. Il romanzo venne dunque pubblicato dall'editore Garzanti, che lo iscrisse successivamente al Premio Viareggio, vincendo il premio Opera Prima nel 1961.\nTemendo che il romanzo potesse offendere la memoria degli Einstein, Lorenza cambi\u00f2 tutti i nomi dei personaggi. Federico Fellini paragon\u00f2 il romanzo a \"Il giornalino di Gian Burrasca\", mentre Henri Michaux lo defin\u00ec: \u201c\"un petit livre f\u00e9roce\"\u201d.\nScaduti i diritti di Garzanti, \"Il cielo cade\" venne ripubblicato da Elvira Sellerio. In vista di questa nuova edizione, Lorenza rivel\u00f2 all'editrice che il libro non era un romanzo ma la sua biografia. Elvira Sellerio chiese a Lorenza di dedicare il libro alla famiglia Einstein e di poter inserire una foto della zia Nina e dello zio Robert. Il romanzo, ancora oggi pubblicato da Sellerio, \u00e8 diventato un classico della letteratura italiana contemporanea e con lo stesso titolo, Il cielo cade, nel 2000 \u00e8 stato portato sullo schermo dai fratelli Andrea Frazzi e Antonio Frazzi, sceneggiato da Suso Cecchi D\u2019Amico, interpretato da Isabella Rossellini. Vinse il Giffoni Film Festival di quell'anno come miglior film.\nIl romanzo successivo fu \"Con rabbia\", pubblicato nel 1963 da Garzanti; il romanzo viene considerato il s\u00e9guito ideale de \"Il cielo cadde.\"\nNegli anni '60 incontr\u00f2 Bruno Grieco, giornalista e scrittore, figlio di quel Ruggero Grieco che con Bordiga, Gramsci e Terracini, fond\u00f2 il Partito Comunista Italiano. Grieco era stato mandato da Cesare Zavattini per accompagnare Lorenza alla Mostra Internazionale del cinema libero di Porretta Terme, che insieme a lui, a Giampaolo Testa e Leonida Repaci aveva ideato, per ricevere il premio per il miglior soggetto cinematografico. Tra i due nacque una lunga relazione. La loro casa di via Vittoria a Roma era sempre piena di artisti e intellettuali: oltre ai protagonisti del Free Cinema Lindsay Anderson, Reisz, Richardson, Richard Harris, Tom Courtenay, anche Daisy Lumini, Marguerite Duras, Max Frisch, Malcolm McDowell, Rod Steiger e Claire Bloom, Guillaume Chpaltine, Serge Reggiani, Agn\u00e8s Varda, Anouk Aim\u00e9e, Achille Perilli, Piero Dorazio, Renzo Vespignani, Francesco Trombadori, Gian Maria Volont\u00e9 e Giovanni Berlinguer frequentarono la coppia.\nQuando Cesare Zavattini chiese a un gruppo di giovani registi di elaborare il film ad episodi Le italiane e l\u2019amore (1961), affid\u00f2 a Lorenza Mazzetti la realizzazione di un episodio. Non essendo interessata a quel genere di \u201ccinema verit\u00e0\u201c, essa smise di occuparsi di cinema.\nGrazie ai premi ricevuti e alla notoriet\u00e0 raggiunta da Lorenza Mazzetti, il Partito Comunista la chiam\u00f2 per una collaborazione con la rivista \"Vie Nuove\", in cui scriveva anche Pier Paolo Pasolini. Lorenza tenne una rubrica settimanale, invitando i lettori e le lettrici a parlare dei propri sogni, che interpretava insieme allo psicanalista junghiano Vincenzo Loriga. \nGli interventi di Lorenza Mazzetti su \"Vie Nuove\" vennero raccolti nel volume \"Il lato oscuro. L'inconscio degli italiani\", pubblicato da Tindalo nel 1969.\nSempre nel 1969 usc\u00ec \"Uccidi il padre e la madre\", romanzo esistenzialista che racconta la storia di una ragazzina iper-rivoluzionaria che, entrata in una stazione per partire e lasciare tutto, non riuscir\u00e0 mai pi\u00f9 a uscirne.\nIn seguito, fond\u00f2 il Puppet Theatre nei pressi di Campo de' Fiori, un teatro di burattini per bambini e bambine, portando a Roma le maschere Punch e Judy. Nel 1974 incontr\u00f2 Luigi Galletti, partigiano dei Gruppi di Azione Patriottica di Giovanni Pesce decorato dal Maresciallo Harold Alexander, che poi sposer\u00e0.\nNello stesso tempo, Lorenza Mazzetti si dedic\u00f2 a interpretare i sogni dei bambini nelle scuole. L'esperimento fu finanziato da Franco Enriquez, direttore del Teatro di Roma. I risultati dei laboratori vennero pubblicati da Guaraldi nel volume del 1975 \"Il teatro dell'io: l'onirodramma. I bambini drammatizzano a scuola i loro sogni\".\nSuccessivamente Lorenza Mazzetti inizi\u00f2 a dedicarsi alla pittura, culminata in due mostre distinte: \"Album di famiglia,\" con 80 dipinti che illustrano le vicende de \"Il cielo cade\", e \"A proposito del Free Cinema\", ritratti dei personaggi chiave del cinema inglese degli anni \u201850 e \u201860.\nIl film \"K\", custodito dalla stessa Mazzetti, venne restaurato dall'associazione Cinit Cineforum Italiano. Grazie a Marco Duse e Marco Vanelli venne pubblicato su DVD.\nTutti i libri di Lorenza Mazzetti furono in qualche modo un seguito de \"Il cielo cade\". Lo fu anche \"Diario londinese\", un \"prequel\" in cui Mazzetti narra com'\u00e8 nato il movimento del Free Cinema e quello degli Angry Young Men. Il filo conduttore dei suoi scritti resta il tema della rimozione del ricordo. \"Diario Londinese\" venne presentato per la prima volta a Roma alla Casa del Cinema di Roma da Irene Bignardi e Antonio Gnoli.\nNel corso degli anni Lorenza port\u00f2 nelle scuole il film \"Il cielo cade\", per poter parlare con i giovani e mantenere vivo il ricordo della tragedia della strage della famiglia Einstein come esempio dell'Olocausto.\n Nel 2015, assieme alla sorella Paola, le \u00e8 stata conferita la cittadinanza onoraria del Comune di Rignano sull'Arno.\nIl 4 gennaio 2020 \u00e8 morta a Roma all'et\u00e0 di 92 anni. Successivamente \u00e8 stata sepolta nel piccolo cimitero della Badiuzza a Rignano, accanto ai membri della famiglia Einstein."}
{"id": "1757642", "revid": "161273", "url": "https://it.wikipedia.org/wiki?curid=1757642", "title": "Galassia ad anello", "text": "Una Galassia ad anello \u00e8 una galassia con un aspetto simile ad un anello; questo \u00e8 formato da stelle blu relativamente giovani e massicce, estremamente brillanti. La regione centrale contiene invece relativamente meno materia luminosa. Gli astronomi credono che queste galassie ad anello si siano formate quando una galassia pi\u00f9 piccola passa attraverso il centro di una galassia pi\u00f9 grande. Poich\u00e9 lo spazio interstellare all'interno di una galassia \u00e8 relativamente grande, le reali collisioni tra stelle sono eventi abbastanza rari. Tuttavia il disgregamento gravitazionale causato da eventi simili potrebbe causare un'onda di formazione stellare che si diffonde attraverso l'intera galassia maggiore.\nL'esempio pi\u00f9 noto di galassia ad anello \u00e8 dato dall'Oggetto di Hoag, scoperto da Art Hoag nel 1950."}
{"id": "1757648", "revid": "86343", "url": "https://it.wikipedia.org/wiki?curid=1757648", "title": "Banwa", "text": ""}
{"id": "1757649", "revid": "124123", "url": "https://it.wikipedia.org/wiki?curid=1757649", "title": "Giuseppe Maria Terreni", "text": "Biografia.\nFu particolarmente attivo nella sua citt\u00e0 natale, dove affresc\u00f2 la Cappella del Santissimo Sacramento nel Duomo con il \"Trionfo dell'eucaristia\" nella calotta, la \"Speranza\", la \"Carit\u00e0\", la \"Fede\" e la \"Religione\" nelle vele, e realizz\u00f2 quattro tele per i confessionali, raffiguranti \"San Girolamo\", \"Sant'Agostino\", \"San Gregorio\" e \"Sant'Ambrogio\". Tuttavia gli affreschi andarono perduti a causa delle distruzioni legate alla seconda guerra mondiale, quando la cattedrale venne quasi interamente distrutta.\nLavor\u00f2 anche in alcune cappelle della chiesa di Santa Caterina, nel quartiere della Venezia Nuova e, in collaborazione con Antonio Niccolini, alle decorazioni del Teatro degli Avvalorati (successivamente eliminate).\nSuoi sono gli ornati della cupola del Santuario di Montenero.\nNel 1794 lavor\u00f2 nella cappella del Rosario della Certosa di Calci. Alla fine del Settecento, con Giuseppe Castagnoli, ridecor\u00f2 la Sala delle Nicchie di Palazzo Pitti, a Firenze. Tra il 1783 ed il 1785 realizz\u00f2 la \"Raccolta delle pi\u00f9 belle vedute della citt\u00e0 e porto di Livorno\", con 18 vedute della citt\u00e0 in cui si avverte l'influenza di Giuseppe Zocchi e di Jakob Philipp Hackert. L'opera fu apprezzata dal granduca Pietro Leopoldo e nel 1814 fu proposta al mercato internazionale.\nUn dipinto a lui attribuito, \"Festa al Santuario di Montenero\" (1774), si trova oggi alla Albright-Knox Art Gallery di Buffalo."}
{"id": "1757650", "revid": "86343", "url": "https://it.wikipedia.org/wiki?curid=1757650", "title": "Kossi", "text": ""}
{"id": "1757655", "revid": "287204", "url": "https://it.wikipedia.org/wiki?curid=1757655", "title": "Laajasalo", "text": "Laajasalo (\"Deger\u00f6\" in svedese) \u00e8 un gruppo di isole che formano un quartiere della parte meridionale di Helsinki, la capitale della Finlandia. Nel 2005, il quartiere contava una popolazione di 16.486 persone."}
{"id": "1757666", "revid": "86343", "url": "https://it.wikipedia.org/wiki?curid=1757666", "title": "Nayala", "text": ""}
{"id": "1757669", "revid": "765341", "url": "https://it.wikipedia.org/wiki?curid=1757669", "title": "Lucini", "text": "I Lucini sono un'antica famiglia nobile lombarda di origini comasche risalente al XII secolo.\nLe origini.\nLa famiglia Lucini \u00e8 un'antica famiglia nobiliare italiana originaria di Como, e che alcuni scrittori fanno discendere dal console romano Fabrizio Lucino che guerreggi\u00f2 con Pirro intorno al 280 a.C. e che avrebbe fondato la citt\u00e0 di Lucimburgo, oggi Lussemburgo. I Lucini ebbero in Como e nel resto della Lombardia personaggi illustri per dottrina e per alte cariche ecclesiastiche, civili e militari. Lo scrittore lombardo Gian Pietro Lucini, precursore delle Nuove avanguardie, comment\u00f2 con queste parole le origini del casato:\nL'ascesa dei Lucini.\nArdizzone I Lucini fu vescovo di Como nel 1120 e ottenne notevoli privilegi dall'Imperatore Federico Barbarossa, privilegi che furono confermati e aumentati, nel 1196, ad Ardizzone II Lucini, egli pure vescovo di Como, dall'Imperatore Enrico VI, figlio del Barbarossa. I Lucini occuparono altres\u00ec la sede vescovile di altre citt\u00e0 d'Italia, e particolarmente nel 1279 quella di Novara. Figurano inoltre diversi arcidiaconi della cattedrale di Como, i pi\u00f9 antichi dei quali furono: Emanuele Lucini, morto nel 1279, ed Enrico Lucini, morto nel 1294. Per di pi\u00f9 verso la met\u00e0 del XVIII secolo fior\u00ec a Roma il Padre Domenicano Luigi Lucini (1666-1745), che per la sua dottrina e per le sue virt\u00f9 ottenne i primi onori del suo Ordine, venendo poi, nel 1724, nominato Commissario del Sant'Uffizio, e, nel 1743, creato Cardinale di Santa Chiesa dal Sommo Pontefice Benedetto XIV.\nFra i personaggi di questa famiglia si distinsero inoltre: Arnaldo Lucini, capitano dei comaschi nella guerra fatta ai milanesi dall'imperatore Federico Barbarossa e che fu da questo, dopo la rotta di Legnano nel 1176, mandato in qualit\u00e0 di Oratore ai Milanesi per trattare il riscatto dei comaschi fatti prigionieri in quella battaglia. Goffredo Lucini fu, nel 1226, rettore della Lega Lombarda, della Marca e Romagna, e, nel 1231, prefetto di Padova. Giovanni Lucini fu pretore di Milano nell'anno 1280 ed un altro Giovanni Lucini fu podest\u00e0 di Bologna nel 1294. Francesco Lucini fu professore di Diritto Civile all'Universit\u00e0 di Pavia nel 1391 e Lucino Lucini professore di Medicina alla suddetta Universit\u00e0 nel 1392. Battista Lucini venne deputato dai Decurioni della citt\u00e0 di Como ad accompagnare e servire Gabriele Ludovico del Vasto, marchese di Saluzzo, il quale, nel 1539, si trovava a Como, e fu dallo stesso Del Vasto eletto Capitano.\nIl Ducato di Milano.\nGiacomo Lucini fu poi Milite del duca di Milano Gian Galeazzo Visconti conte di Vertus e nella pompa funerale, celebrata a Milano, nel 1402, in onore del defunto duca, fu il Lucini tra i personaggi scelti ad accompagnare il feretro. Questo medesimo Giacomo Lucini fu inoltre mandato nel 1404, dalla fazione dei Vitani della citt\u00e0 di Como, in qualit\u00e0 di Ambasciatore al neo duca di Milano Giovanni Maria Visconti, figlio e successore di Gian Galeazzo, per concludervi la pace stipulata davanti a quel duca dalle due parti guelfa e ghibellina. Alessandro Lucini, Giureconsulto e letterato distinto, trovandosi a Roma, verso il 1590, fu nominato governatore d'Ostia e Velletri; ritornato, due anni dopo, a Como, fu dal clero della citt\u00e0 e diocesi eletto ambasciatore al Sommo Pontefice Clemente VIII, nell'anno 1539.\nAntonio Lucini fu valoroso capitano e fior\u00ec sul finire del XVI secolo e nel principio del XVII; milit\u00f2 sotto le bandiere di Enrico III Re di Francia, dal quale ebbe il comando di 500 cavalli, pass\u00f2 in seguito al servizio di Vittorio Amedeo I Duca di Savoia, e finalmente prese partito per Filippo III re di Spagna e duca di Milano, finch\u00e9 rottagli una gamba, in un combattimento presso Asti, si ritir\u00f2 in patria, ove mor\u00ec pochi anni dopo.\nI rami dei Lucini.\nA San Giorgio su Legnano hanno posseduto l'omonimo palazzo che vendettero in seguito.\nI Lucini si unirono con la famiglia Passalacqua nel XVI secolo dando origine ai Lucini Passalacqua. Nel 1763 si unirono agli Arese dando origine alla famiglia Arese Lucini. Un altro ramo della famiglia alla fine del XIX secolo si imparent\u00f2 con i marchesi Meraviglia Mantegazza."}
{"id": "1757674", "revid": "86343", "url": "https://it.wikipedia.org/wiki?curid=1757674", "title": "Sourou", "text": ""}
{"id": "1757679", "revid": "339392", "url": "https://it.wikipedia.org/wiki?curid=1757679", "title": "2. SS-Panzer-Division Das Reich", "text": ""}
{"id": "1757683", "revid": "125756077", "url": "https://it.wikipedia.org/wiki?curid=1757683", "title": "Consiglio regionale del Friuli-Venezia Giulia", "text": "Il Consiglio regionale del Friuli-Venezia Giulia (in friulano Consei Regjon\u00e2l dal Fri\u00fbl-Vignesie Julie, in sloveno De\u017eelni svet Furlanije-Julijske krajine, in tedesco Regionalrat der Friaul-Julisch Venetien) ha sede a Trieste in piazza Oberdan, 6.\nViene eletto a suffragio universale diretto e assolve la funzione legislativa nell'ambito regionale.\nIn seguito alla modifica dello statuto approvata a gennaio 2013 dal Parlamento l'assemblea \u00e8 composta da un numero variabile di consiglieri, ovvero uno ogni 25.000 abitanti secondo i dati dell'ultimo censimento; dalla fondazione alla X legislatura regionale veniva eletto un consigliere ogni 20.000 persone. Questa modifica ha comportato all'elezione di 49 consiglieri, presidente compresa, nelle elezioni del 2013, mentre il consiglio uscente ne contava 59.\nSedi.\nEletto per la prima volta nel 1964, ha condiviso la sala consiliare di Piazza Unit\u00e0 del Comune di Trieste fino al 1972, quando ha trovato sede definitiva nell'ex \"Casa del Lavoro\" di Piazza Oberdan, opera di Umberto Nordio e gi\u00e0 sede del Centro Internazionale di Fisica Teorica.\nL'inaugurazione ufficiale della rinnovata sede \u00e8 avvenuta il 5 ottobre 1972 alla presenza del presidente Giovanni Leone.\nCollegamenti esterni.\nSito ufficiale del consiglio regionale del Friuli-Venezia Giulia"}
{"id": "1757685", "revid": "179777", "url": "https://it.wikipedia.org/wiki?curid=1757685", "title": "Germanicus", "text": ""}
{"id": "1757690", "revid": "174925", "url": "https://it.wikipedia.org/wiki?curid=1757690", "title": "3. SS-Panzer-Division Totenkopf", "text": ""}
{"id": "1757691", "revid": "1543377", "url": "https://it.wikipedia.org/wiki?curid=1757691", "title": "Provincia di Como\u00e9", "text": "La provincia di Como\u00e9 \u00e8 una delle 45 province del Burkina Faso, situata nella Regione delle Cascate. Il capoluogo \u00e8 Banfora.\nStruttura della provincia.\nLa Provincia di Como\u00e9 comprende 9 dipartimenti, di cui 2 citt\u00e0 e 7 comuni:"}
{"id": "1757692", "revid": "1628923", "url": "https://it.wikipedia.org/wiki?curid=1757692", "title": "Nitrosazione", "text": "La nitrosazione \u00e8 una reazione della chimica organica che consiste nell'introdurre in una molecola organica il gruppo nitroso -N=O, sia al posto di un atomo di idrogeno sia per trasformazione di un gruppo preesistente.\nLa nitrosazione diretta si pu\u00f2 realizzare con acido nitroso HNO2, generato al momento della reazione da un nitrito alcalino ed un acido forte, poich\u00e9 l'acido non \u00e8 stabile e non pu\u00f2 essere conservato. I nitrosoderivati possono essere ottenuti anche per riduzione dei corrispondenti nitroderivati."}
{"id": "1757694", "revid": "78273", "url": "https://it.wikipedia.org/wiki?curid=1757694", "title": "Roma softball fastipitch", "text": ""}
{"id": "1757695", "revid": "179777", "url": "https://it.wikipedia.org/wiki?curid=1757695", "title": "Dacicus", "text": ""}
{"id": "1757696", "revid": "306856", "url": "https://it.wikipedia.org/wiki?curid=1757696", "title": "William L. Shirer", "text": "Biografia.\nShirer lasci\u00f2 nel 1925 gli Stati Uniti e, dopo una lunga attivit\u00e0 giornalistica a Parigi, Londra, Vienna, Roma e in Spagna, come inviato della \"Chicago Tribune\", divenne nel 1932 corrispondente europeo della \"Columbia Broadcasting System\". Grazie alla sua eccezionale sensibilit\u00e0 politica, riusc\u00ec sempre ad essere spettatore dei pi\u00f9 drammatici avvenimenti di quegli anni: era in Germania nei giorni dell'ascesa di Hitler, a Vienna durante la crisi dell\"'Anschluss\", in Cecoslovacchia al tempo dell'invasione delle truppe naziste. Dal 1938 al 1940 fu corrispondente radiofonico della CBS a Berlino: decise di abbandonare il paese perch\u00e9 oppresso dalla censura nazista, che lo considerava una spia pro-Alleati.\nTornato in patria nel 1941, pubblic\u00f2 i suoi ricordi nel volume \"Diario Berlinese\", che suscit\u00f2 subito enorme interesse. Seguirono altre inchieste ed altre corrispondenze (in particolare Shirer segu\u00ec attentamente le udienze del processo di Norimberga). Nel periodo che vide il diffondersi del Maccartismo la sua larghezza di vedute e le sue amare critiche alla politica statunitense provocarono forti diffidenze nei suoi confronti. Costretto a lasciare la radio, si ritir\u00f2 allora in una fattoria del Connecticut, dove in cinque anni d'intenso lavoro stese la sua opera principale, che intitol\u00f2 \"Storia del Terzo Reich\" (\"The Rise and Fall of the Third Reich\"), in cui pot\u00e9 mettere a frutto la sua larga esperienza politica, convalidata da una quantit\u00e0 eccezionale di documenti inediti."}
{"id": "1757697", "revid": "71155", "url": "https://it.wikipedia.org/wiki?curid=1757697", "title": "Civica della Margherita", "text": ""}
{"id": "1757698", "revid": "179777", "url": "https://it.wikipedia.org/wiki?curid=1757698", "title": "Parthicus", "text": ""}
{"id": "1757699", "revid": "729019", "url": "https://it.wikipedia.org/wiki?curid=1757699", "title": "Governo Gonz\u00e1lez I", "text": "Il Governo Gonz\u00e1lez I fu in carica dal 3 dicembre 1982 al 26 luglio 1986.\nComposizione del governo:"}
{"id": "1757701", "revid": "256896", "url": "https://it.wikipedia.org/wiki?curid=1757701", "title": "Como\u00e9", "text": ""}
{"id": "1757704", "revid": "71155", "url": "https://it.wikipedia.org/wiki?curid=1757704", "title": "Civica Margherita del Trentino", "text": ""}
{"id": "1757714", "revid": "179777", "url": "https://it.wikipedia.org/wiki?curid=1757714", "title": "Armeniacus", "text": ""}
{"id": "1757718", "revid": "179777", "url": "https://it.wikipedia.org/wiki?curid=1757718", "title": "Parthicus Maximus", "text": ""}
{"id": "1757722", "revid": "179777", "url": "https://it.wikipedia.org/wiki?curid=1757722", "title": "Sarmaticus", "text": ""}
{"id": "1757729", "revid": "78273", "url": "https://it.wikipedia.org/wiki?curid=1757729", "title": "Nonna Italia", "text": ""}
{"id": "1757730", "revid": "179777", "url": "https://it.wikipedia.org/wiki?curid=1757730", "title": "Medicus (titolo)", "text": ""}
{"id": "1757739", "revid": "71433", "url": "https://it.wikipedia.org/wiki?curid=1757739", "title": "Chi nasce tondo", "text": ""}
{"id": "1757742", "revid": "287204", "url": "https://it.wikipedia.org/wiki?curid=1757742", "title": "Comoe", "text": ""}
{"id": "1757745", "revid": "1564910", "url": "https://it.wikipedia.org/wiki?curid=1757745", "title": "Governo Gonz\u00e1lez II", "text": "Il Governo Gonz\u00e1lez II \u00e8 in carica dal 26 luglio 1986 al 7 dicembre 1989. Il 24 luglio 1986 Felipe Gonz\u00e1lez M\u00e1rquez giur\u00f2 come Presidente del Governo di fronte al Re Juan Carlos I. Il 26 luglio 1986 tutti i ministri entrono in carica, formando il Consejo de Ministros de Espa\u00f1a fino al 29 ottobre 1989, giorno delle elezioni. Rimase in carica per il disbrigo degli affari correnti fino al 7 dicembre 1989.\nComposizione del governo:"}
{"id": "1757746", "revid": "729019", "url": "https://it.wikipedia.org/wiki?curid=1757746", "title": "Universit\u00e0 di Helsinki (metropolitana di Helsinki)", "text": "Universit\u00e0 di Helsinki (in finlandese: \"Helsingin yliopiston metroasema\"; in svedese: \"Helsingfors universitets metrostation\", fino al 2014 \"Kaisaniemi\" in finlandese e \"Kajsaniemi\" in svedese) \u00e8 una stazione della metropolitana di Helsinki.\nLa fermata fu inaugurata il 1\u00ba marzo 1995, e fu disegnata dallo studio di architettura \"Kontio - Kilpi - Valjento Oy\". Si trova a circa 597 metri da Rautatientori, e a 916 metri da Hakaniemi.\nLa stazione si trova a 27 metri di profondit\u00e0, ed \u00e8 provvista di un insolito ascensore in stile funicolare con pareti in vetro, che corre lungo le scale mobili (diversamente dagli ascensori convenzionali che corrono verticalmente)."}
{"id": "1757762", "revid": "111492844", "url": "https://it.wikipedia.org/wiki?curid=1757762", "title": "Palazzo Lucini Arborio Mella", "text": "Palazzo Lucini Arborio Mella \u00e8 una dimora storica di San Giorgio su Legnano, comune della citt\u00e0 metropolitana di Milano, in Lombardia. Il palazzo, che \u00e8 dotato di un salone avente la volta affrescata da Biagio Bellotti, \u00e8 stato edificato tra la fine del XVII secolo e l'inizio del XVIII secolo.\nStoria.\nFu realizzato in un momento compreso tra la fine del XVII secolo e l'inizio del XVIII secolo. All'inizio del XVIII secolo l'edificio, come testimoniato da un documento, era di propriet\u00e0 del conte Francesco Lucini. L'edificio pass\u00f2 poi ai conti Arborio Mella, da cui il nome del palazzo.\nDa un punto di vista artistico, del palazzo sono notevoli un balconcino in ferro battuto e il salone principale, che \u00e8 impreziosito da una volta affrescata da Biagio Bellotti: questi dipinti vennero eseguiti durante alcuni lavori che coinvolsero la villa nel 1750.\nLa villa fu venduta da Teodoro dei conti Mella nel 1922 e divisa in varie propriet\u00e0. Una parte di palazzo Lucini Arborio Mella \u00e8 stata la prima sede del municipio del comune di San Giorgio su Legnano, funzione che ebbe dal 1924 al 1929. \nLa villa possedeva un giardino storico che in seguito \u00e8 stato venduto alla parrocchia per consentire la costruzione della chiesa Beata Vergine Assunta, dell'ex cinema Sotera (che richiama il nome medievale di San Giorgio su Legnano), dell'ex oratorio femminile e di un parcheggio. \nParte dell'edificio, dopo aver ospitato la biblioteca comunale, \u00e8 diventata sede di un asilo nido."}
{"id": "1757770", "revid": "59785", "url": "https://it.wikipedia.org/wiki?curid=1757770", "title": "Arnaldo Foschini", "text": "Biografia.\nNasce a Roma il 26 settembre 1884 da genitori originari di Russi, provincia di Ravenna. Nel 1902 si iscrive a Roma all'Istituto di Belle Arti dove dal 1905 frequenta i corsi superiori di Gaetano Koch, Guglielmo Calderini e Manfredo Manfredi e dove si diploma nel 1909. Nel 1905 \u00e8 gi\u00e0 iscritto alla Federazione degli Architetti Italiani (FAI). La sua carriera segue contemporaneamente due binari dedicandosi da una parte alla ricerca e alla didattica e dall'altra all'esercizio della professione sempre ad alto livello. La stima di Marcello Piacentini lo affiancher\u00e0 per tutta la vita professionale consentendogli di essere uno dei protagonisti della architettura del regime fascista.\nNel 1914 \u00e8 professore aggiunto presso l'Istituto di Belle Arti di Roma. Nel 1917 progetta la cupola della chiesa di Santa Rosa a Viterbo. Nel 1920 ottiene la cattedra ordinaria di Disegno architettonico alla Scuola Superiore di Architettura di Roma. In quegli anni inizia una lunga collaborazione professionale con Manfredi. Nel 1927 realizza il Teatro Nazionale in via De Pretis, a Roma. Nel 1928 progetta la Chiesa-Ossario del Cimitero Monumentale di Foggia. Nel 1929 viene nominato direttore della rivista Architettura e Arti decorative.\nNel 1932 partecipa alla realizzazione della Citt\u00e0 universitaria di Roma voluta da Benito Mussolini e progettata da Marcello Piacentini. Qui realizza il Portale d'ingresso, l'Istituto di Igiene e l'Istituto di Ortopedia, nonch\u00e9 l'Istituto \"George Eastman\" di Odontoiatria. Nel 1935 insieme agli architetti Enrico Del Debbio e Vittorio Ballio Morpurgo si aggiudica il primo premio al secondo concorso per il \"Palazzo Littorio di Roma\", sede del Partito Nazionale Fascista. Gi\u00e0 nel 1940, tuttavia, il costruendo palazzo viene destinato ad ospitare il Ministero degli Affari Esteri. I lavori per la costruzione, interrotti nel 1943 a causa del secondo conflitto mondiale, vengono ripresi dopo la fine della guerra, e il palazzo viene inaugurato nel 1959 con il nome di Palazzo della Farnesina.\nSempre nel 1935 \u00e8 chiamato a sistemare la zona di corso Rinascimento e a realizzare la Basilica parrocchiale dei Santi Pietro e Paolo per l'E42 all'EUR. Nel 1942 \u00e8 tra i 3 vincitori del concorso per l'An\u0131tkabir, il mausoleo di Mustafa Kemal Atat\u00fcrk.ad Ankara. Il suo progetto \u00e8 nella terna dei 3 vincitori nominati il 21 marzo 1942, assieme al turchi Emin Onat e Orhan Arda, e al tedesco Johannes Kruger. Il governo turco preferisce comunque adottare il progetto dei due architetti della Universit\u00e0 tecnica di Istanbul rappresentando una migliore espressione del tema nazionale del monumento, e il 9 giugno successivo \u00e8 pubblicata la decisione finale, in cui a Foschini e a Kruger \u00e8 assegnato il secondo posto.\nNel 1944 \u00e8 eletto preside alla Facolt\u00e0 di Architettura di Roma. Nominato presidente dell'Istituto Ina-Casa nel 1948. Nel 1955 realizza la Chiesa dell'Immacolata sempre all'EUR. Muore a Roma nel 1968.\nFigura nella Lista degli appartenenti alla P2."}
{"id": "1757776", "revid": "2121173", "url": "https://it.wikipedia.org/wiki?curid=1757776", "title": "C3 (batiscafo)", "text": "Il batiscafo C3 \u00e8 stato \"il primo mezzo sottomarino di pace, per ricerche scientifiche\" (registro ufficiale della US Navy).\nStoria.\nIl batiscafo era artigianale, ideato e progettato da Pietro Vassena nel 1948 sul lago di Como e realizzato con ingegno e mezzi propri.\nNel febbraio del 1948, il C3 era pronto ad uscire dall'officina di via Cavour per le prime immersioni nella darsena della Canottieri Lecco; il collaudo ufficiale del 29 febbraio 1948 lo port\u00f2 ad una profondit\u00e0 di -68m.\nIl 12 marzo 1948, al largo di Argegno, Pietro Vassena e il sommergibilista Nino Turati scesero a 412 metri stabilendo cos\u00ec il record mondiale di profondit\u00e0 dell'epoca.\nLa notizia fece il giro del mondo, al punto che il fisico svizzero Auguste Piccard volle conoscere personalmente quell'inventore che era riuscito ad ottenere questo importante risultato sfidando le leggi della fisica ed anticipando anche le marine delle grandi potenze.\nNell'ottobre 1948 vennero eseguite alcune immersioni di prova di fronte alla Grotta Azzurra di Capri, a scopo dimostrativo per la stampa. Il giornalista Nantas Salvalaggio, inviato del quotidiano \"Il Tempo\", prese posto nel batiscafo. La serie di immersioni, gestita dalla Marina Militare aveva il primario obiettivo di effettuare una ricerca scientifica, curata dal professor Pietro Parenzan, sulle forme di vita che popolavano i fondali. Gi\u00e0 in queste prime immersioni a bassa profondit\u00e0 l'inadeguatezza di preparazione tecnica e di mezzi delle Marina Militare fu evidente. L'8 ottobre, a causa di un portello lasciato aperto, il batiscafo imbarc\u00f2 acqua, spezzando il cavo di sostegno e precipitando sul fondale, a circa 100 metri.\nLunghe e laboriose operazioni di recupero riuscirono a portare in superficie il batiscafo che, dopo le opportune riparazioni, venne affidato al rimorchiatore \"Tenace\", per essere portato al largo e tentare la discesa alla profondit\u00e0 di 978 metri. Il 20 novembre, durante un primo tentativo di discesa senza equipaggio, a causa di un guasto al verricello e ad un conseguente errore di manovra, il cavo cadde in acqua al seguito del batiscafo.\nOgni tentativo di riportare in superficie il C3 risult\u00f2 vano, sia per la grande profondit\u00e0, sia per l'impossibilit\u00e0 del sonar di individuarlo con certezza, tra i molti residuati bellici scaricati in quel punto dalle forze statunitensi durante la seconda guerra mondiale."}
{"id": "1757781", "revid": "637991", "url": "https://it.wikipedia.org/wiki?curid=1757781", "title": "Stefano Maccoppi", "text": "Biografia.\nSoprannominato \"Bobo\", ha un figlio, Andrea, anch'egli calciatore professionista.\nCaratteristiche tecniche.\nGiocatore.\nDifensore centrale impiegato in marcatura a uomo, per le sue caratteristiche fisiche era abile nel gioco aereo e acrobatico, mentre si trovava a disagio con attaccanti veloci.\nCarriera.\nGiocatore.\nCresciuto nel settore giovanile del , ha iniziato a giocare nella Rhodense nel 1980 in Serie C2 (21 partite). L'anno successivo, in seguito alla promozione della Rhodense, ha esordito in Serie C1 disputando 32 incontri.\nNel 1982 \u00e8 tornato al , allora in Serie B, dove \u00e8 rimasto fino al 1990, ad eccezione della stagione 1984-1985, trascorsa in prestito alla .\nHa esordito in Serie A il 15 settembre 1985 contro la Juventus, subentrando al 47\u00ba minuto a Guerrini. Nelle sette stagioni passate a Como (3 in Serie B e 4, dal 1985 al 1989, in Serie A) ha disputato 170 partite e realizzato 8 gol.\nNel 1990, dopo la retrocessione in Serie C1, ha lasciato i lariani per passare ad un'altra squadra di Serie B, l' dove per\u00f2 \u00e8 rimasto solo fino a novembre, quando si \u00e8 trasferito al , ritornando in Serie A. Con i \"galletti\" disputa una stagione e mezza nella massima serie, utilizzato come rincalzo (24 presenze in tutto).\nNel 1992 ha firmato per il , in Serie B. In Emilia conquista subito la promozione in Serie A, la prima della storia della squadra emiliana, come stopper titolare, ruolo che mantiene anche nelle tre stagioni successive (due in A e una in B) nonostante un grave infortunio (frattura della tibia) nel campionato 1994-1995, nel quale si alterna con Stefano Rossini. Nel 1997, dopo un'ulteriore stagione in Serie A, come riserva di Mirko Conte, chiude la carriera con 121 apparizioni ed una rete in campionato con la maglia piacentina.\nIn totale ha collezionato 203 partite in Serie A (115 con il Como, 24 con il Bari e 64 con il Piacenza), nelle quali ha segnato 7 reti (6 con il Como e una con il Bari), e 158 con 6 gol in Serie B.\nAllenatore.\nDopo essersi ritirato dall'attivit\u00e0 agonistica, ha iniziato ad allenare. Dal 1997 al 2000 ha guidato le giovanili del , e sempre nel 2000 ha firmato per il , in Serie C2, tornando quindi ad allenare una squadra giovanile, la Primavera della Sampdoria.\nNel 2003 \u00e8 passato al Palazzolo e nel 2005] \u00e8 andato ad allenare gli svizzeri del Bellinzona per pochi mesi, da giugno ad ottobre.\n\u00c8 tornato quindi in Italia dove ha svolto il ruolo di allenatore in seconda prima di Della Casa alla Cremonese e poi di Soda sulla panchina dello Spezia. Nel marzo del 2008 \u00e8 stato assunto come allenatore del La Chaux-de-Fonds.\nNel 2010 ha fatto uno stage di un mese nella Repubblica Democratica del Congo al TP Mazembe, ma non ha trovato l'accordo con la societ\u00e0 africana e ha successivamente fatto ritorno in Svizzera, assunto come tecnico dall'Yverdon, che lo esonera nel marzo successivo a seguito dei cattivi risultati ottenuti.\nNell'estate 2011 viene assunto dal Neuchatel Xamax come responsabile del settore giovanile; vi rimane per una stagione, prima di essere ingaggiato come allenatore del Locarno, in Challenge League. Non riconfermato dopo la retrocessione del campionato 2013-2014, viene ingaggiato temporaneamente dal Sion, per affiancare Fr\u00e9d\u00e9ric Chassot dopo il mancato ingaggio di Claudio Gentile; ad inizio agosto, tuttavia, viene sostituito definitivamente da Jochen Dries.\nNel gennaio 2016 diventa allenatore del Ceahlaul, squadra partecipante al campionato di Liga II romena presieduta dall'italiano Angelo Massone.\nTorna ad allenare dopo oltre due anni di assenza nell'aprile 2018, venendo scelto come successore di Fulvio Pea al , centrando la salvezza. Terminata la stagione, lascia il club emiliano.\nL'11 febbraio 2019, diventa il nuovo allenatore dello , formazione militante nella massima serie maltese.\nNel luglio 2019 firma un contratto con la squadra elvetica del Chiasso militante nel secondo livello svizzero.\nPalmar\u00e8s.\nGiocatore.\nClub.\nVincita campionato di serie B 1983-85 Como"}
{"id": "1757784", "revid": "344646", "url": "https://it.wikipedia.org/wiki?curid=1757784", "title": "Chiesa anglicana cattolica del Canada", "text": "La Chiesa anglicana cattolica del Canada (Anglican Catholic Church of Canada o ACCC) \u00e8 una chiesa anglicana fondata nel 1977 da anglicani conservatori insoddisfatti per le decisioni della Chiesa anglicana del Canada di conferire l'ordine sacro alle donne e di intraprendere riforme liturgiche che sarebbero divenute il \"Book of Alternative Services\". La Chiesa anglicana cattolica del Canada continua a mantenere un clero interamente maschile, e di recente ha criticato la crescente accettazione dell'omosessualit\u00e0 in seno alla chiesa madre.\nLa Chiesa anglicana cattolica del Canada \u00e8 la seconda maggiore chiesa anglicana del Canada. Come la Chiesa anglicana cattolica degli Stati Uniti, la Chiesa anglicana cattolica del Canada trova la sua origine nel congresso di St. Louis, che vide la nascita del Movimento anglicano di continuazione con la firma dell'affermazione di St. Louis, ma non ha relazioni di altro tipo con la chiesa statunitense. La Chiesa anglicana cattolica del Canada \u00e8 membro della Comunione anglicana tradizionale, rappresentata negli Stati Uniti dalla Chiesa anglicana in America.\nLa Chiesa anglicana cattolica del Canada ha 45 parrocchie e missioni in Canada, ed una parrocchia nello stato di Washington. Bench\u00e9 la maggior parte delle congregazioni della Chiesa anglicana cattolica del Canada siano relativamente piccole, la chiesa ha avuto un momento di costante crescita negli ultimi anni, specialmente nelle province dell'Alberta e della costa atlantica. Attualmente il vescovo della Chiesa anglicana cattolica del Canada \u00e8 Peter Wilkinson di Victoria, (Columbia Britannica).\nLa Comunione anglicana tradizionale sta attualmente discutendo una forma di unione con la Chiesa cattolica e afferma che non ha differenze dottrinali con Roma sufficienti a compromettere il successo di questa proposta.\nIl 27 gennaio, 2007 il primate della Comunione anglicana tradizionale, arcivescovo John Hepworth, assistito dall'ordinario diocesano e Metropolita, Peter Wilkinson e dal vescovo emerito Robert Mercer ha consacrato due vescovi ausiliari Craig Botterill e Carl Reid.\nIl 14 marzo 2010 il collegio dei vescovi della Chiesa anglicana cattolica del Canada ha rilasciato una petizione al cardinal Levada chiedendo la creazione di un ordinariato personale per gli anglicani intenzionati ad entrare in piena comunione nella Chiesa cattolica, secondo quanto prescritto dalla Costituzione \"Anglicanorum Coetibus\"."}
{"id": "1757787", "revid": "1684799", "url": "https://it.wikipedia.org/wiki?curid=1757787", "title": "Governo Gonz\u00e1lez III", "text": "Il Governo Gonz\u00e1lez III \u00e8 in carica dal 7 dicembre 1989 al 14 luglio 1993. Il 6 dicembre 1989 Felipe Gonz\u00e1lez M\u00e1rquez giur\u00f2 come Presidente del Governo di fronte al Re Juan Carlos I. Il 7 dicembre 1989 tutti i ministri entrono in carica, formando il Consejo de Ministros de Espa\u00f1a fino al 6 giugno 1993, giorno delle elezioni. Rimase in carica per il disbrigo degli affari correnti fino al 14 luglio 1993.\nComposizione del governo:"}
{"id": "1757789", "revid": "1543377", "url": "https://it.wikipedia.org/wiki?curid=1757789", "title": "Provincia di L\u00e9raba", "text": "La provincia di L\u00e9raba \u00e8 una delle 45 province del Burkina Faso, situata nella regione delle Cascate. Il capoluogo \u00e8 Sindou.\nStruttura della provincia.\nLa provincia di L\u00e9raba comprende 8 dipartimenti, di cui 1 citt\u00e0 e 7 comuni:"}
{"id": "1757790", "revid": "86343", "url": "https://it.wikipedia.org/wiki?curid=1757790", "title": "L\u00e9raba", "text": ""}
{"id": "1757792", "revid": "86343", "url": "https://it.wikipedia.org/wiki?curid=1757792", "title": "Leraba", "text": ""}
{"id": "1757806", "revid": "729019", "url": "https://it.wikipedia.org/wiki?curid=1757806", "title": "Governo Gonz\u00e1lez IV", "text": "Il Governo Gonz\u00e1lez IV \u00e8 in carica dal 14 luglio 1993 al 6 maggio 1996. Il 13 luglio 1993 Felipe Gonz\u00e1lez M\u00e1rquez giur\u00f2 come Presidente del Governo di fronte al Re Juan Carlos I. Il 14 luglio 1993 tutti i ministri entrono in carica, formando il Consejo de Ministros de Espa\u00f1a fino al 3 marzo 1996, giorno delle elezioni. Rimase in carica per il disbrigo degli affari correnti fino al 6 maggio 1996.\nIl 6 maggio 1994 il Ministero della Difesa si unisce a quello della Giustizia.\nComposizione del governo:"}
{"id": "1757816", "revid": "767487", "url": "https://it.wikipedia.org/wiki?curid=1757816", "title": "Tutta la vita in una notte", "text": "Tutta la vita in una notte \u00e8 un film del 1939 diretto da Corrado D'Errico.\nTrama.\nMaria giovane moglie di un capostazione, sentendosi trascurata dal marito, tra l'altro attratto da una avventuriera di passaggio, inizia una relazione a distanza tramite telegrafo con un addetto ad un'altra stazione ferroviaria. In un incontro fortuito la giovane crede di riconoscere il suo spasimante a distanza, ma Maria si sbaglia l'uomo non \u00e8 lui.\nQuando incontra quello vero con cui aveva dialogato a distanza, trova un uomo orrendamente sfigurato da un lontano incidente, delusa e addolorata Maria decide di tornare dal marito per riconciliarsi con lui.\nLa critica.\n\u00ab Un film sbagliato, vacuo, solo pieno di una vieta presunzione. Si tratta di un racconto del tutto ordinario, ma i personaggi assumono strani e spropositati atteggiamenti, come se parlassero e agissero sotto un'influenza medianica...\u00bb Gino Visentini su Cinema del 10 giugno 1939."}
{"id": "1757818", "revid": "767487", "url": "https://it.wikipedia.org/wiki?curid=1757818", "title": "Cold Crush Brothers", "text": "I Cold Crush Brothers sono un gruppo hip hop statunitense, proveniente da New York.\nSono stati tra le prime crew hip hop e hanno pubblicato singoli di rilevante importanza, come \"Fresh, Wild, Fly &amp; Bold\" e \"Punk Rock Rap\"."}
{"id": "1757821", "revid": "767487", "url": "https://it.wikipedia.org/wiki?curid=1757821", "title": "Same Ol' Story", "text": "Same Ol' Story \u00e8 un brano musicale dance, scritto e prodotto da Cyndi Lauper insieme a Richard Morel, pubblicato come singolo nel 2008 su etichetta Sony.\n\"Same Ol' Story\" \u00e8 il primo singolo, uscito il 6 maggio 2008, in formato digitale, su iTunes Store, che in America, anticipa l'uscita dell'album \"Bring Ya to the Brink\".\nIl titolo sta per \"Same Old Story\" (\u00abla stessa vecchia storia\u00bb): l'apostrofo in \u00abol'\u00bb indica una parola tronca (forma colloquiale), priva della lettera \u00abd\u00bb (la finale della forma integrale dell'aggettivo \"old\", \u00abvecchio/a\u00bb).\nIl titolo pu\u00f2 per\u00f2 intendersi anche come la versione censurata di \"Same Old Fucking Story\" (\u00abla stessa vecchia fottuta storia\u00bb). Per questo motivo, sulla copertina del singolo \u00e8 stato impresso il tipico bollino di avvertenza, che riporta la frase \"Parental Advisory Explicit Content - Strong Language\" (\u00abAvviso ai genitori: contenuti espliciti - linguaggio spinto\u00bb).\nPer via della censura in cui \u00e8 incappato il singolo, anche l'album \"Bring Ya to the Brink\" che contiene la canzone verr\u00e0 pubblicato in due versioni: una cosiddetta \"Explicit Version\" (letteralmente: \u00abversione esplicita\u00bb, quindi \u00abintegrale, non censurata\u00bb) e un'ulteriore \"Clean Version\" (letteralmente: \u00abversione pulita\u00bb, quindi \u00abtagliata, censurata\u00bb).\n\"Same Ol' Story\" \u00e8 stata presentata ufficialmente da Cyndi Lauper il 24 novembre 2007, al White Party (party-evento di Miami), insieme a \"Grab a Hold\" e \"Set Your Heart\", altri due inediti dal sapore dance. Inoltre, nel marzo del 2008, \"Same Ol' Story\" \u00e8 stata eseguita in Australia, durante il cosiddetto \"Sydney Gay and Lesbian Mardi Gras\" (\u00abMarted\u00ec grasso gay-lesbo di Sydney\u00bb).\nTracce.\nIl singolo contiene soltanto il brano \"Same Ol' Story\", in 7 differenti versioni:"}
{"id": "1757822", "revid": "125152336", "url": "https://it.wikipedia.org/wiki?curid=1757822", "title": "Tommy DeVito", "text": "Biografia.\nLa sua carriera inizi\u00f2 all'inizio degli anni cinquanta quando lui, suo fratello gemello Nick DeVito e Hank Majewski formarono i The Variety Trio, che con l'aggiunta successiva di Francesco Castelluccio (pi\u00f9 noto poi con il nome di Frankie Valli) diventarono i The Variatones, quindi cambiarono molte volte nome fino ad assumere quello di The Four Seasons nel 1960. Con la band cant\u00f2 molti dei suoi successi fino al 1970, quando la lasci\u00f2. \u00c8 morto il 21 settembre 2020, all'et\u00e0 di 92 anni, per complicazioni da COVID-19."}
{"id": "1757826", "revid": "1442080", "url": "https://it.wikipedia.org/wiki?curid=1757826", "title": "NBA Playoffs 2007", "text": "Gli NBA Playoffs 2007 si conclusero con la vittoria dei San Antonio Spurs (campioni della Western Conference) che sconfissero i campioni della Eastern Conference, i Cleveland Cavaliers.\nSquadre qualificate.\nA partire da questa edizione, viene deciso che le prime tre posizioni di conference non appartengano di diritto alle vincitrici divisionali. La miglior seconda infatti entra tra le prime quattro con il proprio record.\nCon la nuova regola, i Cavaliers presero il secondo posto a Est mentre gli Spurs, a Ovest, presero il terzo. \nEastern Conference.\nPrimo turno.\n(1) Detroit Pistons - (8) Orlando Magic.\nRISULTATO FINALE: 4-0\nPRECEDENTI NEI PLAYOFF\n(2) Cleveland Cavaliers - (7) Washington Wizards.\nRISULTATO FINALE: 4-0\nPRECEDENTI NEI PLAYOFF\n(3) Toronto Raptors - (6) New Jersey Nets.\nRISULTATO FINALE: 2-4\nPRECEDENTI NEI PLAYOFF\n(4) Miami Heat - (5) Chicago Bulls.\nRISULTATO FINALE: 0-4\nPRECEDENTI NEI PLAYOFF\nSemifinali.\n(1) Detroit Pistons - (5) Chicago Bulls.\nRISULTATO FINALE: 4-2\nPRECEDENTI NEI PLAYOFF\n(2) Cleveland Cavaliers - (6) New Jersey Nets.\nRISULTATO FINALE: 4-2\nPRECEDENTI NEI PLAYOFF\nFinale.\n(1) Detroit Pistons - (2) Cleveland Cavaliers.\nRISULTATO FINALE: 4-2\nPRECEDENTI NEI PLAYOFF\nWestern Conference.\nPrimo turno.\n(1) Dallas Mavericks - (8) Golden State Warriors.\nRISULTATO FINALE: 2-4\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Phoenix Suns - (7) Los Angeles Lakers.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n(3) San Antonio Spurs - (6) Denver Nuggets.\nRISULTATO FINALE: 4-1\nPRECEDENTI NEI PLAYOFF\n(4) Utah Jazz - (5) Houston Rockets.\nRISULTATO FINALE: 4-3\nPRECEDENTI NEI PLAYOFF\nSemifinali.\n(2) Phoenix Suns - (3) San Antonio Spurs.\nRISULTATO FINALE: 2-4\nPRECEDENTI NEI PLAYOFF\n(4) Utah Jazz - (8) Golden State Warriors.\nRISULTATO FINALE: 4-1\nPRECEDENTI NEI PLAYOFF\nFinale.\n(3) San Antonio Spurs - (4) Utah Jazz.\nRISULTATO FINALE: 4-1\nPRECEDENTI NEI PLAYOFF\nNBA Finals 2007.\nSan Antonio Spurs - Cleveland Cavaliers.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 10 ottobre 2021\"."}
{"id": "1757831", "revid": "287204", "url": "https://it.wikipedia.org/wiki?curid=1757831", "title": "Marina di Roseto Capo Spulico", "text": "Marina di Roseto Capo Spulico \u00e8 una frazione di Roseto Capo Spulico, in provincia di Cosenza.\nNota fino a qualche decennio fa con il nome di \"Borgata Marina\" \u00e8 diventata nell'ultimo trentennio una nota localit\u00e0 turistica,in quanto le attrezzature e i servizi turistici del comune si trovano in questa localit\u00e0. Vi sono numerosi \"villaggi residenziali\" e condomini, costruiti prevalentemente nel ventennio 1970-1990.\nSe gli abitanti durante il periodo invernale sono inferiori agli 800,in estate superano i 20.000.\nVi sono circa 30.000 posti letto (gran parte in residence). Il litorale \u00e8 stato pi\u00f9 volte premiato con la Bandiera Blu negli anni 1994-2004 insieme al capoluogo comunale e nei tempi pi\u00f9 recenti con altri importanti riconoscimenti a livello nazionale come la recensione sulla Guida Blu del Touring Club Italiano. Degne di nota sono le spiagge ciottolose molto caratteristiche, note in tutta la Calabria e recensite anche dal Touring Club Italiano e dal Corriere della Sera-Viaggi che nel 2007 ha definito la spiaggia \"della Grilla\" come una delle pi\u00f9 belle della costa calabrese.\nNonostante l'incremento turistico, Marina di Roseto rimane uno dei centri pi\u00f9 suggestivi e tranquilli dell'Alto Jonio anche nei periodi di alta stagione, visto l'ampio raggio su cui si sviluppa.\nAl 2001 rappresentava la frazione di Roseto Capo Spulico maggiormente abitata, nonch\u00e9 pi\u00f9 popolata del Capoluogo comunale stesso."}
{"id": "1757841", "revid": "729019", "url": "https://it.wikipedia.org/wiki?curid=1757841", "title": "Quarta guerra macedonica", "text": "La quarta guerra macedonica fu un conflitto che nel 149-148 a.C. oppose la Repubblica romana ai ribelli macedoni guidati da Andrisco, proclamatosi re di Macedonia col nome di Filippo VI. La guerra si concluse con la definitiva sottomissione della Macedonia e la sua riduzione a provincia.\nAntefatti.\nDopo la terza guerra macedonica e la sconfitta del re Perseo, la monarchia macedone era stata abolita. Il vecchio regno non era stato per\u00f2 ridotto a provincia dal vincitore di Pidna Lucio Emilio Paolo, ma suddiviso in quattro confederazioni repubblicane (\u03bc\u03b5\u03c1\u03b9\u03b4\u03b5\u03c2), aventi centro rispettivamente ad Anfipoli, Pella, Pelagonia e Tessalonica, ciascuna governata da un sinedrio di delegati dei singoli membri; un potente fattore di divisione fu il divieto imposto ai cittadini di una data confederazione di sposarsi o commerciare con quelli di un'altra. Inoltre il Senato aveva ordinato la chiusura delle miniere d'oro e d'argento della regione, mentre l'imposta fondiaria prima pagata ai sovrani era stata destinata a Roma (sebbene dimezzata).\nUn tale ordinamento ovviamente aveva provocato un profondo malcontento nella popolazione e la volont\u00e0 di riscatto contro gli odiati Romani. Andrisco, un macedone di umili origini, si fece paladino di questo risentimento: sfruttando la sua somiglianza con il vecchio re Perseo, proclam\u00f2 di essere il figlio di quest'ultimo, Filippo. Andrisco aveva tentato di ottenere l'appoggio del re seleucide Demetrio I, il quale tuttavia non solo non l'aveva aiutato, ma l'aveva consegnato ai Romani (153 a.C.) perch\u00e9 lo tenessero d'occhio. Andrisco era per\u00f2 riuscito a fuggire dall'Italia e si era diretto in Asia Minore; qui aveva ottenuto l'appoggio della vecchia concubina di Perseo, che gli aveva consegnato le insegne regali e del denaro. Era pronto per tentare la conquista del regno macedone.\nOperazioni militari.\nNel 149 a.C. Andrisco si diresse in Tracia, dove si diede al brigantaggio nella zona di confine tra Macedonia e Tessaglia. Presi contatti con due principi traci, Tere e Barsada, li convinse del suo lignaggio reale e assold\u00f2 i loro uomini per invadere la Macedonia. Accolto come liberatore dall'oppressione romana, la sua presenza infiamm\u00f2 gli spiriti nazionalistici e indipendentistici della popolazione. Il Senato invi\u00f2 il legato Publio Cornelio Scipione Nasica Corculo per risolvere la situazione, ma questi sottovalut\u00f2 la pericolosit\u00e0 di Andrisco, considerandolo un semplice brigante e, venendo sconfitto tra lo sgomento generale, consent\u00ec ad Andrisco di acquisire ancora maggiore popolarit\u00e0.\nForte dell'appoggio di tutto il popolo macedone, che dopo quelle vittorie lo riconosceva legittimo re, Andrisco cinse il diadema regale a Pella e si proclam\u00f2 re Filippo VI, figlio di Perseo.\nInizi\u00f2 una cauta politica riformista a favore del popolo e stipul\u00f2 un'alleanza strategica con Cartagine (la citt\u00e0-stato africana stava infatti combattendo in quegli anni la Terza guerra punica).\nNel frattempo Roma non rimase a guardare: invi\u00f2 una legione, comandata dal pretore Publio Iuvenzio, con il compito di destituire Andrisco e di impedirgli eventuali politiche espansionistiche; Publio Iuvenzio fall\u00ec per\u00f2 nell'impresa e, morendo in un combattimento in Tessaglia non appena arrivato in Grecia, permise ad Andrisco di invadere anche la Tessaglia, ricreando un Regno di Macedonia di una certa estensione.\nSolo un anno dopo per\u00f2, nel 148 a.C., la sorte sembr\u00f2 voltare le spalle ad Andrisco: Roma decise che era giunta l'ora di concludere quell'avventurosa esperienza e, approfittando del fatto che lo stesso Pseudofilippo stava perdendo popolarit\u00e0 presso i ceti popolari (le fonti antiche dicono che il regno di Andrisco fu segnato dalla crudelt\u00e0 e dall'estorsione), Roma invi\u00f2 in Macedonia un grosso esercito comandato dal pretore Quinto Cecilio Metello, sostenuto anche dalla flotta pergamena del re Attalo II.\nAndrisco dovette arrendersi alla superiorit\u00e0 dell'esercito romano e venne sconfitto nella seconda battaglia di Pidna; decise quindi di ritirarsi in Tracia, in uno dei regni dei suoi principi alleati, nel disperato tentativo di riorganizzare le sue forze. Metello lo insegu\u00ec, sconfinando in Tracia, e infine lo cattur\u00f2.\nEpilogo.\nCondotto a Roma, Andrisco fu condannato a morte. Metello, come Lucio Emilio Paolo prima di lui, acquis\u00ec il cognomen di \"Macedonico\" proprio grazie a questa fortunata campagna, con la quale fin\u00ec l'indipendenza della Macedonia, che dal 147 a.C. assunse lo status di provincia romana.\nNel 142 a.C. un altro avventuriero che si faceva chiamare Filippo, un emulo di Andrisco, tent\u00f2 una rivolta analoga a quella del 149-148 a.C., ma ebbe scarsissima fortuna. Sconfitto dal questore Lucio Tremellio, fu catturato e messo a morte."}
{"id": "1757849", "revid": "151034", "url": "https://it.wikipedia.org/wiki?curid=1757849", "title": "Etica deontologica", "text": ""}
{"id": "1757856", "revid": "1543377", "url": "https://it.wikipedia.org/wiki?curid=1757856", "title": "Walter Kaufmann", "text": "\u00c8 principalmente noto per la prima prova sperimentale, da lui condotta, sulla dipendenza della massa dalla velocit\u00e0, che fu un importante contributo alla fisica dell'inizio del XX secolo.\nVita.\nNel 1890/91 studi\u00f2 ingegneria meccanica alle universit\u00e0 di Berlino e Monaco, mentre a partire dal 1892 studi\u00f2 fisica presso le stesse e ottenne il dottorato nel 1894. A partire dal 1896 lavor\u00f2 come assistente negli istituti di fisica delle universit\u00e0 di Berlino e G\u00f6ttingen. Nel 1899 divent\u00f2 professore straordinario presso l'universit\u00e0 di Bonn e in seguito divenne professore ordinario di fisica sperimentale a K\u00f6nigsberg, dove rimase fino al suo ritiro, avvenuto nel 1935. In seguito lavor\u00f2 come lettore presso l'universit\u00e0 di Friburgo.\nMisura della dipendenza della massa dalla velocit\u00e0.\nIl suoi primi lavori (1901-1903)\nconfermarono per la prima volta la dipendenza dalla velocit\u00e0 della massa elettromagnetica dell'elettrone (in seguito chiamata massa relativistica). Comunque, queste misure non erano abbastanza precise da distinguere tra la teoria dell'etere di Lorentz e la teoria di Max Abraham.\nAlla fine del 1905 port\u00f2 a termine esperimenti pi\u00f9 accurati.\nIn questo lavoro Kaufmann fu il primo a discutere la teoria della relativit\u00e0 ristretta di Albert Einstein e concluse che, nonostante la teoria di Einstein sia basata su presupposti completamente differenti, essa \u00e8 equivalente, dal punto di vista sperimentale, a quella di Lorentz e, inoltre, pi\u00f9 logicamente soddisfacente. In effetti questi esperimenti portarono delle prove a favore della teoria di Abraham: per alcuni anni essi fornirono una seria obiezione alle teorie di Lorentz ed Einstein.\nD'altra parte, fisici come Bucherer (1908), Neumann (1914) e altri arrivarono a risultati che, a loro parere, confermavano le teorie di Lorentz ed Einstein, contraddicendo quella di Abraham. A posteriori fu notato che gli esperimenti di Kaufmann, Bucherer e Neumann non erano abbastanza sensibili da portare ad evidenti discordanze con le teorie degli uni o dell'altro; la teoria di Abraham non fu provata falsa prima del 1940."}
{"id": "1757859", "revid": "484362", "url": "https://it.wikipedia.org/wiki?curid=1757859", "title": "Giovanni Baratta", "text": "Famiglia.\nGiovanni Baratta nacque in una famiglia di scultori di Carrara. \nEgli era figlio di Isidoro Baratta e nipote di Francesco Baratta il Vecchio (ca. 1590-1666) e di Giovanni Maria Baratta (ca. 1627-1675).\nI suoi fratelli furono Francesco Baratta il Giovane (\u2020 1731) e Pietro Baratta (1668-1729) i quali furono anche loro scultori. Suo nipote, Giovanni Antonio Cybei (1706-1784) lavor\u00f2 per lui come assistente.\nBiografia.\nFu allievo del celebre Giovan Battista Foggini e di Camillo Rusconi e trascorse un periodo della sua vita a Roma e poi a Firenze.\nLavor\u00f2 anche a Lucca, Genova, Livorno, Torino e persino nella penisola iberica.\nIn particolare, a Livorno realizz\u00f2 tre altari e il gruppo degli \"Schiavi liberati\" (1710-1717 circa) nella chiesa di San Ferdinando, progettata dallo stesso Foggini. Sempre nella citt\u00e0 labronica a lui \u00e8 stata attribuita, non senza incertezze, la facciata tardobarocca della chiesa della Santissima Annunziata, con le statue dell\"Innocenza\" e della \"Mansuetudine\" forse eseguite da Andrea Vacc\u00e0; lavor\u00f2 alla cappella del Santissimo Sacramento del Duomo.\nA Lucca fu attivo nella chiesa di San Ponziano, dove realizz\u00f2 un rilievo del tabernacolo, successivamente posto nella Basilica di San Frediano (cappella Cenami). A Bientina nella Chiesa di Santa Maria Assunta costru\u00ec nel 1701 il nuovo altar maggiore in marmo policromo.\nA Firenze sua \u00e8 la struttura della fontana di Palazzo Vivarelli Colonna, la statua di \"San Tommaso\" nella chiesa dei Santi Michele e Gaetano e il marmo di \"Diana cacciatrice\" in Palazzo Tolomei Biffi (1690 circa).\nNel 1729 lavor\u00f2 a Fosdinovo, realizzando due nuovi altari laterali per la chiesa di San Remigio (quelli della Madonna del Suffragio e della Madonna del Carmine)\nCur\u00f2 l'apparato scultoreo della chiesa di Sant'Uberto nella Reggia di Venaria Reale, realizzando l'altare e, tra il 1728 e 1729, i quattro dottori della Chiesa.\nNegli anni successivi \u00e8 impegnato in numerose commissioni per il Palazzo Reale di Mafra in Portogallo e per il Palazzo Reale della Granja de San Ildefonso in Spagna.\nTra le ultime opere realizzate nella sua bottega, sotto la sua guida, la decorazione della nuova cappella del Santuario di Montenero a Livorno e la Gloria della Vergine per la Cattedrale di Sarzana.\nDopo la sua morte (1747) la direzione della bottega di famiglia fu assunta dal nipote ed allievo Giovanni Antonio Cybei."}
{"id": "1757861", "revid": "1437722", "url": "https://it.wikipedia.org/wiki?curid=1757861", "title": "Solo una volta (o tutta la vita)", "text": "Solo una volta (o tutta la vita) \u00e8 una canzone di Alex Britti, in seguito inserito nell'album \"It.Pop\", secondo album, ma primo noto al grande pubblico, del cantautore romano.\nPubblicato ad inizio estate 1998, il brano parte in sordina, entrando nella top 20 dei singoli pi\u00f9 venduti soltanto il 15 agosto 1998. Sostenuto da una massiccia programmazione radiofonica, il brano diventa un vero e proprio tormentone estivo, e pur non raggiungendo mai la vetta della classifica (arriva al massimo alla seconda posizione), rimane in classifica fino alla fine dell'anno, dimostrandosi uno dei singoli di maggior successo dell'anno.\nCon questa canzone il cantante partecip\u00f2 alla sesta edizione di Sanremo Giovani classificandosi all'8\u00ba posto accedendo al Festival di Sanremo 1999 nella categoria Giovani.\nIl brano ha avuto un moderato successo anche in Francia, dove \u00e8 riuscito ad arrivare alla posizione 78.\nIl video.\nGirato dai Manetti Bros. e prodotto dalla \"Panorama Films\" nel maggio 1998, nel video di \"Solo una volta (o tutta la vita), Alex Britti esegue il brano accompagnato dalla propria chitarra in un ambiente chiuso, dove i figuranti intorno a lui fingono di essere in spiaggia. La stanza, infatti, \u00e8 decorata con ombrelloni, chioschetti, sdraio e finte onde che si muovono davanti allo schermo. Alla fine del video, Britti si spoglia e si sdraia su un materassino, fingendo anch'egli di essere in spiaggia.\nCover.\nNel 1999 il cantante sloveno Jan Plestenjak realizza la cover del brano con il titolo \"\"Amore mio\"\nNel 2000 il cantante spagnolo Sergio Dalma realizza la cover del brano \"Solo una volta (o tutta la vita)\" di Alex Britti, cantata in spagnolo ed intitolata \"Solo una vez\". Il brano \u00e8 interpretato in duetto con lo stesso Alex Britti nell'album \"Vida Nueva\" di Sergio Dalma.\nNel 2002 i cantanti spagnoli Naim Thomas ed Enrique Anaut incidono \"Solo una vez\" nel disco \"Generaci\u00f2n OT\"\nNel 2011 il duo country-pop Messicano-statunitense Ha-Ash incidono \"Solo una vez\" nel disco \"A Tiempo\"\"."}
{"id": "1757871", "revid": "154326", "url": "https://it.wikipedia.org/wiki?curid=1757871", "title": "Pho Khun Bang Klang Thao", "text": ""}
{"id": "1757872", "revid": "126257", "url": "https://it.wikipedia.org/wiki?curid=1757872", "title": "Palazzo Arborio Mella", "text": ""}
{"id": "1757874", "revid": "155136", "url": "https://it.wikipedia.org/wiki?curid=1757874", "title": "Porto di Lido", "text": ""}
{"id": "1757889", "revid": "767487", "url": "https://it.wikipedia.org/wiki?curid=1757889", "title": "Distretto di Lakhisarai", "text": "Lakhisarai \u00e8 un distretto dell'India di 801.173 abitanti, che ha come capoluogo Lakhisarai."}
{"id": "1757893", "revid": "1571097", "url": "https://it.wikipedia.org/wiki?curid=1757893", "title": "Gelido", "text": "Gelido \u00e8 una canzone di Alex Britti, secondo singolo estratto dall'album \"It.Pop\", lavoro d'esordio del cantautore romano.\nPubblicato nel novembre 1998. Quando \"Gelido\" arriva nei negozi, \"Solo una volta (o tutta la vita)\" \u00e8 ancora nella top 5.\nIl video.\nIl video prodotto per \"Gelido\" \u00e8 stato girato dai Manetti Bros. e riprende in parte le atmosfere ed i colori del video \"Solo una volta (o tutta la vita)\", sempre girato dai Manetti Bros."}
{"id": "1757894", "revid": "4106", "url": "https://it.wikipedia.org/wiki?curid=1757894", "title": "Train de vie", "text": ""}
{"id": "1757895", "revid": "119554662", "url": "https://it.wikipedia.org/wiki?curid=1757895", "title": "Ambr\u00ec", "text": "Ambr\u00ec \u00e8 una frazione del comune svizzero di Quinto, nel Canton Ticino (distretto di Leventina).\nGeografia fisica.\nIl paese si trova nell'alta Valle Leventina.\nStoria.\n. Con la bonifica del piano di Ambr\u00ec (1910 circa) si \u00e8 scelto di utilizzare il piano per uno scopo agricolo, mantenendo i due villaggi compatti contro la montagna. Con l'apertura della ferrovia del Gottardo i due paesi si sono espansi seguendone la linea e arrivando a toccarsi.\nUn ulteriore sviluppo si ebbe durante la Seconda guerra mondiale, quando l'esercito svizzero costru\u00ec l'aeroporto di Ambr\u00ec con le sue altre infrastrutture, al centro del piano, in seguito rilevato dal comune di Quinto."}
{"id": "1757904", "revid": "767487", "url": "https://it.wikipedia.org/wiki?curid=1757904", "title": "Bruno Dazzi", "text": "Carriera.\nCalciatore.\nAttaccante spesso utilizzato come ala destra, cresce nella G.I.L. di Fidenza con cui debutta in prima squadra (in Seconda Divisione Emilia) disputando numerosi campionati regionali.\nNel primo campionato del dopoguerra passa al Parma in serie C, mettendosi in evidenza realizzando 10 reti in 19 giornate. A lui si interessa l'Atalanta, che lo acquista facendolo esordire in Serie A. La sua esperienza nel massimo campionato si conclude dopo un solo anno, al termine del quale ritorna al Fidenza in Promozione. Qui disputa un'eccezionale stagione, siglando 30 reti in 20 partite. Passa quindi al Monza in Serie C, dove mantiene un'altissima media realizzativa, che lo rendono tuttora il miglior realizzatore della storia societaria: 33 gol il primo anno, 27 il secondo e 28 il terzo, durante il quale conquista anche la promozione in Serie B. Nel campionato cadetto non riesce a ripetersi, venendo ceduto nuovamente al Fidenza, dove ritorna alle sue abitudini realizzando 15 gol.\nPassa quindi alla Biellese per un anno, per poi tornare nuovamente al Fidenza, dove conclude la carriera.\nAllenatore.\nDiventa allenatore del nella stagione 1963-1964, in cui la squadra rischia la retrocessione nell'allora Serie C salvandosi per un punto: viene sostituito da Arnaldo Sentimenti."}
{"id": "1757907", "revid": "767487", "url": "https://it.wikipedia.org/wiki?curid=1757907", "title": "Distretto di Madhubani", "text": "Madhubani \u00e8 un distretto dell'India di 3.570.651 abitanti, che ha come capoluogo Madhubani."}
{"id": "1757911", "revid": "767487", "url": "https://it.wikipedia.org/wiki?curid=1757911", "title": "Distretto di Munger", "text": "Munger \u00e8 un distretto dell'India di 1.135.499 abitanti, che ha come capoluogo Munger."}
{"id": "1757912", "revid": "124123", "url": "https://it.wikipedia.org/wiki?curid=1757912", "title": "Bruno Molajoli", "text": "Biografia.\nNacque a Fabriano il 29 gennaio 1905 da Romualdo, orologiaio, e da Rosa Caruso. Di famiglia umile, primo di quattro figli, dopo aver frequentato a Jesi il liceo classico Vittorio Emanuele II, si iscrisse nel 1923 alla facolt\u00e0 di lettere dell\u2019Universit\u00e0 di Bologna, dove fu allievo di I.B. Supino; nel 1925 si trasfer\u00ec all\u2019Universit\u00e0 di Roma, dove si laure\u00f2, il 27 giugno 1928, con il massimo dei voti, discutendo una tesi sul suo concittadino Gentile da Fabriano, poi pubblicata (Gentile da Fabriano, Fabriano 1934) e ancor oggi considerata analisi esemplare della figura dell\u2019artista marchigiano. Chiamato alle armi, fu sottotenente di complemento al comando dell\u201984\u00ba reggimento di fanteria. Nel 1929 vinse una borsa biennale per la Scuola di perfezionamento in storia dell\u2019arte medievale e moderna, divenendo allievo di A. Venturi \u2013 che era allora il direttore della Scuola \u2013 e di P. Toesca, diplomandosi nel 1931. Apprezzato per i suoi studi su Gentile da Fabriano dal senatore C. Ricci, gi\u00e0 direttore generale delle Belle Arti, fu da lui sollecitato a partecipare, nel 1929, al concorso per bibliotecari del Senato, ruolo che ricopr\u00ec fino all\u2019aprile dell\u2019anno seguente, quando fu chiamato, con un incarico provvisorio, come ispettore presso la Soprintendenza all\u2019arte medievale e moderna di Ancona, diretta da L. Serra. Nel 1933 vince il Concorso di Ispettore alle Antichit\u00e0 e Belle Arti e viene trasferito alla Soprintendenza di Bari.\nL'anno seguente 1934 diventa Direttore della Galleria Sabauda a Torino e nel 1936, promosso Soprintendente di Seconda Classe, viene trasferito a Trieste, dove rimane sino al 1939, curando in quei tre anni interventi di restauro assai rilevanti, tra i quali lo scavo ed il recupero del Teatro Romano (per il cui perfezionamento fu raso al suolo un intero quartiere su diretto ordine e pressante interessamento di Mussolini). \nNel luglio 1939 Bruno Molajoli arriva a Napoli a dirigere la Soprintendenza alle Gallerie della Campania, conosce ed il 29 giugno 1942 sposa Elena Perrone Capano e con lei avr\u00e0 tre figli, Maria Gloria nel 1943, Rosemarie nel 1949 e Carlo nel 1950.\nNel drammatico periodo della fine della Seconda Guerra Mondiale cominciarono i bombardamenti della citt\u00e0 di Napoli (circa 120 che provocarono oltre 22.000 morti) e quando egli si accorse che i tedeschi, ritirandosi da Napoli, trafugavano opere d'arte da Palazzo Reale da loro occupato, egli organizza con il solo personale della Soprintendenza uno straordinario piano di salvataggio, caricando su dodici camion e trasferendo 59.410 opere d'arte in ricoveri sotterranei, in cascinali di campagna e nei Conventi di Cava de' Tirreni, di Montevergine e di Montecassino, riportandoli a Napoli dopo l'arrivo degli Alleati il 1\u00ba ottobre 1943 e quindi assai prima che l'Abbazia di Montecassino venisse rasa al suolo dal tragico bombardamento americano del 15 febbraio 1944.\nDopo aver allestito il Museo di San Martino, il Museo Duca di Martina alla Villa Floridiana, il Museo Civico Gaetano Filangieri e la Villa Pignatelli, nel 1952 inizia il restauro della Reggia di Capodimonte e dopo 5 anni di intenso lavoro il 5 maggio 1957 inaugura il Museo di Capodimonte, fin da subito considerato un museo moderno ed all'avanguardia, che gli valse riconoscimenti universali (tra tutti, il pi\u00f9 illustre critico d'arte del secolo scorso Bernard Berenson nei suoi \"Ultimi diari 1947-1958\" edito da Feltrinelli nel 1966 scrive: \"Passando da Napoli nel 1955 Bruno Molajoli mi port\u00f2 a Capodimonte e mi parl\u00f2 del suo progetto di trasformare il Palazzo Reale in una Pinacoteca. L'edificio mi diede l'impressione di un triste abbandono, sicch\u00e9 non nascosi il mio timore che da esso non si sarebbe potuto tirare fuori nulla di buono. Ma non avevo fatto i conti con la genialit\u00e0 di Molajoli: quello che lui \u00e8 riuscito a fare lo mette in prima linea tra i realizzatori, tra gli esseri capaci di portare tutto a buon fine. \u00c8 un visionario che sa attuare i suoi sogni ed allo stesso tempo un artista di grande sensibilit\u00e0 e di ottimo gusto\"). \nAlla fine del 1959 Bruno Molajoli venne nominato Direttore Generale delle Antichit\u00e0 e Belle Arti, incarico ricoperto per oltre 10 anni sino al 1970, durante il quale svolse un intenso lavoro di innovazione e valorizzazione del patrimonio artistico nazionale. \nSi interess\u00f2 di numerose questioni di attualit\u00e0, dall'alluvione di Firenze nel novembre 1966, alla difesa di Venezia dalle acque ed al consolidamento della Torre di Pisa, partecip\u00f2 alla vita di diversi centri culturali, insegn\u00f2 nelle universit\u00e0 e cur\u00f2 l'acquisizione da parte dello Stato del Complesso monumentale di San Michele a Ripa Grande attuale sede del Ministero per i beni culturali e ambientali.\nDal 1970 fu Presidente dell'Istituto Nazionale di Studi Verdiani di Parma, dal 1978 fu Presidente della Pontificia Accademia dei Virtuosi al Pantheon e in Roma profuse con amabilit\u00e0 la sua partecipazione, come accattivante conferenziere ed ascoltato consigliere, in molte iniziative cittadine a carattere culturale.\nScrisse pi\u00f9 di cento libri e saggi sulla storia artistica dei personaggi e delle citt\u00e0 italiane, \u00e8 stato Professore di Storia dell'Arte nelle Universit\u00e0 di Napoli, di Roma e di Firenze, era Accademico di San Luca.\nScompare nel 1985 all'et\u00e0 di 80 anni.\nBibliografia.\nhttp://www.archiviolastampa.it/component/option,com_lastampa/task,search/Itemid,3/action,detail/id,1363_02_1985_0118_0026_13778437/"}
{"id": "1757913", "revid": "767487", "url": "https://it.wikipedia.org/wiki?curid=1757913", "title": "Recoleta", "text": "Recoleta \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 148.220 abitanti."}
{"id": "1757915", "revid": "767487", "url": "https://it.wikipedia.org/wiki?curid=1757915", "title": "Distretto di Madhepura", "text": "Madhepura \u00e8 un distretto dell'India di 1.524.596 abitanti, che ha come capoluogo Madhepura."}
{"id": "1757918", "revid": "1851848", "url": "https://it.wikipedia.org/wiki?curid=1757918", "title": "Luca Cecconi", "text": "Caratteristiche tecniche.\nGiocatore.\nGiocava nel ruolo di ala sinistra.\nCarriera.\nGiocatore.\nCresciuto nella Fiorentina, dopo la vittoria del Torneo di Viareggio 1982 esordisce nello stesso anno in Serie A, disputando 2 partite. L'anno seguente i viola lo hanno girato in prestito in Serie B all'Empoli, dove ha disputato 33 partite e realizzato 5 gol. Nel 1984, terminato il prestito, \u00e8 ritornato in Serie A con la Fiorentina che l'anno dopo lo ha ceduto, questa volta a titolo definitivo, all'Empoli, con cui ha ottenuto la promozione in Serie A (sia pure dopo i verdetti del giudice sportivo sul \"secondo calcioscommesse\") e si \u00e8 aggiudicato la classifica cannonieri della Coppa Italia 1985-1986.\nNel 1986 si \u00e8 trasferito al , cun cui, anche grazie alle sue 10 reti ha guadagnato la promozione in Serie A. Dopo una stagione in A coi toscani \u00e8 sceso di categoria per giocare con il Brescia.\nNel novembre del 1990 \u00e8 passato al Catania in Serie C1 e l'anno seguente al Palermo in Serie B, con cui per\u00f2 \u00e8 retrocesso nuovamente in C1. Dopo una stagione in C1 coi siciliani si \u00e8 trasferito al Bologna e nel 1995 al , sempre in C1. \u00c8 rimasto a Como fino all'aprile del 1998, quando il presidente del Como, Enrico Preziosi, nonostante i suoi 10 gol stagionali in 21 partite, lo licenzia per aver dichiarato che, continuando cos\u00ec, il Como sarebbe retrocesso.\nNell'estate del 1998 si \u00e8 accordato con la , allora in C1, squadra in cui ha chiuso la carriera nel 1999, dopo aver disputato una sola partita di campionato.\nIn totale ha collezionato 33 partite in Serie A (9 con la Fiorentina e 24 con il Pisa), nelle quali ha segnato 4 reti (2 con i viola e altrettante con i neroazzurri), 153 in Serie B (65 con l'Empoli, 36 con il Pisa, 21 col Brescia e 31 col Palermo) e 195 in Serie C1.\nAllenatore.\nDopo essersi ritirato dall'attivit\u00e0 agonistica, Cecconi ha intrapreso la carriera di allenatore. Dal 1999 al 2003 ha guidato la Primavera dell'Empoli, con cui ha conquistato il Torneo di Viareggio 2000 e dove ha allenato, tra gli altri, Francesco Lodi e Alessandro Diamanti. Nella stagione 2003-2004 ha allenato la Primavera del Bologna.\nNel 2004 ha firmato per il , in Serie C1, ma si \u00e8 dimesso dopo solo 4 giornate a seguito di altrettante sconfitte, in polemica con la societ\u00e0 e il \"gruppo storico\" della squadra, che ha accusato di scarso impegno.\nNel 2005 e nella stagione 2006-2007 \u00e8 stato il secondo di Renzo Ulivieri al Bologna, prendendo il posto di quest'ultimo quando \u00e8 stato esonerato nell'aprile del 2007, a due mesi dalla fine della stagione.\nNel dicembre 2017 diventa il nuovo responsabile del settore giovanile dell'Empoli."}
{"id": "1757919", "revid": "144796", "url": "https://it.wikipedia.org/wiki?curid=1757919", "title": "Franz Anton von Harrach zu Rorau", "text": ""}
{"id": "1757928", "revid": "413094", "url": "https://it.wikipedia.org/wiki?curid=1757928", "title": "Giovanni del Fantasia", "text": "Biografia.\nNato a Firenze nel 1670, esponente della stagione tardobarocca medicea, fu particolarmente attivo a Livorno, dove lavor\u00f2 alle pi\u00f9 importanti fabbriche civili e religiose della citt\u00e0.\nAll'inizio del XVIII secolo complet\u00f2 il Palazzo di Giustizia (all'epoca convento dell'ordine gesuita), quindi fu impegnato, accanto al Foggini, nel cantiere del Palazzo del Picchetto. Intorno al 1720 eresse il Palazzo Comunale e nel 1731 si occup\u00f2 dell'ampliamento dei Bottini dell'olio.\nTra gli edifici religiosi, lavor\u00f2 in tutti i principali cantieri della citt\u00e0: concluse la costruzione della chiesa di San Ferdinando (ideata dallo stesso Foggini), progett\u00f2 la piccola chiesa del Luogo Pio (1713-1715), inizi\u00f2 la costruzione della chiesa di Santa Caterina (poi completata da altri progettisti in seguito al manifestarsi di dissesti statici), mise in atto, secondo le guide storiche cittadine, i disegni di Ferdinando de' Medici per la chiesa armena di San Gregorio Illuminatore (in realt\u00e0, secondo studi pi\u00f9 recenti, il progetto deve attribuirsi a Giovan Battista Foggini), aggiunse la Cappella del Santissimo Sacramento alla navata del Duomo ed innalz\u00f2 la parte posteriore del Santuario di Montenero.\nA Cecina, intorno al 1740, costru\u00ec un vasto palazzo per la famiglia Ginori.\nFu sepolto nella chiesa del Luogo Pio, ma la sua tomba \u00e8 stata profanata durante l'ultima guerra mondiale."}
{"id": "1757933", "revid": "1543377", "url": "https://it.wikipedia.org/wiki?curid=1757933", "title": "Scaphiophryne gottlebei", "text": "Scaphiophryne gottlebei \u00e8 una rana della famiglia Microhylidae, endemica del Madagascar.\nDescrizione.\n\u00c8 una rana di piccole dimensioni (2\u20133\u00a0cm i maschi, 3\u20134\u00a0cm le femmine) caratterizzata da una livrea variegata in cui si alternano macchie bianche, rosso-ruggine, verdastre e nere, che le hanno fatto attribuire dagli autori anglosassoni l'appellativo di \"rana arcobaleno\". Le zampe, relativamente piccole, sono munite di robuste unghia, che le consentono di scalare le pareti dei ripidi canyon nei quali usualmente vive.\nI girini sono di colore bruno-nerastro.\nBiologia.\nI girini, che si sviluppano in piccole pozze temporanee, trascorrono buona parte della giornata semi-sommersi dalla sabbia presente sul fondo delle pozze, nutrendosi dei detriti organici che vi si depositano. Gli adulti sono essenzialmente insettivori.\nDistribuzione e habitat.\nHa un areale ristretto al Madagascar centro-meridionale, nei pressi del massiccio dell'Isalo, ad una altitudine compresa tra 700 e 1.000 m\nStato di conservazione.\nLa \"IUCN red list\", per la ristrettezza del suo areale e per il continuo declino della qualit\u00e0 del suo habitat, considera questa specie in pericolo critico di estinzione.\nLa \"Zoological Society of London\" considera \"S. gottlebei\" una delle 100 specie di anfibi a maggiore rischio di estinzione."}
{"id": "1757938", "revid": "339392", "url": "https://it.wikipedia.org/wiki?curid=1757938", "title": "Rione Incis (Ponticelli)", "text": ""}
{"id": "1757945", "revid": "2184720", "url": "https://it.wikipedia.org/wiki?curid=1757945", "title": "Oggi sono io", "text": "Oggi sono io \u00e8 il brano musicale con il quale Alex Britti ha partecipato al Festival di Sanremo 1999, vincendo nella sezione \"Giovani\". Il brano, pubblicato come singolo, \u00e8 stato il primo numero uno del cantautore romano.\u00c8 stato frequentemente trasmesso in radio, raggiungendo la posizione numero 1 dell'airplay.\nLa versione originale.\nIl CD Singolo.\nTracce:\nIl singolo ottiene un ottimo successo di vendite, e diviene in breve tempo uno dei brani pi\u00f9 significativi della carriera di Britti. Il singolo, arrangiato dal maestro Federico Capranica, \u00e8 il brano sanremese ad ottenere maggior successo debuttando in classifica direttamente al secondo posto il 6 marzo 1999 ed arrivando alla vetta la settimana seguente.\nL'album.\nIl brano \u00e8 stato inserito nella ristampa dell'album \"It.Pop\".\nIl video.\nIl video di \"Oggi sono io\" \u00e8 stato diretto da Claudio Sinatti per la \"Area 51\". Nella storia del video Britti si trova ad una festa in casa, seduto su un divano ed un po' in disparte rispetto agli altri che si divertono, mentre osserva \"a distanza\" una ragazza. Poi all'improvviso la scena si congela e tutti i partecipanti alla festa rimangono immobilizzati, compresa la ragazza, dando a Britti la possibilit\u00e0 di dichiararsi con tutta sincerit\u00e0.\nLe cover.\nVersione di Mina.\nIl brano \u00e8 stato reinterpretato nel 2001 da Mina, inserito nella raccolta del 2006 \"Platinum Collection 2\" oltre che pubblicato come singolo.\nL'evento.\nIl brano viene proposto per la prima volta al pubblico il 31 marzo nel corso del documento di 62 minuti \"Mina in studio\" trasmesso dal portale www.inwind.it.\n\u00c8 il primo evento di massa per il pubblico di Internet in Italia:\noltre 15 milioni di richieste di accesso ai web server di inwind nell'arco di orario dell'evento;\noltre 2 milioni di page/view sulle pagine dell'evento per chattare, scaricare immagini e inviare messaggi sul forum dedicato a Mina, fino a tarda notte;\noltre 250.000 computer si sono collegati e altrettanti navigatori - molti dei quali non erano da soli davanti allo schermo del loro personal computer per un evento del genere - hanno visto integralmente e per oltre un'ora il filmato musicale di Mina stabilendo un record assoluto in Italia;\nil primo grande evento in Multicast in Italia, cio\u00e8 l'applicazione delle modalit\u00e0 di trasmissione che permette una diffusione in simultanea ad un grande numero di spettatori (aspetto che rende questa modalit\u00e0 molto simile a quelle utilizzate dalla TV); il Multicast era fruibile dalle reti Wind e Infostrada.\nIl documentario.\nIl documentario diffuso su inwind, apre con Mina che, accompagnata dal figlio Massimiliano, si reca, sotto un'intensa nevicata, negli studi di registrazione, dove ad attenderla ci sono i musicisti che stanno gi\u00e0 provando. La prima canzone interpretata dalla cantante \u00e8 la celebre \"Pasqualino Maraja\", cui fa seguito \"Tres palabras\". Poi, tra una sigaretta ed una chiacchierata, Mina esegue \"Tu si\" \"na cosa grande\" in omaggio a Domenico Modugno, per proseguire con \"Il wind\" e \"Oggi sono io\" di Alex Britti. Salutata la figlia Benedetta, in visita agli studi di registrazione, Mina canta \"The nearness of you\", \"Esperame en el cielo\" e \"Come hai fatto\" per poi congedarsi con un gesto della mano dai suoi fans.\nIl video.\nLa versione del video di Mina si svolge in tempo reale durante la registrazione in sala di incisione del brano stesso.\nPaolo Limiti, nello speciale di RAI 2 \"Minissima 2010\", ha sostenuto che quella registrata fosse la prima e unica prova fatta dalla cantante.\nValeria Vaglio.\nNel 2008 \u00e8 stata reinterpretato da Valeria Vaglio e inserito nel suo CD \"Stato innaturale\"."}
{"id": "1757947", "revid": "155613", "url": "https://it.wikipedia.org/wiki?curid=1757947", "title": "Giovanni Del Fantasia", "text": ""}
{"id": "1757949", "revid": "729019", "url": "https://it.wikipedia.org/wiki?curid=1757949", "title": "Can I Get a...", "text": "Can I Get a... \u00e8 un singolo del rapper statunitense Jay-Z, estratto dalla colonna sonora del film \"Rush Hour - Due mine vaganti\". \u00c8 stato prodotto da Irv Gotti e Lil' Rob e vi hanno partecipato Ja Rule e Amil.\nIl singolo entra nelle classifiche statunitensi (alla posizione numero 19 nella Hot 100 e alla sesta tra le canzoni R&amp;B/Hip-Hop) e in quelle europee, restando per sedici settimane nella chart olandese e per quindici settimane in quella tedesca, dove \"Can I Get A...\" raggiunge il dodicesimo posto come posizione massima.\nDescrizione.\nIl testo \u00e8 stato scritto dagli stessi Jay-Z, Ja Rule, Amil e Irv Gotti, pi\u00f9 da Robert Mays. Partecipando al brano, Amil e Ja Rule si sono fatti particolarmente conoscere, tanto da diventare collaboratori ambiti da diversi altri artisti dopo il successo di questa hit.\n\"Can I Get a...\" \u00e8 presente anche nel terzo album di Jay-Z \"Vol. 2... Hard Knock Life\". Ha raggiunto la posizione 19 nella \"Billboard Hot 100\", la 6 nella \"Hot R&amp;B/Hip-Hop Songs\" e la 22 nella \"Hot Rap Tracks\". In Regno Unito ha raggiunto la posizione 24.\nNella versione censurata del brano, il ritornello \u00e8 rimpiazzato con\nIl brano della cantante pop Janet Jackson \"Strawberry Bounce\", presente nell'album \"Damita Jo\", campiona \"Can I Get a...\". Il canale satellitare \"VH1\" ha inoltre piazzato il singolo alla posizione 57 nella sua \"100 Greatest Songs of the 90s\", ovvero le cento canzoni pi\u00f9 belle degli anni novanta."}
{"id": "1757952", "revid": "1442080", "url": "https://it.wikipedia.org/wiki?curid=1757952", "title": "Distretto di Aley", "text": "Il distretto di Aley () \u00e8 un distretto del Libano, che fa parte del governatorato del Monte Libano. Il capoluogo \u00e8 Aley."}
{"id": "1757955", "revid": "88740", "url": "https://it.wikipedia.org/wiki?curid=1757955", "title": "Logica negativa", "text": "Il termine logica negativa viene utilizzato in elettronica digitale per indicare una codifica dell'informazione binaria nel quale la rappresentazione dei significati \"vero\" e \"falso\" \u00e8 invertita rispetto a quella usuale. Nel caso di un segnale elettrico digitale, viene usata anche la denominazione di (segnale) active low (attivo-basso).\nPrincipio generale.\nLe informazioni \"binarie\" o bit sono quelle che possono assumere due soli valori, denominate di volta in volta vero/falso, attivo/inattivo, zero/uno e simili. In particolare utilizzando una opportuna rappresentazione qualsiasi numero pu\u00f2 essere codificato usando solo informazioni binarie.\nPer consentire operazioni di ordinamento fra le rappresentazioni binarie \u00e8 stata adottato il criterio convenzionale che lo \"zero\" sia minore dell'\"uno\"; questa convenzione consente di affermare ad esempio che formula_1 Per estensione di questa convenzione, anche il \"falso\" \u00e8 minore del \"vero\", lo \"spento\" dell\"'acceso\" e via via per tutte le altre denominazioni che i bit possono assumere.\nIn elettronica digitale, che manipola informazioni binarie codificate come grandezze elettriche, i due valori logici vero/falso possono essere rappresentati dalla presenza o assenza di corrente elettrica, dalla direzione assunta dalla corrente lungo un conduttore, da due diversi livelli di tensione elettrica, dall'apertura o chiusura di un circuito e molte altre.\nAnche in questo caso i due valori assunti dalla grandezza elettrica osservata sono o possono essere ordinati; ad esempio una tensione elettrica di 2 volt \u00e8 minore di una di 6 volt. Se ora convenzionalmente decidiamo che il valore logico \"zero\" (minore) sia rappresentato dalla tensione pi\u00f9 bassa, siamo in logica positiva; se al contrario assegniamo lo \"zero\" alla tensione maggiore, ci troviamo in logica negativa.\nRappresentazione.\nLa maggior parte dei dati numerici binari (valori, indirizzi di memoria) utilizzati in un bus interno di una scheda elettronica \u00e8 in \"logica positiva\", o equivalentemente si dice essere \"attiva-alta\". Tuttavia alcune linee di controllo possono essere in \"logica negativa\", ovvero \"attive-basse\". \u00c8 convenzione in questo caso rappresentare i nomi delle linee con un trattino sopra il nome: la linea IRQ \u00e8 una richiesta di interruzione a logica negativa, talvolta indicata anche come /IRQ.\nSe una linea ha due distinti significati corrispondenti ai due valori logici \u00e8 consuetudine indicarla con i due nomi separati dalla barra trasversa; ad esempio un segnale che indica la modalit\u00e0 di lettura (\"Read\") con un \"uno\" e di scrittura (\"Write\") con uno \"zero\" \u00e8 solitamente indicata con R/W.\nTalvolta in modo improprio si denomina \"a logica negativa\" il funzionamento del contatto \"normalmente chiuso\" di un rel\u00e8, ossia di quel contatto che interrompe un circuito quando il rel\u00e8 viene attivato.\nTecnologia elettronica.\nSu brevi distanze, ad esempio all'interno della stessa scheda, le rappresentazioni pi\u00f9 usate per le informazioni digitali sono basate su due livelli di tensione: ogni segnale inferiore alla tensione pi\u00f9 bassa \u00e8 equivalente ad uno \"zero\", mentre se \u00e8 superiore alla tensione pi\u00f9 elevata \u00e8 considerato un \"uno\". I valori che cadono all'interno dell'intervallo sono \"indeterminati\" e solitamente si realizzano solo durante le transizioni 0 formula_21 e viceversa.\nL'effettivo valore delle due soglie di tensione dipende dalla tecnologia utilizzata; ad esempio nella logica TTL la soglia inferiore \u00e8 fissata a 0,8 volt e quella superiore a 2,2 volt; nella CMOS le soglie sono a circa un terzo e due terzi della tensione di alimentazione: se questa \u00e8 a 5 volt, le soglie diventano 1,3 e e 3,7 volt.\nSu maggiori distanze \u00e8 necessario avere segnali pi\u00f9 immuni ai disturbi ed in questi casi non \u00e8 infrequente una rappresentazione a logica negativa; ad esempio nello standard seriale EIA RS-232, un \"uno\" logico viene codificato con una tensione di -12 volt ed uno \"zero\" con una tensione di +12 volt rispetto al riferimento di massa. \nDistanze ancora maggiori richiedono codifiche differenziali come la EIA RS-485 (correnti elettriche in una direzione per lo \"zero\" ed in direzione opposta per l'\"uno\"), oppure utilizzano transizioni di stato per rappresentare i valori logici, come nella codifica Manchester. In tutti questi casi la definizione di logica positiva o negativa sarebbe impropria."}
{"id": "1757964", "revid": "120106437", "url": "https://it.wikipedia.org/wiki?curid=1757964", "title": "Ialomi\u021ba (fiume)", "text": "Lo Ialomi\u021ba (rumeno: \"R\u00e2ul Ialomi\u021ba\", nell'antichit\u00e0 chiamato \"Helibacia\") \u00e8 un fiume della Romania affluente di sinistra del Danubio.\nIl fiume nasce dai monti Bucegi e scorre dapprima verso sud, poi verso est. Prima di sfociare nel Danubio, attraversa le citt\u00e0 di T\u00e2rgovi\u0219te e Slobozia. Scorre nei distretti di D\u00e2mbovi\u021ba, Prahova, Ilfov e Ialomi\u021ba.\nIl fiume \u00e8 lungo 417 chilometri e il suo bacino idrografico si estende su un'area di 10.350\u00a0km\u00b2.\nAffluenti di sinistra.\nValea \u0218ug\u0103rilor, Cocora, L\u0103ptici, Sc\u00e2ndurari, Blana, Nucet, Oboarele, Scropoasa, Orzea, Br\u00e2ndu\u0219a, G\u00e2lma, Ialomicioara, Ru\u0219e\u021bu, Leurda, Bizdidel, Sl\u0103nic de R\u0103zvad, Sl\u0103nic de Gura Ocni\u021bei, P\u00e2scov, Criv\u0103\u021b, Cricovul Dulce, Prahova, S\u0103rata, Cotorca, S\u0103r\u0103\u021buica, Strachina.\nAffluenti di destra.\nValea Doamnelor, Valea Sucheni\u021bei, Horoaba, Coteanu, Valea V\u0103c\u0103riei, T\u0103taru, G\u00e2lgoiu, Mircea, Bolboci, Luc\u0103cil\u0103, Z\u0103noaga, Valea Cabanierului, Br\u0103tei, R\u0103tei, Raciu, Valea Doicii, Seciul cu Col\u021bi, Voivodeni, \u021a\u00e2\u021ba, Ialomicioara, Vulcana, Glod, Ruda, Racovi\u021ba, Snagov, Vl\u0103sia, Comana."}
{"id": "1757965", "revid": "599013", "url": "https://it.wikipedia.org/wiki?curid=1757965", "title": "S\u00e1ndor Torghelle", "text": "Biografia.\nAgli inizi degli anni 2000 era considerato come uno dei giovani talenti pi\u00f9 promettenti del calcio magiaro.\nCaratteristiche tecniche.\nClassica punta centrale dotata di un'ottima visione di gioco e dal buon feeling con il gol, molto abile negli inserimenti e nelle sovrapposizioni.\nCarriera.\nClub.\nGli inizi e l'affermazione in Ungheria.\nCresce calcisticamente con la squadra del suo quartiere, ovvero la Honv\u00e9d; dopo un anno viene mandato in prestito al Marcali, club di terza divisione dove segna 7 reti in 22 partite. Al termine della stagione ritorna alla Honv\u00e9d e diviene un punto fermo della squadra divenendo anche l'idolo dei tifosi; a fine stagione dopo 10 gol in 27 partite lascia la squadra di Kispest per firmare con l'altra squadra di Budapest, l'MTK, dove riesce a vincere la Supercoppa d'Ungheria chiudendo la stagione con 9 reti in 22 partite.\nIn giro per l'Europa.\nLe ottime prestazioni gli valgono la chiamata di numerosi club di media-alta fascia tedeschi ed inglesi, alla fine viene acquistato dal Crystal Palace dove in attacco fa coppia con Nicola Ventola. La stagione non va come previsto e, complice una serie di infortuni che costringeranno prima Ventola e poi lo stesso Torghelle a stare fuori per lunghi periodi, all'ultima giornata di campionato termina con la retrocessione in Championship con 12 presenze in campionato ed un solo gol all'attivo Coppa di Lega.\nNella stagione successiva firma un contratto biennale con il Panathinaikos, club greco allenato da Alberto Malesani, ma a causa della forte concorrenza nel reparto offensivo Theofan\u012bs Gkekas e D\u012bm\u012btrios Papadopoulos, campioni d'Europa pochi anni prima con la Nazionale greca, viene spesso rilegato in panchina, a differenza invece della Champions League dove \u00e8 titolare. Chiude la stagione con 11 presenze e nessuna rete all'attivo. Nell'estate del 2006 passa al rimanendo sempre in Grecia. A differenza della stagione passata, Torghelle riesce a trovare pi\u00f9 spazio ma anche quest'annata sar\u00e0 al di sotto delle aspettative trovando la via del gol solo una volta in 23 presenze.\nNel 2007-2008 va a giocare per il club tedesco del Carl Zeiss Jena, militante nella Bundesliga 2. A differenza delle annate passate in Grecia riesce a ritrovare con pi\u00f9 costanza la via del gol chiudendo la stagione con 8 reti segnate in 27 incontri non riuscendo per\u00f2 ad evitare la retrocessione della sua squadra terminata all'ultimo posto in classifica.\nNell'estate del 2008 resta sempre in Germania firmando un contratto biennale con l'Augusta: nella prima stagione la squadra giunge a met\u00e0 classifica, mentre nella seconda conclude al terzo posto mancando di soli due punti i play-off per la Bundesliga e Torghelle diviene uno dei punti fissi dell'attacco. Al termine del contratto lascia il club di Augusta dopo un totale di 14 reti in 48 presenze, firmando per il Fortuna D\u00fcsseldorf, militante sempre in Zweite Bundesliga con il connazionale Imre Szabics. Con il club di D\u00fcsseldorf resta soltanto una stagione con la quale termina al settimo posto segnando una rete in 16 presenze dove gioca anche una partita con la squadra riserve.\nIl ritorno in patria.\nIl 17 agosto 2011, a distanza di nove anni, ritorna nel club che lo ha lanciato, la Honv\u00e9d, firmando un contratto valido fino alla prossima sessione di mercato suscitando l'acclamazione di molti tifosi e venendo presentato il giorno seguente al Bozsik Stadion. Esordisce con il club rossonero all'undicesima giornata di campionato segnando subito un gol che tuttavia non baster\u00e0 ad evitare la sconfitta interna subita per 3-2 per mano del Paks. Il 1\u00ba gennaio 2012 come da contratto lascia il club di Kispest dopo 3 reti e 2 assist in 6 partite di campionato. Pochi giorni dopo firma un contratto triennale con il Videoton club campione in carica d'Ungheria. Esordisce il 3 marzo 2012 alla ripresa del campionato dopo la sosta invernale contro il Kaposv\u00e1r. Segna il suo primo gol in campionato un mese pi\u00f9 tardi contro la sua ex squadra ovvero l'Honv\u00e9d facendo vincere proprio con un suo gol la partita. Chiude la stagione con 9 presenze ed un solo gol in campionato giocando principalmente come riserva, invece con 6 gol in 9 partite nelle due coppe nazionali aiuta la propria squadra a far vincere la Coppa di Lega. La stagione seguente seppur aperta con la vittoria in Supercoppa d'Ungheria e le buone prestazioni fornite in campionato si conclude sottotono con 6 reti segnate complessivamente su 43 partite disputate. Il campionato 2013-14 comincia nuovamente con la squadra di Sz\u00e9kesfeh\u00e9rv\u00e1r, ma dopo essere stato scarsamente utilizzato di cui la maggior parte da subentrato, il 15 novembre scioglie il contratto, restando svincolato. Il 6 gennaio 2014 trova un accordo con l'MTK Budapest ritornando nel club a distanza di dieci anni dalla precedente volta. L'8 marzo 2014 alla sua seconda partita segna con uno spettacolare gol da trenta metri calciato con il piede sinistro il gol del momentaneo 3-1, nel derby che terminer\u00e0 3-2 a favore della sua squadra contro il Ferencv\u00e1ros. Conclude la stagione giocata su grandi livelli con 7 gol in 11 presenze. Negli anni successivi con in mezzo una retrocessione in NBII e la pronta risalita con la conquista del campionato sar\u00e0 uno dei titolari inamovibili dell'attacco, punto di riferimento della squadra e beniamino dei tifosi. Lascia il club al termine del campionato 2018-19 con un totale di 189 presenze e 69 reti, condite da due trofei vinti in sei stagioni e mezzo rimanendo svincolato. Nel settembre 2019 dopo un periodo trascorso senza squadra, accetta la proposta del Vasas storico club magiaro militante nella NBII la seconda serie del calcio ungherese. Fa il suo esordio il 15 settembre nella vittoria esterna sul Ny\u00edregyh\u00e1za per 2-0, confezionando l'assist a Bence T\u00f3th del primo gol. La sua prima marcatura con il club rosso blu giunge il 20 ottobre nella partita casalinga contro l'Halad\u00e1s vinta 3-2. Oltre che alla marcatura messa a segna nel 3\u00ba Turno di Coppa d'Ungheria contro il III. Ker\u00fclet il 4 dicembre, si ripete in campionato pochi giorni pi\u00f9 tardi nella sconfitta avvenuta per 5-3 contro il Soroks\u00e1r. Successivamente a causa della sospensione del campionato e successivamente dell'annullamento per il propagarsi del COVID-19 chiude la stagione complessivamente con 13 partite e 3 reti. Il 3 luglio 2020 dopo aver giocato in tutto 503 partite e segnato 139 gol, all'et\u00e0 di 38 anni decide di appendere gli scarpini al chiodo.\nNazionale.\nHa iniziato la trafila con la Nazionale ungherese nel 1999 giocando 9 incontri e segnando 2 reti con l'Under-17, dal 2000 al 2001 ha giocato 3 partite segnando una rete con l'Under-19, dal 2002 fino al 2003 ha fatto parte dell'Under-21 segnando 2 reti in 7 incontri ed infine dal 2004 fino al 2010 \u00e8 stato un punto fermo della nazionale maggiore giocandovi 42 partite e riuscendo a segnare 11 reti.\nStatistiche.\nPresenze e reti nei club.\n\"Statistiche aggiornate al 20 settembre 2017\"."}
{"id": "1757967", "revid": "599013", "url": "https://it.wikipedia.org/wiki?curid=1757967", "title": "Fabrizio Frates", "text": "Carriera.\nDiventa capo allenatore della Pallacanestro Cant\u00f9 a poco pi\u00f9 di trenta anni, nella stagione 1990-91 e vince la Coppa Kora\u0107 dello stesso anno, battendo in finale il . Nella stagione 1993-94 passa alla Pallacanestro Treviso dove vince la Coppa Italia.\nNegli anni successivi diventa head coach di diverse squadre, tra cui la Panapesca Montecatini Sporting Club Basket (1995-96), la Aresium Milano targata Blu Club, la Pallacanestro Gorizia dove conquista la serie A1, la Mens Sana Siena, la Snaidero Udine e la Pallacanestro Reggiana.\nL'arrivo a Reggio Emilia.\nA Reggio Emilia Frates arriva nella stagione 2003-04, al posto di Luca Dalmonte, e conquista subito una serie di vittorie incredibili, centrando l'arrivo nei playoff che la squadra emiliana vincer\u00e0, ottenendo la promozione nella massima serie. La squadra di Frates era composta da giocatori del calibro di Kiwane Garris, Alvin Young, Ray Tutt, Marcelo Dami\u00e3o, dall'esperienza di Claudio Pol Bodetto, e da giovani di talento come Marco Mordente e Angelo Gigli.\nLa dirigenza biancorossa non pu\u00f2 far altro che riconfermare l'allenatore milanese per la successiva stagione, 2004-05 disputandola nel massimo campionato.\nPer Frates questa stagione sar\u00e0 piena di successi, partendo soprattutto dalle riconferme di Garris (che sar\u00e0 poi eletto uno dei migliori giocatori del campionato), Dami\u00e3o, Mordente e Gigli (stagione in cui i giovani talenti del vivaio biancorosso si faranno notare da diverse squadre del campionato), dagli importanti innesti di Paul McPherson, Sam Hines, Ken Lacey, dall'aggiunta dell'esperto playmaker Stefano Attruia, e da giovani passati dal vivaio alla prima squadra come Giorgio Boscagin e Franco Migliori.\nIl team emiliano di Frates vince molte partite, soprattutto in casa con il sostegno del pubblico, e riesce incredibilmente a qualificarsi per le Final Eight di Coppa Italia maschile di pallacanestro, un risultato storico, a cui Frates aggiunger\u00e0 anche le vittorie nei quarti e nella semifinale, conquistando la finale disputata e persa per 74-64 contro la squadra trevigiana piena di campioni allenata da Ettore Messina.\nFrates riesce comunque a portare la squadra alla Uleb Cup, ma non ai play-off.\nRimane ancora una stagione sulla panchina di Reggio Emilia, dove si circonda di nuovi e talentuosi giocatori. Frates, considerato capace di scoprire dai vari vivai di societ\u00e0 giovani giocatori dal grande futuro, ha infatti il merito di aver scommesso e puntato su nuovi prospetti italiani e americani come Terrell McIntyre, Ricky Minard, Benjamin Ortner, Marco Carra, Luca Infante, Brett Blizzard e soprattutto su Angelo Gigli e Giorgio Boscagin. In Europa riesce a dominare il proprio girone e raggiungere i quarti dove viene sconfitta dai serbi Hemofarm Vrsac. La squadra emiliana, per\u00f2, paga la falsa partenza in campionato e quindi non entra nei play-off, ma senza mai essere considerata tra le squadre nella lotta alla salvezza.\nL'anno successivo Frates non \u00e8 pi\u00f9 l'allenatore della Pallacanestro Reggiana. Negli anni in cui ha allenato la squadra di pallacanestro di Reggio Emilia, portava sempre in panchina con la prima squadra il giovane Nicol\u00f2 Melli, che poi ha fatto esordire e sarebbe esploso negli anni successivi.\nL'esperienza con la Fortitudo.\nCorteggiato da molte squadre italiane, \u00e8 la Fortitudo Bologna ad assicurarsi l'allenatore milanese. L'esperienza si rivela negativa, nonostante un roster di alto livello con giocatori del calibro di Marco Belinelli, Stefano Mancinelli, Daniele Cavaliero (con questi talentuosi giovani poteva continuare l'ambizioso progetto di valorizzazione di giocatori riuscito perfettamente a Reggio Emilia) e da giocatori esperti come Tyus Edney e Preston Shumpert. Ma il rapporto con la societ\u00e0 bolognese culmina con il suo esonero a stagione in corso. Rapporti non idilliaci con la dirigenza fanno naufragare l'avventura iniziata con molto entusiasmo dallo stesso Frates, smanioso di guidare una squadra che facesse l'Eurolega, ma conclusasi nel peggiore dei modi. Finisce addirittura in causa, accusato di bestemmiare durante gli allenamenti della sua squadra dal presidente della Fortitudo di allora Michele Martinelli.\nLa rinascita a Caserta.\nRientra in pista il 16 novembre 2007, in Legadue, come head coach della Juvecaserta, subentrato al posto di Andrea Trinchieri, con un roster formato dallo specialista delle promozioni, Randolph Childress, Guillermo D\u00edaz, con il supporto esperto di Alessandro Frosini, Jay Larra\u00f1aga, Ivan Gatto e giovani come Andrea Ghiacci e David Brkic. Con questo competitivo roster centra ai play-off lo storico ritorno in Lega A battendo in finale l'Aurora Basket Jesi di coach Andrea Capobianco per 3-1.\nNell'anno seguente allena ancora la Juvecaserta, partendo dalle conferme di Guillermo D\u00edaz, David Brkic, Jay Larra\u00f1aga, Alessandro Frosini e dai nuovi innesti di Ron Slay, Fabio Di Bella e Andrea Michelori. Frates, dopo una prima parte di stagione travagliata e con pochi risultati, riesce, grazie ad una serie di vittorie nel finale del campionato, a salvare la squadra dalla retrocessione.\nAlla guida della Sutor Montegranaro.\nNell'estate del 2009 approda alla Sutor Montegranaro. Il roster che gli affida la societ\u00e0 \u00e8 formato da giovani italiani come Anthony Maestranzi, Andrea Cinciarini, Daniele Cavaliero, Luca Lechthaler, Michele Antonutti con l'aggiunta di Marquinhos, Robert Hite, Demi\u00e1n Filloy, Dejan Ivanov e Greg Brunner.\nI primi risultati non sono particolarmente esaltanti, comunque a met\u00e0 campionato partecipa alla Coppa Italia, perdendo dalla quotata Mens Sana Siena. Successivamente il gruppo comincia ad ingranare, e infilando una serie di 10 vittorie consecutive in campionato riesce a chiudere al sesto posto in classifica, partecipando ai play-off scudetto, dai quali sar\u00e0 eliminata perdendo 3-0 contro l'Olimpia Milano.\nNell'estate del 2010 la dirigenza veregrense sostituisce Frates con Stefano Pillastrini.\nIl ritorno a Reggio Emilia.\nLa Pallacanestro Reggiana nel dicembre 2010 richiama Frates in panchina, dopo un avvio di campionato (Legadue) decisamente stentato con la squadra in mano a Piero Coen prima e Alessandro Finelli poi. Si ricompone quindi il binomio Fabrizio Frates - Massimiliano \"Max\" Menetti (gi\u00e0 vice dei due primi head-coach), che aveva portato a ottimi risultati sia nella citt\u00e0 emiliana che a Montegranaro. Fabrizio Frates firma per la societ\u00e0 emiliana un contratto fino a luglio 2013, che per\u00f2 rescinde nel giugno del 2011 per entrare nello staff tecnico dell'Olimpia Milano.\nA Milano come vice allenatore.\nIl 25 giugno 2011 Frates \u00e8 ingaggiato dall'Olimpia Milano come assistente del nuovo allenatore Sergio Scariolo. Il 18 dicembre 2012 viene sollevato dall'incarico.\nReggio Calabria.\nIl 10 febbraio 2016 viene nominato capo allenatore della Viola Reggio Calabria, in sostituzione dell'esonerato Giovanni Benedetto. Il 6 giugno del 2016, la societ\u00e0 comunica la separazione dal tecnico, dopo un buon finale di stagione durante il quale porta la Viola alla salvezza diretta \nVerona.\nIl 19 luglio 2016 la Scaligera Basket Verona annuncia l'ingaggio di Frates come allenatore per la stagione 2016-2017 di Seria A2.\nNazionale.\nFrates, nominato per due volte nella sua carriera \"Miglior allenatore dell'anno\", ha ricoperto anche il ruolo di assistant coach della Nazionale italiana, al fianco di Carlo Recalcati.\nHa inoltre guidato, come capoallenatore, la Nazionale giovanile Under 20, con la quale ha disputato due edizioni dei Campionati Europei di categoria."}
{"id": "1757972", "revid": "1543377", "url": "https://it.wikipedia.org/wiki?curid=1757972", "title": "Brocchinia", "text": "Brocchinia \u00e8 un genere di pianta appartenente alla famiglia Bromeliaceae. \u00c8 endemico del Venezuela meridionale e della Guyana. Il nome gli \u00e8 stato assegnato in onore del naturalista italiano Giovanni Battista Brocchi.\nBiologia.\nAlmeno un specie del genere, \"Brocchinia reducta\", \u00e8 considerata una pianta carnivora. \"B. reducta\", come altre bromeliadi, trattiene l'acqua all'interno di urne formate dalle sue foglie a rosetta ma diversamente dalle altre specie si \u00e8 adattata ad attrarre, uccidere e digerire gli insetti mediante la produzione dell'enzima fosfatasi.\nTassonomia.\nAl genere sono ascritte le seguenti specie:"}
{"id": "1757974", "revid": "155634", "url": "https://it.wikipedia.org/wiki?curid=1757974", "title": "Serie A1 1987-1988 (pallacanestro femminile)", "text": "Il campionato di Serie A1 di pallacanestro femminile 1987-1988 \u00e8 stato il cinquantasettesimo organizzato in Italia.\nLe sedici squadre partecipano ad un girone all'italiana, con partite di andata e ritorno. Le squadre classificatesi tra il primo e l'ottavo posto vengono ammesse ai quarti di finale dei play-off per lo scudetto, che vengono disputati al meglio delle cinque partite; semifinali e finali sono disputate al meglio delle tre gare. Le ultime tre retrocedono in Serie A2.\nLa Primigi Vicenza vince il suo dodicesimo titolo, settimo consecutivo, battendo nelle due gare di finale la Deborah Milano: negli ultimi sei campionati, per cinque volte la finale \u00e8 stata Vicenza-Milano."}
{"id": "1757977", "revid": "339392", "url": "https://it.wikipedia.org/wiki?curid=1757977", "title": "Ibla Priolo", "text": ""}
{"id": "1757979", "revid": "585241", "url": "https://it.wikipedia.org/wiki?curid=1757979", "title": "Crup Trieste", "text": ""}
{"id": "1757982", "revid": "156341", "url": "https://it.wikipedia.org/wiki?curid=1757982", "title": "Master Loom Firenze", "text": ""}
{"id": "1757983", "revid": "92723", "url": "https://it.wikipedia.org/wiki?curid=1757983", "title": "Distretto di Baabda", "text": "Il distretto di Baabda () \u00e8 un distretto del Libano, che fa parte del governatorato del Monte Libano. Il capoluogo del distretto \u00e8 Ba\u02bfabda.\nIl distretto di Baabda comprende la periferia sud di Beirut, dove, a causa di una successione di migrazioni delle popolazioni rurali alla citt\u00e0, si \u00e8 sviluppata la pi\u00f9 grande concentrazione di popolazione nel paese che raggiunge circa un milione di persone. Questo ha comportato che nel distretto si siano sviluppate molte attivit\u00e0 economiche.\nNel distretto \u00e8 inoltre presente un gran numero di istituzioni ufficiali e ministeri, nonch\u00e9 la citt\u00e0 universitaria che raccoglie tutte le facolt\u00e0 dell'Universit\u00e0 Nazionale Libanese.\nIl distretto di Baabda comprende 45 comuni, fra queste le pi\u00f9 importanti sono:"}
{"id": "1757985", "revid": "71433", "url": "https://it.wikipedia.org/wiki?curid=1757985", "title": "Superhero", "text": ""}
{"id": "1757989", "revid": "1784425", "url": "https://it.wikipedia.org/wiki?curid=1757989", "title": "Peyton C. March", "text": "Vita.\nNato nel 1864 ad Easton in Pennsylvania frequent\u00f2 da ragazzo il Lafayette College e fu successivamente ammesso all'et\u00e0 di 20 anni nel 1884 a West Point diplomandosi nel 1888. Fu quindi assegnato al terzo reggimento artiglieria.\nNel 1891 spos\u00f2 Josephine Smith Cunningham e nel 1896 nacque il primo ed unico figlio della coppia, Peyton March Jr. Josephine Smith Cunningham mor\u00ec infine otto anni pi\u00f9 tardi nel 1904.\nNel 1894 March venne assegnato al quinto reggimento artiglieria e fu promosso con il grado di tenente. Fu successivamente trasferito alla scuola di artiglieria nel 1896, dove fu il maggiore artefice del Astor Battery. Dal 1899 in poi Peyton C. March fu inviato nelle Filippine dove partecip\u00f2 alla Guerra ispano-americana. Sempre lo stesso anno fu nominato primo aiutante del generale Arthur MacArthur Junior e fu promosso al grado di maggiore divenendo successivamente governatore provinciale e commissario per i prigionieri.\nNel 1903, fu prima trasferito a Fort Riley assumendo il comando del diciannovesimo reggimento artiglieria e, successivamente a Washington D.C., dove fu assegnato al neofondato ufficio del capo di stato maggiore dell'Esercito degli Stati Uniti. Per un breve periodo fu anche inviato come osservatore durante la Guerra russo-giapponese.\nPeyton Conway March era quindi divenuto comandante del primo e del sesto reggimento artiglieria e ricopriva innumerevoli incarichi di prestigio. Nel 1916 fu promosso al grado di colonnello e ricevette il comando dell'8\u00ba reggimento artiglieria stazionato lungo il confine tra Messico e Stati Uniti.\nNel corso della prima guerra mondiale fu nuovamente promosso, raggiungendo il grado di generale di brigata e assumendo il comando della prima divisione fanteria. Successivamente fu promosso al grado di generale maggiore e gli fu assegnato il comando di tutte le divisioni di artiglieria in Europa.\nAlla fine della prima guerra mondiale ritorn\u00f2 a Washington e il 20 maggio 1918 divenne Capo di Stato Maggiore dell'Esercito degli Stati Uniti fino al 1921.\nNel 1923 si spos\u00f2 per la seconda volta con Cora V. McEntee.\nPeyton Conway March rimase quindi in servizio fino al giugno del 1930, anno in cui fu congedato dal servizio.\nMarch mor\u00ec il 13 aprile 1955 e fu sepolto nel cimitero militare di Arlington."}
{"id": "1757992", "revid": "2039709", "url": "https://it.wikipedia.org/wiki?curid=1757992", "title": "Furry fandom", "text": "Il Furry fandom \u00e8 un fandom incentrato su personaggi immaginari, animali antropomorfi con personalit\u00e0 e caratteristiche umane. L'antropomorfismo trattato al furry (lett. \"peloso\") generalmente include l'attribuzione al soggetto di intelligenza umana, espressioni facciali, anatomia generale, capacit\u00e0 di parlare, bipedalismo, vestiti, e altri attributi tipicamente umani.\nL'arte celebrata dal furry fandom comprende produzioni cinematografiche o semplicemente cartoni animati che coinvolgono personaggi antropomorfi, pi\u00f9 di qualsiasi altro tipo. Per questa ragione, ogni rappresentazione, pu\u00f2 essere considerata parte del genere furry semplicemente includendo personaggi animali antropomorfizzati, anche se la maggior parte dei personaggi viene pi\u00f9 spesso usata in fumetti, cartoni animati, film d'animazione, romanzi allegorici e videogiochi. La fantascienza e i generi fantasy utilizzano spesso l'antropomorfismo, e quindi sono particolarmente diffusi e apprezzati nel furry fandom. Fin dagli anni ottanta, il termine \"furries\" si riferisce ad animali antropomorfi.\nIl termine \"furry\" \u00e8 pi\u00f9 indicato per quanto riguarda esemplari mammiferi, mentre i rettili vengono definiti \"scalie\" e i volatili \"avian\".\nStoria e ispirazione.\nSecondo lo storico del fandom Fred Patten, il concetto di \"furry\" ha avuto origine in un convegno sulla fantascienza del 1980, quando un personaggio disegnato da Steve Gallacci intitolato \"Albedo Anthropomorphics\" inizi\u00f2 una discussione sui personaggi antropomorfi nei romanzi di fantascienza, che a sua volta diede inizio a un gruppo di discussione nei convegni di fantascienza e di fumetti. Patten defin\u00ec il \"Furry Fandom\" come \"una diffusione organizzata di arte e di prosa riguardante i Furry, o i personaggi mammiferi antropomorfi\"\nIl termine specifico \"Furry Fandom\" \u00e8 stato inizialmente usato nelle fanzine all'inizio del 1983, ed \u00e8 diventato lo standard per definire il genere (anche se non c'\u00e8 ancora nessuna forma di standardizzazione e le parole possono essere usate per scopi commerciali). Comunque, i fan pongono l'inizio del furry molto prima. Opere cinematografiche come \"Kimba, The White Lion\", uscito nel 1965, il romanzo di Richard Adams intitolato \"La collina dei conigli\", pubblicato nel 1972 (e il suo omonimo film), come anche Robin Hood vengono spesso citati come esempi degli inizi del furry fandom. Per distinguere i soggetti dai pure personaggi animali, come Lassie o Old Yeller, gli animali vengono definiti come \"funny animals\", un termine usato fin dal 1910.\nDurante gli anni ottanta, i furry fan cominciarono a pubblicare fanzine, creando un nuovo gruppo sociale che cominci\u00f2 ad organizzare varie riunioni. Nel 1987, c'era abbastanza interesse per organizzare la prima furry convention. Nel decennio successivo, internet divent\u00f2 accessibile alla popolazione e divent\u00f2 il pi\u00f9 popolare mezzo dei fan furry per socializzare. Il newsgroup alt.fan.furry \u00e8 stato creato nel novembre del 1990, e ambienti virtuali come i MUCK diventarono anch'essi popolari in Internet per i fan per incontrarsi e comunicare. Uno dei pi\u00f9 antichi e grande MUCK esistente \u00e8 FurryMUCK.\nArte e letteratura.\nI fan del furry partecipano all'arte come amatori, illustratori professionali, autori di strips, pittori, scultori, scrittori, musicisti. Insomma un movimento che oltre che di pensiero e affinit\u00e0 pu\u00f2 definirsi anche artistico in tutti i sensi, data la prolifica produzione in quasi tutti i campi dell'arte stessa.\nMentre la maggior parte della fan-art viene diffusa tramite media non professionali, come siti personali, una parte \u00e8 pubblicata in antologie dalla Amateur press association, oppure da Fanzine..\nEsistono inoltre numerosi webcomic, cio\u00e8 fumetti che escono a \"puntate\" online, che vengono definiti \"furry-comics\"; alcuni di questi riescono a raggiungere un notevole livello di notoriet\u00e0, come il caso di \"T.H.E. FOX\", la cui prima pubblicazione risale al 1986.\nEsistono siti interamente dedicati alle immagini furry, dove gli animali antropomorfi vengono definiti anche \"anthro\". Molti artisti mantengono un proprio sito.\nPratiche e fantasie sessuali.\nLegati al Furry Fandom sono associate anche alcune perversioni di tipo sessuale come l'Autoplusofilia (immaginare se stessi come un animale antropomorfizzato) e l'Autozoofilia (Immaginare di essere un animale durante l\u2019atto sessuale) e altre facenti parte sempre della Lista delle parafilie. \nGli appartenenti al Furry Fandom in percentuale hanno un orientamento sessuale eterosessuale (37,2%), bisessuale (37.3%) ed omosessuale (25.5%).\nCreazioni.\nI fan con abilit\u00e0 nell'artigianato creano i propri giocattoli di pelo, a cui ci si riferisce come peluche, e costruiscono anche elaborati costumi chiamati \"fursuit\", che vengono indossati per divertimento o per partecipare a sfilate, feste in maschera, balli o manifestazioni di beneficenza come intrattenitori. Molte fursuit in passato sono state realizzate con semplici tecniche di costruzione derivate dalla produzione di mascotte sportive, ma con il passare degli anni sono arrivate ad essere principalmente di costruzione pi\u00f9 sofisticata, che include il meccanismo per la mandibola mobile, parti elettroniche, LED, illusioni prospettiche ed altri dettagli. Una fursuit completa, senza meccanismi meccanici e elettronici pu\u00f2 arrivare a costare 3000 dollari e oltre. Alcuni \"furry\" seguono gli spettacoli di pupazzi, registrando video e realizzando live show come Rapid T. Rabbit and Friends e il Funday PawPet Show.\nFurry fandom in Italia.\nIl furry fandom \u00e8 ancora poco conosciuto e sviluppato in Italia, dove per anni i pochi furry fan si sono ritrovati prima nei newsgroup, analogamente a quanto detto per il panorama internazionale, ed in seguito in portali e forum privati. La partecipazione a tali forum \u00e8 andata progressivamente aumentando, in maniera parallela allo sviluppo del furry fandom straniero e dell'informatizzazione in Italia, restando per\u00f2 sempre un fenomeno di nicchia e poco conosciuto. Con l'avvento dei social network molti utenti si sono spostati dai forum ai nuovi gruppi nati sulla piattaforma di Facebook."}
{"id": "1757995", "revid": "63727", "url": "https://it.wikipedia.org/wiki?curid=1757995", "title": "Motore PSA TU", "text": "Con la sigla PSA TU si intende una famiglia composta da motori a scoppio e motori diesel prodotti a partire dal 1986 al 2015 dal gruppo automobilistico francese PSA.\nOramai obsoleti e sempre meno utilizzati dal gruppo francese, i motori TU sono usciti di produzione nel 2015, sostituiti dai motori EP ed EB. L'ultimo esemplare in Europa \u00e8 stato prodotto il 18 dicembre del 2014, mentre per il solo 2015 questi motori hanno continuato ad essere prodotti in Sudamerica.\nCaratteristiche.\nQuesta famiglia di motori \u00e8 andata a sostituire i precedenti motori della Serie X, in produzione gi\u00e0 dal 1972, e rispetto ai quali rappresentano una netta evoluzione. Tre delle varianti di cilindrata dei motori della Serie X (precisamente il 1.0, il 1.1 ed il 1.4) vengono riprese anche nella Serie TU, che per\u00f2 ha proposto anche delle novit\u00e0, consistenti nell'introduzione di una versione da 1.3 litri, di una da 1.6 litri e di due varianti a gasolio da 1.4 e 1.5 litri.\nLe caratteristiche principali dei motori TU evidenziano anche le migliorie rispetto ai motori della Serie X, pur mostrando nel contempo un'architettura generale pressoch\u00e9 identica. In pratica i motori TU sono caratterizzati come segue:\nL'inclinazione in avanti di 6\u00b0 \u00e8 una delle principali differenze rispetto ai motori della Serie X, i quali, essendo inclinati all'indietro di 72\u00b0, rendevano difficoltosa la manutenzione ordinaria.\nAltre differenze stanno nella diversa sistemazione dei collettori di aspirazione e di scarico, i primi posteriormente ed i secondi anteriormente.\nL'alimentazione era inizialmente a carburatore, ma dal 1\u00ba gennaio 1993 tale soluzione dovette essere abbandontata, visto che le normative antinquinamento obbligarono a realizzare solo pi\u00f9 vetture catalizzate e ad iniezione elettronica.\nLo schema della distribuzione riprendeva quello dei motori della Serie X, il classico schema con un albero a camme in testa e con due valvole per cilindro o SOHC. A partire dal 1996, per\u00f2, \u00e8 stata proposta una versione 1.6 bialbero a 4 valvole per cilindro (DOHC), utilizzata nelle versioni di punta delle piccole Peugeot e Citro\u00ebn. Un'altra versione bialbero, stavolta da 1.4 litri, \u00e8 stata lanciata nel 2004.\nI motori della famiglia TU sono classificabili prima di tutto in due grandi sottofamiglie, quella dei motori TU a benzina e quella dei motori TU a gasolio (noti come TUD). Queste due sottofamiglie danno luogo a diverse versioni, ciascuna a sua volta disponibile in pi\u00f9 varianti.\nMotori TU a benzina.\nCome gi\u00e0 accennato, i motori TU a benzina sono strettamente imparentati ai tre motori della serie X, di cui riprendono le caratteristiche dimensionali. Oltre ai tre motori da 1.0, 1.1 e 1.4 litri ve ne \u00e8 anche uno nuovo, da 1.6 litri.\nTU9.\nIl TU9 rappresenta la base dei motori \"TU\". Esso corrisponde al motore XV, di cui mantiene anche gli ingombri. Le caratteristiche generali del motore \"TU9\" sono quindi:\nIl motore \"TU9\" aveva caratteristiche costruttive tali da poter rispettare solo le normative Euro 2 o inferiori. Nel 2001, con l'entrata in vigore delle pi\u00f9 severe normative Euro 3, tale motore \u00e8 stato tolto di produzione.\nIl motore \"TU9\" \u00e8 stato proposto in due varianti, una a carburatore e l'altra ad iniezione elettronica.\nTU9/K.\nQuesta variante \u00e8 stata montata su:\nTU9 ML/Z.\n(CDY) con 45 cv / 33kw fino circa al 1999\n(CDZ) con 50 cv / 37kw\nLa variante ad iniezione del TU9 \u00e8 stata montata su:\nTU1.\nIl motore TU1 corrisponde per ingombri e caratteristiche al motore XW. Le caratteristiche sono:\nAnche questo motore \u00e8 stato proposto sia a carburatore che ad iniezione, ma in quattro varianti anzich\u00e9 due. Tali varianti sono riportate di seguito.\nIl motore \"TU1 JP\" \u00e8 stato proposto anche in versione bi-fuel benzina/GPL. Questa versione, la cui potenza si ferma a 57 CV, \u00e8 stata montata sulla \"Citro\u00ebn C3 1.1 Bi-Energy\" (dal 2009 al 2013) e sulla Peugeot 206+.\nTU2.\nIl motore TU2 \u00e8 una versione destinata ad alcuni modelli sportivi. Le sue caratteristiche basilari sono le seguenti:\nIn pratica \u00e8 una versione a corsa allungata del motore XZ da 1.2 litri, del quale costituisce anche la naturale evoluzione. Questo motore \u00e8 stato proposto in tre varianti, ognuna delle quali ha trovato applicazione in un unico modello:\nTU3.\nIl motore TU3 rappresenta l'evoluzione \"TU\" del motore XY della Serie X, prodotto in precedenza e sostituito dallo stesso TU3. Del motore \"XY\" vengono mantenute le stesse caratteristiche dimensionali, e quindi ritroviamo la stessa cilindrata di 1360 cc, nonch\u00e9 le stesse misure di alesaggio e corsa, pari a 75x77 mm.\nIl motore \"TU3\" \u00e8 la versione \"TU\" proposta nel maggior numero di varianti. Le sole varianti non catalizzate, pur essendo state prodotte per un periodo relativamente breve, sono gi\u00e0 numerose. Per ragioni di spazio e soprattutto di chiarezza, tali versioni \"pre-Euro 1\", unitamente ad alcune versioni catalizzate ma riservate a pochi modelli, sono quindi raggruppate nella seguente tabella illustrativa a scomparsa, seguite da un breve descrizione delle due principali varianti catalizzate, simili tra loro:\nTU3M/Z e TU3 JP.\nVa notato che la precedente tabella non riportava le applicazioni relative al motore TU3JP, vale dire quello ad iniezione prodotto dal 1993 in poi. Questo perch\u00e9 lo sviluppo e l'evoluzione di tale motore \u00e8 pi\u00f9 articolato delle altre varianti ed il numero delle sue applicazioni \u00e8 estremamente alto. Perci\u00f2, sempre per motivi di maggior chiarezza e leggibilit\u00e0 le applicazioni vengono riportate di seguito, premettendo che questo motore erogava inizialmente una potenza massima di 75 CV a regimi compresi fra 5500 e 6200 giri/min (a seconda delle applicazioni) ed una coppia massima di 111 N\u00b7m a 3400 giri/min. Queste caratteristiche erano quelle delle varianti conformi alle direttive Euro 1 ed Euro 2: in tale configurazione il motore era siglato TU3M/Z. A partire dal 2001, invece, tale motore ha subito alcune rivisitazioni volte a rispettare anche la normativa Euro 3. In tal modo, mentre la potenza massima rimase invariata, la coppia massima sal\u00ec a 118 Nm a 3300 giri/min. In questa nuova configurazione, il 1.4 TU3 prese la sigla di TU3 JP.\nA met\u00e0 degli anni 2000, con pochi adattamenti, questa variante del 1.4 TU3 \u00e8 riuscito a soddisfare anche le pi\u00f9 severe normative Euro 4 ed Euro 5 e ad oltrepassare il primo decennio del XXI secolo. In questo caso, la potenza risulta leggermente inferiore, arrivando a 73 CV 5400 giri/min, con una coppia massima rimasta invariata.\nDi seguito vengono mostrate le numerose applicazioni del TU3 catalizzato:\nET3.\nQuesta versione \u00e8 in pratica un motore \"TU3\" con distribuzione a doppio asse a camme in testa e con quattro valvole per cilindro. \u00c8 stata introdotta nel 2004 come alternativa migliorata del 1.4 monoalbero. \u00c8 inoltre dotata di un variatore di fase per ottimizzare l'erogazione del motore ed i suoi consumi a seconda del regime di rotazione. Queste sono le caratteristiche:\nIl motore ET3 \u00e8 stato prodotto in una sola versione, denominata ET3J4, dotata delle caratteristiche appena descritte. Forse a causa della presenza del variatore di fase, che lo rende il pi\u00f9 evoluto dei motori \"TU\", tale motore viene definito da molti come l'anello di congiunzione tra la famiglia degli stessi motori \"TU\" e la famiglia dei motori Prince, questi ultimi realizzati in collaborazione con BMW. Le applicazioni relative al motore \"ET3\" sono:\nTU4M.\nQuesta sigla indica un motore utilizzato pochissimo, solo in alcuni mercati sudamericani e per pochissimi mesi. Si tratta quindi di un motore estremamente raro e del quale \u00e8 difficile trovare notizie. Essendo destinato principalmente al mercato brasiliano, \u00e8 un motore progettato per funzionare sia a benzina che ad etanolo. Il motore \"TU4M\" nasce dall'unione del monoblocco del motore \"TU3\" (con canne cilindri da 75 mm di diametro) e dell'albero a gomiti ripreso dal motore \"TU5\" (della lunghezza di 82 mm). Da ci\u00f2 scaturisce quindi una cilindrata di 1449 cm\u00b3. Del motore 1.4 \"TU3\" viene ripreso anche lo schema di distribuzione monoalbero in testa con due valvole per cilindro. Questo motore \u00e8 inoltre caratterizzato da differenti valori di erogazione di potenza e coppia nel caso venga alimentato a benzina o ad etanolo (come peraltro in tutti i motori di questo tipo). In caso di funzionamento a benzina, questo motore eroga una potenza massima di 89 CV a 5500 giri/min, con una coppia massima di 131 Nm a 3000 giri/min. In caso di funzionamento ad etanolo, invece, la potenza sale a 93 CV a 5500 giri/min, mentre la coppia scende a 103 Nm a 3000 giri/min.\nCome gi\u00e0 detto, il motore \"TU4M\" \u00e8 stato utilizzato per pochissimi mesi, nella seconda met\u00e0 del 2015, quando \u00e8 stato montato sotto il cofano di alcuni esemplari di Citro\u00ebn C3 Aircross nella versione destinata ai mercati sudamericani.\nTU5.\nIl motore TU5 rappresenta il top della famiglia \"TU\" quanto a prestazioni. \u00c8 una delle significative novit\u00e0 nel passaggio dai motori della Serie X ai motori \"TU\". Questo motore raccoglieva l'eredit\u00e0 del 1.6 XU5, in forza a diversi modelli Peugeot e Citro\u00ebn gi\u00e0 da oltre un decennio. Tra questo motore ed il resto della famiglia TU c'\u00e8 una grossa differenza strutturale, consistente nel basamento in ghisa anzich\u00e9 in lega leggera come gli altri motori TU.\nI motori \"TU5\" hanno equipaggiato diversissime tipologie di modelli PSA, dai pi\u00f9 tranquilli e votati al comfort ai pi\u00f9 sportivi. In generale, questo motore \u00e8 stato prodotto fino alla prima met\u00e0 degli anni '10 del XXI secolo, le ultimissime applicazioni risalgono all'inizio del 2015. Tuttavia, gi\u00e0 dal 2012, questo motore \u00e8 stato proposto in una variante evoluta denominata EC5, e che presenta alcuni contenuti pi\u00f9 moderni, ma che rimane per\u00f2 confinato ad applicazione previste per il mercato cinese e pochi altri mercati emergenti. Le caratteristiche principali del \"TU5\" sono:\nInoltre il \"TU5\" \u00e8 l'unico motore a benzina della famiglia \"TU\" ad essere alimentato esclusivamente ad iniezione elettronica. Non esistono n\u00e9 sono esistiti motori \"TU5\" a carburatore.\nIl motore \"TU5\" \u00e8 stato introdotto nel 1993 con la nascita della Peugeot \"306\", ma in breve tempo si \u00e8 diffuso su moltissimi modelli del Gruppo PSA. \u00c8 stato proposto in 5 varianti.\nMotori TU a gasolio.\nAlla famiglia \"TU\" appartengono anche due motori diesel aspirati, pi\u00f9 comunemente noti con la sigla \"TUD\" e della cilindrata di 1.4 (TUD3) ed 1.5 litri (TUD5).\nTUD3.\nIl TUD3 \u00e8 stato il primo di questi due motori in ordine cronologico: ha esordito nel 1988 ed \u00e8 direttamente imparentato con l'unit\u00e0 \"TU3\", dalla quale eredita l'intero monoblocco con canne in ghisa. Anche le dimensioni sono quindi le stesse, con una cilindrata di 1360 cc, dovuta al mantenimento delle stesse misure di alesaggio e corsa. Le altre caratteristiche di questo motore erano:\nNel 1992, data l'imminenza dell'entrata in vigore della normativa Euro 1, anche questo motore vide l'arrivo del catalizzatore. In questo modo, la potenza massima scese a 50 CV e la coppia massima ad 82 Nm.\nQuesto motore ha trovato applicazione su:\nTUD5.\nIl TUD5 sostituisce nel 1994 il \"TUD3\", rispetto al quale differisce per diverse caratteristiche, che sono:\nQuesto motore, l'ultimo diesel aspirato della storia per Peugeot e Citro\u00ebn, \u00e8 stato montato su:"}
{"id": "1758000", "revid": "1437722", "url": "https://it.wikipedia.org/wiki?curid=1758000", "title": "Mi piaci", "text": "Mi piaci \u00e8 una canzone di Alex Britti, altro inedito (insieme ad \"Oggi sono io\") inserito nella ristampa di \"It.Pop\", pubblicata in occasione della partecipazione del cantautore romano al festival di Sanremo 1999. Il singolo ottiene un enorme successo nel corso dell'estate del 1999.\nVideo musicale.\nIl videoclip di \"Mi piaci\" \u00e8 stato diretto dai Manetti Bros. (che avevano lavorato con Britti gi\u00e0 in \"Solo una volta (o tutta la vita)\" e \"Gelido\") per la \"Panorama Films\". Il video segue fedelmente il testo della canzone, e comincia con l'incontro sul treno dei due corpulenti protagonisti (l'uomo \u00e8 interpretato da Luciano Gubinelli). I due si innamorano, e vengono mostrati in vari luoghi insieme, dove per\u00f2 finisce sempre con lei che pianta in asso lui e se ne va insofferente. Alla fine del video lei si sposa con un altro uomo (interpretato da Carlo Verdone), e lui tenta di riconquistarla facendole una serenata alla finestra, insieme ad Alex Britti. Il video si conclude con la riconciliazione dei due fidanzati.\nNel video, nella scena del matrimonio, la mamma di Carlo Verdone \u00e8 interpretata dalla nonna di Alex.\nDurante la realizzazione di questo video i Manetti Bros. conoscono Carlo Verdone, produttore nel 2000 del loro primo film per il cinema \"Zora la vampira\"."}
{"id": "1758002", "revid": "110157", "url": "https://it.wikipedia.org/wiki?curid=1758002", "title": "Microregione di S\u00e3o Raimundo Nonato", "text": "S\u00e3o Raimundo Nonato \u00e8 una microregione del Piau\u00ed in Brasile, appartenente alla mesoregione di Sudoeste Piauiense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 17 comuni:"}
{"id": "1758009", "revid": "115133709", "url": "https://it.wikipedia.org/wiki?curid=1758009", "title": "Alta via n. 7", "text": "'Alta via n. 7, conosciuta anche con il nome di Alta via di Pat\u00e9ra, \u00e8 stata intitolata al grande pioniere austriaco dell'alpinismo, Lothar Pat\u00e9ra. L'itinerario ha inizio al rifugio Dolomieu al Dol\u00e0da, in localit\u00e0 Pian di Guerra sul versante meridionale della dorsale monte Dolada-Col Mat, e termina a Tambre, in Alpago.\nStoria.\nIl primo tracciato dell'Alta via n. 7 prevedeva di seguire rigorosamente la cresta spartiacque senza mai scendere a valle.\nTale disegno per\u00f2 non poteva andare bene, soprattutto per le gravi difficolt\u00e0 poste dalla scarsit\u00e0 di luoghi di sosta riparati e dalla mancanza di acqua lungo il percorso.\nCaratteristiche dell'Alta via.\nL'Alta via \u00e8 lunga circa 36\u00a0km divisi in 5 giorni di percorrenza. Il dislivello complessivo, ottenuto sommando i dislivelli totali tra salite e discese, \u00e8 pari a circa 6800 metri e la quota massima raggiunta \u00e8 di 2251\u00a0m sul C\u00ecmon del Cavallo.\nLe difficolt\u00e0 complessive dell'Alta via variano dal grado EE (escursionisti esperti) a quello EEA (escursionisti esperti con attrezzatura) e si possono trovare o terreni impervi o percorsi alpinistici attrezzati.\nIl tempo previsto totale netto dell'Alta via \u00e8 di 30 ore, escluse le varianti.\nI gruppi montuosi interessati sono il Col Nudo-Cavallo.\nSegnaletica.\n\u00c8 possibile trovare evidenziata l'Alta via n. 7 con le seguenti segnalazioni:\nItinerario.\n1\u00aa tappa: Rifugio Dolomieu al Dol\u00e0da - Passo di Valbona.\n\"Dal Rifugio Dolomieu al Dol\u00e0da (1494 m) al Passo di Valbona(2130 m) - Percorrenza: 4,30 h - Sentieri: CAI n. 905, 965 - Cartografia: Carta Tabacco n. 012, 1:25.000\"\n2\u00aa tappa: Passo di Valbona - Crep Nudo - Casera Ven\u00e0l.\n\"Dal Passo di Valbona (2130 m), al Crep Nudo, a Casera Ven\u00e0l (1260 m) - Percorrenza: 8 h - Sentieri: CAI n. 965, 930 - Cartografia: Carta Tabacco n. 012, 1:25.000\"\n3\u00aa tappa: Casera Ven\u00e0l - Bivacco \"Alessio Toffolon\".\n\"Da Casera Ven\u00e0l (1260 m) al Bivacco \"Alessio Toffolon\" (1990 m) - Percorrenza: 4 h - Sentiero: CAI n. 936 - Cartografia: Carta Tabacco n. 012, 1:25.000\"\n4\u00aa tappa: Bivacco \"Alessio Toffolon\" - Rifugio Semenza e Bivacco Last\u00e8.\n\"Dal Bivacco \"Alessio Toffolon\" (1990 m) al Rifugio Semenza e Bivacco Last\u00e8 (2020 m) - Percorrenza: 8,30 h - Sentieri: CAI n. 928, 972 - Cartografia: Carta Tabacco n. 012, 1:25.000\"\n5\u00aa tappa: Rifugio Semenza - Tambre.\n\"Dal Rifugio Semenza (2020 m) a Tambre (922 m) - Percorrenza: 4,30 h - Sentiero: CAI n. 923, 972 - Cartografia: Carta Tabacco n. 012, 1:25.000\""}
{"id": "1758012", "revid": "287204", "url": "https://it.wikipedia.org/wiki?curid=1758012", "title": "An\u00edsio de Abreu", "text": "An\u00edsio de Abreu \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758015", "revid": "287204", "url": "https://it.wikipedia.org/wiki?curid=1758015", "title": "Bonfim do Piau\u00ed", "text": "Bonfim do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758016", "revid": "33751", "url": "https://it.wikipedia.org/wiki?curid=1758016", "title": "Jantra", "text": "Lo J\u00e0ntra (, ) \u00e8 un fiume della Bulgaria settentrionale, affluente di destra del Danubio. \n\u00c8 lungo 285\u00a0km (il terzo fiume bulgaro affluente del Danubio per lunghezza) ed il suo bacino copre un'area di 7.862\u00a0km\u00b2.\nGeografia.\nIl fiume nasce dal versante settentrionale dell'Had\u017ei Dimit\u0103r, nei monti Balcani centrali, a 1.340\u00a0m d'altezza. \nNel corso superiore viene spesso chiamato \"Et\u0103r\" (), il suo antico nome. \nPresso Svi\u0161tov confluisce nel Danubio.\nCaratteristica del fiume sono le gole che forma attraversando l'area dei Balcani, la pi\u00f9 grande delle quali, presso Veliko T\u0103rnovo, misura 7\u00a0km di lunghezza, anche se in realt\u00e0 \u00e8 lunga il doppio, a causa delle molte curve effettuate dal suo corso.\nLe principali citt\u00e0 che sorgono sul suo corso sono Gabrovo, Veliko T\u0103rnovo, Gorna Orjahovica, Polski Tr\u0103mbe\u0161 e Bjala, presso la quale si trova il famoso Ponte Belenski.\nOmaggi.\nAl fiume Jantra sono intitolati la grotta di Jantra, sull'isola Livingston, nelle isole Shetland Meridionali (Antartide), e la squadra di calcio dello ."}
{"id": "1758018", "revid": "767487", "url": "https://it.wikipedia.org/wiki?curid=1758018", "title": "Brejo do Piau\u00ed", "text": "Brejo do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758021", "revid": "110157", "url": "https://it.wikipedia.org/wiki?curid=1758021", "title": "Canto do Buriti", "text": "Canto do Buriti \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758023", "revid": "287204", "url": "https://it.wikipedia.org/wiki?curid=1758023", "title": "Caracol (Piau\u00ed)", "text": "Caracol \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758028", "revid": "287204", "url": "https://it.wikipedia.org/wiki?curid=1758028", "title": "Coronel Jos\u00e9 Dias", "text": "Coronel Jos\u00e9 Dias \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758030", "revid": "110157", "url": "https://it.wikipedia.org/wiki?curid=1758030", "title": "Dirceu Arcoverde", "text": "Dirceu Arcoverde \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758032", "revid": "287204", "url": "https://it.wikipedia.org/wiki?curid=1758032", "title": "Dom Inoc\u00eancio", "text": "Dom Inoc\u00eancio \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758034", "revid": "287204", "url": "https://it.wikipedia.org/wiki?curid=1758034", "title": "Fartura do Piau\u00ed", "text": "Fartura do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758035", "revid": "1451528", "url": "https://it.wikipedia.org/wiki?curid=1758035", "title": "Schistosoma haematobium", "text": "Schistosoma haematobium (Bilharz, 1852) \u00e8 un platelminta parassita appartenente all'ordine Strigeatida e alla famiglia Schistosomatidae. \u00c8 uno dei patogeni responsabili della malattia nota come schistosomiasi. La sua morfologia e diffusione ricordano molto quelle di un altro parassita: \"Schistosoma mansoni\".\nAnatomia e fisiologia.\nLe cercarie dei Schistosoma haematobium appaiono pi\u00f9 grandi di altri protozoi simili, le femmine adulte diventano molto pi\u00f9 lunghe (20 mm) dei compagni maschili. La grandezza delle uova risulta essere 115-170 x 40-70 \u0173m mentre il loro aspetto caratteristico \u00e8 di color scuro.\nRiproduzione e sviluppo.\nDopo aver infestato le chiocciole d'acqua dolce attraverso l'operazione chiamata miracidio, passano all'uomo infettando il sistema epatico. La gestazione a tal punto \u00e8 di 10-12 settimane: attraverso le vene emorroidali arrivano sempre in via venale, alla vescica dando il via alla schistosomosi genitourinaria.\nDiagnosi microscopica.\nOsservando in laboratorio un preparato di urine umane infette, \u00e8 possibile vedere con un microscopio ottico a 400 X le uova di questi parassiti. In particolare si possono distinguere, facendo diagnosi differenziale specifica, le uova di \"Schistosoma haematobium\" da quelle di \"Schistosoma mansoni\". Le prime infatti hanno un caratteristico sperone collocato all'estremit\u00e0 dell'uovo, mentre in \"Schistosoma mansoni\" lo sperone \u00e8 collocato sul lato dell'uovo.\nEpidemiologia.\nLa sua diffusione \u00e8 nota soprattutto in determinati paesi poco sviluppati come la zona del Madagascar e varie isole situate nell'oceano indiano. Meno diffusa \u00e8 in Egitto, "}
{"id": "1758038", "revid": "287204", "url": "https://it.wikipedia.org/wiki?curid=1758038", "title": "Guaribas", "text": "Guaribas \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758042", "revid": "287204", "url": "https://it.wikipedia.org/wiki?curid=1758042", "title": "Jurema (Piau\u00ed)", "text": "Jurema \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758046", "revid": "287204", "url": "https://it.wikipedia.org/wiki?curid=1758046", "title": "Paje\u00fa do Piau\u00ed", "text": "Paje\u00fa do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758049", "revid": "287204", "url": "https://it.wikipedia.org/wiki?curid=1758049", "title": "S\u00e3o Braz do Piau\u00ed", "text": "S\u00e3o Braz do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758051", "revid": "287204", "url": "https://it.wikipedia.org/wiki?curid=1758051", "title": "S\u00e3o Louren\u00e7o do Piau\u00ed", "text": "S\u00e3o Louren\u00e7o do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758056", "revid": "110157", "url": "https://it.wikipedia.org/wiki?curid=1758056", "title": "S\u00e3o Raimundo Nonato", "text": "S\u00e3o Raimundo Nonato \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758058", "revid": "100396166", "url": "https://it.wikipedia.org/wiki?curid=1758058", "title": "Gioco di posizione nel calcio a 5", "text": "Il Gioco di posizione nel calcio a 5 rappresenta il movimento, sia in fase di possesso che in fase di non possesso, che le squadre di calcio a 5 sviluppano quando non \u00e8 pi\u00f9 possibile attuare il \"gioco rapido\", ovvero le soluzioni offensive/difensive che si adottano in condizione di sviluppo molto rapido del gioco con l'attacco in situazione numerica o di posizione prevalente rispetto alla difesa.\nSecondo Velasco e Lorente il gioco di posizione si pone proprio in antitesi al gioco rapido, condizionato dal fattore tempo per la sua realizzazione. Nel gioco di posizione la squadra che attacca si trova davanti una difesa \"schierata\" e, con i propri mezzi tattici e strategici, deve cercare di ottenere il proprio obiettivo che pu\u00f2 essere sia tornare in una condizione di gioco rapido favorevole per segnare, sia temporeggiare per mantenere il vantaggio acquisito. D'altro canto, la difesa nel gioco di posizione deve realizzare i propri scopi che possono essere il corrispettivo del temporeggiare, ovvero tenere lontana la palla dalla propria porta, ma anche il recuperare palla e segnare per ridurre lo svantaggio.\nPrincipali giochi di posizione.\nIl gioco di posizione, pur non determinando in assoluto la maggior parte delle occasioni da rete, \u00e8 tuttavia il gioco che si presenta pi\u00f9 frequentemente nell'arco di una gara di calcio a 5. I principali giochi di posizione utilizzati con le dovute varianti in base ai giocatori a disposizione sono:"}
{"id": "1758059", "revid": "287204", "url": "https://it.wikipedia.org/wiki?curid=1758059", "title": "Tamboril do Piau\u00ed", "text": "Tamboril do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758061", "revid": "287204", "url": "https://it.wikipedia.org/wiki?curid=1758061", "title": "V\u00e1rzea Branca", "text": "V\u00e1rzea Branca \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di S\u00e3o Raimundo Nonato."}
{"id": "1758062", "revid": "767487", "url": "https://it.wikipedia.org/wiki?curid=1758062", "title": "The Hunting Party (film 2007)", "text": "The Hunting Party (noto in Italia anche con il sottotitolo I cacciatori) \u00e8 un film del 2007 diretto da Richard Shepard.\nIspirato ad un articolo scritto nel 2000 da Scott Anderson, racconta di tre giornalisti (Richard Gere, Terrence Howard e Jesse Eisenberg) sulle tracce di un criminale di guerra serbo chiamato \"la volpe\". Il personaggio de \"la volpe\" \u00e8 ricalcato sul criminale di guerra, latitante per molti anni, e arrestato nel 2008, Radovan Karad\u017ei\u0107.\nPresentato fuori concorso alla 64\u00aa Mostra del Cinema di Venezia, in Italia \u00e8 uscito nelle sale il 2 maggio 2008.\nTrama.\nDuck, capo cameraman di un noto programma d'attualit\u00e0 statunitense, si reca in Bosnia per il quinto anniversario dalla fine del conflitto. Arrivato a Sarajevo, incontra il suo vecchio amico Simon Hunt, un reporter \"d'assalto\" che in seguito ad un episodio accaduto anni prima era diventato una specie di \"barzelletta\" nell'ambiente giornalistico, ed ora si riduce a vendere servizi a nazioni minori.\nAnni prima, infatti, i due erano stati inseparabili colleghi nelle zone di guerra pi\u00f9 calde del mondo, e durante un servizio in diretta proprio in un villaggio vicino a Sarajevo, teatro di una tremenda carneficina di musulmani, Hunt aveva dato in escandescenze condannando il regime serbo-bosniaco, finendo poi con l'essere licenziato. In nome di quell'antica amicizia, Hunt chiede a Duck di accompagnarlo in qualcosa di \"grosso\": l'uomo afferma di conoscere l'ubicazione del nascondiglio di Radoslav Bogdanovi\u0107, criminale di guerra noto come \"La volpe\", sulla cui testa pende una taglia di 5 milioni di dollari.\nSono molte le storie che si raccontano su Bogdanovi\u0107: che sia protetto da decine di guardie del corpo, che il suo braccio destro sia un sanguinario con un tatuaggio inquietante sulla fronte recante una scritta in cirillico che recita \"Sono morto il giorno in cui sono nato\", che vada sempre a caccia di volpi, da cui il suo soprannome, e soprattutto che vi siano stati alcuni accordi tra lui, la NATO e l'ONU per lasciarlo latitante in cambio della rinuncia al potere.\nDopo un'iniziale titubanza, Duck decide di rivivere la vecchia eccitazione che solo il pericolo regala, e parte con Hunt. Ai due si aggiunge anche Benjamin, giovane giornalista alle prime armi uscito da Harvard, che vede in questa ricerca il riscatto per non essere pi\u00f9 giudicato un incapace dal padre, vicepresidente del Network in cui lavora Duck. Nei piani di Hunt per\u00f2 non c'\u00e8 solo un'intervista con la Volpe, ma la cattura. Non tanto per la taglia, ma per la vendetta: \u00e8 stata la guerra da lui provocata a far morire la donna di cui Hunt era innamorato e che stava per dargli un figlio, un'atrocit\u00e0 scoperta solo venti minuti prima di andare in onda con quel servizio che gli rovin\u00f2 poi la carriera.\nI tre si recano fino a Celebici, all'interno della Repubblica Srpska, ed in altre zone inarrivabili del territorio, ma senza risultato. Solo un funzionario dell'ONU, Boris, sembra aiutarli, scambiandoli per agenti CIA. Riesce a metterli in contatto con una donna, il cui fidanzato \u00e8 una delle guardie del corpo della Volpe, ma i tre vengono dopo poco catturati. Si trovano faccia a faccia con Bogdanovi\u0107, ed un attimo prima di essere torturati a morte poich\u00e9 creduti dei federali, giunge la vera CIA a metterli in salvo.\nI tre, destinati al rimpatrio, invece scappano, e mettono a punto un piano per stanare la Volpe. Riescono a prenderlo durante una battuta di caccia, quando cio\u00e8 non \u00e8 protetto dalle sue guardie, e lo liberano a Polje, lo stesso villaggio teatro della strage di alcuni anni prima, abitato da musulmani, lasciandolo quindi alla \"clemenza\" della folla."}
{"id": "1758064", "revid": "120772055", "url": "https://it.wikipedia.org/wiki?curid=1758064", "title": "Ossigenoterapia iperbarica", "text": "L'ossigenoterapia iperbarica (OTI) \u00e8 l'utilizzo terapeutico di ossigeno, puro al 100%, a pressione superiore a quella atmosferica. La terapia avviene in particolari costruzioni apposite per tale somministrazione chiamate \"camere iperbariche\". La medicina iperbarica \u00e8 nata come branca della medicina subacquea.\nLa terapia.\nLa terapia iperbarica \u00e8 ricompressiva (riduce il volume della bolla gassosa). Il trattamento avviene nella camera iperbarica e viene effettuata a una pressione che varia tra le 2 e le 2,8 ATA (atmosfere assolute) in sedute che durano da 30 a 90 minuti.\nL'effetto dell'ossigeno (terapeutico o tossico) dipende dalla dose, che a sua volta dipende dalla pressione parziale e dal tempo di esposizione. La dose totale somministrata pu\u00f2 essere valutata tenendo conto di uno schema terapeutico che preveda cinque punti:\nLe tabelle.\nLa \"tabella di ricompressione\" \u00e8 uno schema terapeutico che si effettua a pressione superiore a quella atmosferica e che alterna periodi di respirazione di ossigeno al 100%, o di miscele arricchite di ossigeno, a periodi di respirazione del gas ambiente. Vi sono diverse tabelle ricompressive studiate e impiegate dalle Marine militari di vari paesi (US Navy, Flow chart, Comex).\nIndicazioni.\nIn Italia queste indicazioni sono illustrate in un documento elaborato congiuntamente nel 2007 da una commissione mista, formata da rappresentanti delle societ\u00e0 scientifiche, Societ\u00e0 Italiana di Anestesia, Analgesia, Rianimazione e Terapia Intensiva (SIAARTI), Societ\u00e0 Italiana di Medicina Subacquea e Iperbarica (SIMSI) e di categoria, Associazione Nazionale Centri Iperbarici Privati (ANCIP). Per quanto riguarda l'ipoacusia improvvisa l'eventuale trattamento va effettuato nei tempi pi\u00f9 brevi possibili. Dopo un mese dall'esordio le possibilit\u00e0 di ottenere un recupero sono scarse. Non vi sono chiare evidenze scientifiiche dell'utilit\u00e0 nella sindrome di Meni\u00e8re. \nControindicazioni.\nControindicazioni assolute.\nAlcune patologie o trattamenti con farmaci specifici escludono la possibilit\u00e0 di OTI.\nPer questi farmaci la controindicazione cessa se il trattamento \u00e8 stato interrotto 7-14 giorni prima dell'esposizione all'ossigeno iperbarico.\nControindicazioni relative.\nIn questo gruppo vi sono patologie che devono essere valutate con attenzione e per le quali il paziente deve essere costantemente monitorato. Non costituiscono un impedimento assoluto al trattamento.\nEffetti collaterali.\nCrisi iperossica.\n\u00c8 un evento raro dovuto a una reazione della corteccia cerebrale, forse scatenata dalla produzione in eccesso di radicali liberi. Per quanto sia un fenomeno che crea un vissuto negativo in chi la subisce e in chi vi assiste, non lascia reliquati ed \u00e8 possibile continuare con la terapia ossiperbarica.\nBarotrauma.\nNella sua forma relativa alla difficolt\u00e0 di compensazione dell'orecchio medio \u00e8 l'effetto collaterale pi\u00f9 comune. A tutti i pazienti deve essere correttamente insegnata, all'inizio della prima seduta, la tecnica della compensazione. Normalmente questa viene appresa subito. A volte indipendentemente dal numero di sedute effettuate, il problema pu\u00f2 presentarsi a causa di congestione della mucosa delle prime vie aeree. Il sintomo con cui si manifesta \u00e8 il dolore, rapidamente ingravescente, tale da dover sospendere la fase di discesa.\nBlocco dei seni paranasali.\nAnche questo \u00e8 un barotrauma. In questo caso la congestione mucosa interessa gli osti dei seni paranasali, in particolare di quello frontale. Il dolore \u00e8 molto acuto ed \u00e8 difficile poter continuare la seduta. Il paziente dovr\u00e0 essere portato fuori dall'impianto e potr\u00e0 riprendere la terapia iperbarica una volta guarito dalla patologia infiammatoria di base.\nRottura della finestra ovale o rotonda.\nQuesto evento \u00e8 rarissimo e interessa subacquei che abbiano effettuato manovre di compensazione estremamente violente. Si tratta della rottura traumatica di una delle due membrane che mettono in comunicazione l'orecchio medio con quello interno. Tale rottura si verifica quando, a causa della difficolt\u00e0 di compensazione, la manovra di Valsalva viene forzata. La tuba di Eustachio si apre improvvisamente e l'aria che entra nell'orecchio medio spinge violentemente la staffa contro la finestra ovale, potendo arrivare a romperne la membrana o, di riflesso, a rompere quella della finestra rotonda, dove l'onda d'urto va a scaricarsi. L'effetto clinico \u00e8 rappresentato da una vertigine violenta, con fotofobia e tutti i sintomi vagali relativi. Il riposo assoluto al buio per lunghi periodi pu\u00f2 essere sufficiente a riparare il danno. Se ci\u00f2 non bastasse si ricorre all'intervento chirurgico.\nDolore dentale.\nAnche in questo caso si tratta di un barotrauma. La causa \u00e8 la penetrazione di aria compressa durante la fase di compressione in una cavit\u00e0 artificiale del dente (otturazione), il suo intrappolamento e la successiva dilatazione nella fase di risalita. Al paziente che denuncia un simile problema viene suggerito di stringere la dentatura in modo da consentire la compressione dell'aria e la sua uscita. Perch\u00e9 si verifichi questo incidente \u00e8 quindi necessaria la presenza di un dente otturato con aria all'interno della cavit\u00e0 artificiale e comunicazione di questa cavit\u00e0 con l'esterno. A volte capita di avere l'espulsione asintomatica della capsula, poich\u00e9 il fenomeno avviene su un dente devitalizzato, dunque privo di sensibilit\u00e0.\nPatologia da decompressione.\nCon l'avvento delle tabelle a ossigeno questo fenomeno \u00e8 diventato estremamente improbabile per i pazienti. \u00c8 da tenere presente, invece, come complicanza che possa interessare gli assistenti interni, soprattutto in quegli impianti iperbarici che si trovano nei pressi di localit\u00e0 di turismo subacqueo, dove pu\u00f2 capitare di eseguire diversi trattamenti di emergenza nel corso della giornata. Al di l\u00e0 dell'emergenza, comunque, le tabelle in uso prevedono sempre il comportamento da tenere per salvaguardare la salute dell'assistente interno.\nUn evento non pi\u00f9 possibile nei moderni impianti, ma che \u00e8 successo in passato \u00e8 costituito dalla errata somministrazione di gas. Invece che ossigeno, alcuni pazienti avevano respirato aria per tutta la durata della terapia. Questo fenomeno non \u00e8 pi\u00f9 possibile poich\u00e9 tutti gli impianti hanno controlli per la sicurezza dei gas respirati. Tra tutti il pi\u00f9 importante \u00e8 il controllo della percentuale dei gas respirati direttamente a livello del mascherino.\nPneumotorace.\nCome per l'embolia gassosa arteriosa, anche uno pneumotorace di natura barotraumatica \u00e8 un evento estremamente raro. Alcuni casi descritti in letteratura si riferiscono a rottura di bolle enfisematose superficiali, di solito congenite e non dovute a patologie intercorrenti.\nClaustrofobia.\nEntrare in un impianto iperbarico pu\u00f2 dare un senso di soffocamento o semplicemente scatenare una certa resistenza al paziente che, pur non essendo claustrofobico ha gi\u00e0 manifestato questo problema psicologico. La presenza di altri pazienti, la rassicurazione ricevuta dal medico, la presenza di personale specializzato all'interno sono fattori rassicuranti.\nLe camere iperbariche pi\u00f9 moderne sono inserite in strutture esterne che non consentono ai pazienti la visione dell'involucro di acciaio, ma danno loro l'impressione di entrare in una stanza come le altre. L'uso di farmaci per ridurre questa sintomatologia non \u00e8 controindicato.\nEffetti a distanza.\nCambiamenti nell'acuit\u00e0 visiva.\nA seguito di trattamenti prolungati, superiori alle 40 sedute, alcuni pazienti possono presentare un peggioramento della miopia o un miglioramento della presbiopia. Entrambi gli effetti, dello stesso senso, sono dovuti a cambiamenti anatomo-fisiologici del cristallino, la cui ragione non \u00e8 conosciuta. Si tratta di fenomeni transitori che regrediscono nel giro un paio di mesi al massimo. Esiste l'indicazione che non dovrebbero essere prescritte nuove lenti nella fase immediatamente successiva ad un trattamento iperbarico prolungato.\nParestesie della regione ulnare.\nAnche questo \u00e8 un effetto collaterale di prolungati trattamenti, caratterizzato da riduzione della sensibilit\u00e0 o parestesie nella regione ulnare. \n\u00c8 destinato a scomparire nel giro di 4 \u2013 6 settimane."}
{"id": "1758068", "revid": "1234826", "url": "https://it.wikipedia.org/wiki?curid=1758068", "title": "Charlie Gnocchi", "text": "Carriera.\nHa debuttato nel 1992 in coppia con Joe Violanti su Radio 105. Nel 1993 la coppia trasloca su RTL 102.5 con il programma \"Alto Godimento\" andando in onda fino al 1999; attualmente sulla stessa radio conduce, in coppia con Alessandro Greco \"No problem - W l'Italia\" il venerd\u00ec, sabato e domenica.\nCharlie Gnocchi \u00e8 un pittore sperimentale che spazia dalla pop art all'astrattismo con le opere Pagoghi Motomoka Automoka Le marine di Charlie gnocchi e Le caff\u00e8 moka. Ha esposto a Torino, Roma, Parma, Pontassieve e Roccastrada ed \u00e8 recensito dal critico Paolo Fontanesi sul Giornale Off. Ha prodotto circa 20000 opere con la tecnica del mocaprint. Ha pubblicato in collaborazione con lo sceneggiatore bolognese Stefano Botta il romanzo Culi e Culatelli edito da Giorgio Mondadori Editore.\n\u00c8 inoltre un inviato di \"Striscia la notizia\", con il soprannome \"Mister Neuro\", dove intervista i personaggi politici italiani riguardo a sprechi e sperperi di denaro pubblico e vestito con euro in monete e banconote.\nHa quattro fratelli e una sorella: Alberto, Elena, Federico, Andy e il pi\u00f9 noto comico e conduttore televisivo Gene."}
{"id": "1758070", "revid": "751106", "url": "https://it.wikipedia.org/wiki?curid=1758070", "title": "Coefficiente di Kell", "text": "Il coefficiente di Kell \u00e8 un parametro utilizzato per esprimere la risoluzione reale di un dispositivo di visualizzazione discreto. Questo numero \u00e8 stato misurato per la prima volta nel 1934 da Raymond D. Kell, ingegnere della RCA, e dai suoi collaboratori.\nIl coefficiente di Kell non ha un valore fisso, ma \u00e8 di norma di 0,7 per un monitor a tubo catodico. Il valore originario fissato da Kell era di 0,64 e in seguito portato fino a 0,85. Questo numero pu\u00f2 anche essere superiore a 0,9 nel caso di sensori CCD o CMOS e di display a cristalli liquidi o al plasma, entrambi dispositivi con una .\nLa risoluzione reale dipende anche dalla dimensione dell'elemento di immagine e dalla distribuzione dell'intensit\u00e0 luminosa. I tubi catodici per esempio hanno una distribuzione simile a una curva di Gauss, mentre i sensori CCD presentano una distribuzione pressappoco rettangolare, influenzata anche dalla spaziatura tra i pixel e dallo schema di campionamento.\nIl coefficiente di Kell viene a volte citato come sistema per misurare la riduzione percepita di risoluzione causata dalla scansione interlacciata, ma si tratta di riferimento errato. Il coefficiente non \u00e8 influenzato dall'interlacciamento, ma, dal momento che un segnale interlacciato viene fatto passare da un filtro passa-basso per evitare lo sfarfallio, si pu\u00f2 affermare che il coefficiente di Kell di un sistema interlacciato sia circa il 70% di un sistema analogo, ma progressivo."}
{"id": "1758071", "revid": "2099693", "url": "https://it.wikipedia.org/wiki?curid=1758071", "title": "Renato Natali", "text": "Biografia.\nFratello minore del pittore, scenografo e attore Athos Rogero Natali, sin da giovanissimo cominci\u00f2 ad interessarsi all'arte del disegno; al 1898 risalgono i primi dipinti conosciuti.\nNel 1903 fu premiato con una medaglia d'argento dal Ministero della Pubblica Istruzione, mentre due anni dopo partecip\u00f2 alla sua prima Biennale di Venezia a cui segu\u00ec la partecipazione a ben altre 6 edizioni quella del 1907, del 1910, del 1920, del 1922, del 1924 e del 1930. Nel 1948 data la sua unica partecipazione alla Quadriennale di Roma. \nViaggi\u00f2 a Venezia (molti quadri sul Canal Grande) e Parigi, dove incontr\u00f2 l'amico Leonetto Cappiello e Modigliani. Ma Natali non tir\u00f2 mai fuori i colori e pennelli per dipingere una tavoletta. Sgridato da Cappiello \"pensi alle donne invece che alla pittura\", Natali prese a memoria tanti appunti che poi rielabor\u00f2 in studio.\nInfluenzato dalle tendenze europee, nel 1914 rientr\u00f2 a Livorno, indirizzando la sua pittura su colori e temi pi\u00f9 vivaci.\nCon Gino Romiti, Gastone Razzaguta, Giovanni Zannacchini e altri fond\u00f2 il famoso \"Gruppo Labronico\", un gruppo di amici pittori che diedero vita a diverse manifestazioni artistiche e partecipando a mostre in molte citt\u00e0 d'Italia, tra cui la biennale di Venezia.\nAssistette ai bombardamenti che, nel corso della seconda guerra mondiale, distrussero la sua citt\u00e0 natale, traendo spunti per alcune sue importanti opere. Infatti, i vicoli dell'antica Livorno (quartiere Venezia) e della citt\u00e0 bombardata, rappresentarono alcune delle sue tematiche predilette, insieme a popolane, marinai e alle famose risse notturne."}
{"id": "1758074", "revid": "287204", "url": "https://it.wikipedia.org/wiki?curid=1758074", "title": "Callista", "text": "Callista \u00e8 un genere di molluschi bivalvi della famiglia Veneridae."}
{"id": "1758075", "revid": "486946", "url": "https://it.wikipedia.org/wiki?curid=1758075", "title": "SanYang Motor", "text": ""}
{"id": "1758077", "revid": "1955849", "url": "https://it.wikipedia.org/wiki?curid=1758077", "title": "Distretto di Jbeil", "text": "Il distretto di Biblo (Jbeil) () \u00e8 un distretto del Libano, appartenente al governatorato del Monte Libano e con capoluogo Jbeil, l'antica Biblo."}
{"id": "1758079", "revid": "767487", "url": "https://it.wikipedia.org/wiki?curid=1758079", "title": "Kaleidoscope (gruppo musicale britannico)", "text": "I Kaleidoscope erano un gruppo rock psichedelico inglese attivo alla fine degli anni sessanta ed all'inizio degli anni settanta.\nLa band era formata da Peter Daltrey (voci, tastiere), Steve Clark (basso, flauto), Eddy Pumer (chitarra), Dan Bridgman (batteria).\nTutte le canzoni furono realizzate da Daltrey e da Pumer.\nNel 1969 cambiarono nome e da allora continuarono con nomi quali \"I Luv Wight\" e \"Fairfield Parlour\", anche se il complesso si sarebbe sciolto nell'anno successivo."}
{"id": "1758080", "revid": "188323", "url": "https://it.wikipedia.org/wiki?curid=1758080", "title": "Sym XS 125", "text": ""}
{"id": "1758081", "revid": "188323", "url": "https://it.wikipedia.org/wiki?curid=1758081", "title": "Sym XS 125 K", "text": ""}
{"id": "1758086", "revid": "119053365", "url": "https://it.wikipedia.org/wiki?curid=1758086", "title": "Sami (disambigua)", "text": ""}
{"id": "1758089", "revid": "767487", "url": "https://it.wikipedia.org/wiki?curid=1758089", "title": "Giuseppe De Dominicis (poeta)", "text": "Biografia e opere.\nOriginario di Cavallino, in provincia di Lecce, era conosciuto con lo pseudonimo di \"Capitano Black\". Da giovane poeta emergente fu presentato e recensito anche dal duca Sigismondo Castromediano, suo compaesano. Nella sua breve esistenza fu autore di poesie ancora oggi apprezzate per la vivacit\u00e0 vernacolare incentrata sui temi della vita quotidiana. \nNell'opera \"Canti de l'autra vita\" (1900), presto divenuta molto popolare a Lecce e dintorni, espresse una satira pungente e semanticamente brillante impiegando quartine di ispirazione dantesca.\nCompose, tra l'altro, \"Martiri de Otr\u00e0ntu\" (1902), poema epico dedicato ai caduti della battaglia di Otranto del 1482 e poi ripreso, in chiave diversa, da Nicola De Donno, Maria Corti e Carmelo Bene. Tradusse anche poesie di autori stranieri del XIX secolo.\nTra gli altri scritti in vernacolo sono da ricordare le pubblicazioni \"Scrasce e gesurmini\" (1892); \"Nfiernu\" (1893), \"L'amore de na vergine\" (1900); \"Spudhiculature\" (1903) e la commedia \"La scola te lu sire\" (1901).\nMor\u00ec che non aveva ancora compiuto 36 anni."}
{"id": "1758091", "revid": "30445", "url": "https://it.wikipedia.org/wiki?curid=1758091", "title": "Jbayl", "text": ""}
{"id": "1758094", "revid": "205250", "url": "https://it.wikipedia.org/wiki?curid=1758094", "title": "Vincenzo Melchiorre", "text": "Artigiano orafo prima e industriale poi \u00e8 considerato padre della gioielleria valenzana e italiana. Nel 1873 fonda la societ\u00e0 Melchiorre &amp; C. dopo oltre 11 anni passati in apprendistato e lavoro in atelier di alta gioielleria di Torino (Twerembold), di Parigi (Vaubourzeix Boucheron), di Firenze (Marchesini).\nNel 1911 l'azienda di Valenza conta 86 orafi ed \u00e8 considerata una delle pi\u00f9 importanti manifatture orafe d'Italia del tempo.\nFu coadiuvato fin dall'inizio nell'azienda dalla moglie Angiolina Rolandi, nipote del designer Camillo Bertuzzi e, successivamente, dai figli Camillo (1876-1932), Guido (1882-1959), Celeste (1877-1950), Mario (1883-1958), Bice (1889-1940) e Ugo (1890-1981).\nIl 1\u00ba settembre 2005 la Giunta comunale di Valenza gli ha dedicato la scuola di formazione per orafi AFT di Valenza."}
{"id": "1758095", "revid": "712828", "url": "https://it.wikipedia.org/wiki?curid=1758095", "title": "Judo (personaggio)", "text": ""}
{"id": "1758096", "revid": "30445", "url": "https://it.wikipedia.org/wiki?curid=1758096", "title": "Jbeil", "text": ""}
{"id": "1758100", "revid": "123318136", "url": "https://it.wikipedia.org/wiki?curid=1758100", "title": "Linee di scansione", "text": "Le linee di scansione (dette anche scanlines o scansione raster) sono le linee in cui \u00e8 suddivisa un'immagine sottoposta a scansione elettronica, come le linee video di un segnale televisivo, visibili su un monitor a tubo catodico. \nDal punto di vista digitale, viene rappresentata come una riga di pixel.\nDescrizione.\nSugli schermi a tubo catodico pi\u00f9 vecchi, \u00e8 abbastanza semplice distinguere le linee di scansione anche da una certa distanza, come alternanza di righe nere e colorate. Questo effetto \u00e8 oggi simulato per ottenere, talvolta, effetti speciali.\nPer analogia, il termine \"linee\" (o \"righe\") \u00e8 utilizzato anche per indicare una singola linea di dati in un'immagine raster. La suddivisione in linee \u00e8 importante perch\u00e9 molti formati grafici hanno dei marcatori speciali al termine di ogni linea. Per esempio, l'inizio di ogni riga potrebbe richiedere l'uso di determinato byte o word, come nel formato BMP. \u00c8 importante tenere conto di questo quando si converte un'immagine da un formato all'altro."}
{"id": "1758101", "revid": "20090", "url": "https://it.wikipedia.org/wiki?curid=1758101", "title": "Aeronautica Militare Jugoslava", "text": ""}
{"id": "1758102", "revid": "287204", "url": "https://it.wikipedia.org/wiki?curid=1758102", "title": "Narriman Sadiq", "text": "Il re cerca una sposa.\nF\u0101r\u016bq divorzi\u00f2 dalla regina Farida nel 1948, dopo dieci anni matrimonio in cui ebbero tre figlie, ma nessun figlio maschio che potesse ereditare il trono dell'Egitto. Nel tentativo di garantire una successione e, per alcuni, anche per riaccendere l'interesse popolare verso la monarchia, che stava subendo un lento declino, la casa reale annunci\u00f2 pubblicamente che il re era in cerca di una nuova sposa, preferibilmente egiziana, anche se non aristocratica.\nIl matrimonio con F\u0101r\u016bq.\nConosciuta come la \"Cenerentola del Nilo\" per l'estrazione non aristocratica, bens\u00ec borghese (era figlia di Husayn Fahmi Sadiq Bey, un alto funzionario del governo egiziano), Narriman aveva sedici anni quando nel maggio del 1951 spos\u00f2 il re dell'Egitto, selezionata tra molte altre come gesto per risollevare l'opinione pubblica verso la monarchia. Gi\u00e0 fidanzata con un dottorando di Harvard, Zaki Hashem, ruppe la sua promessa con il giovane per apprestarsi a salire al trono come regina dell'Egitto. La giovane fu costretta a sostenere una drastica perdita di peso e ad essere educata presso l'ambasciata egiziana di Roma sul rigidissimo protocollo di corte. Il matrimonio fu fastosissimo: sul suo abito da sposa, ricamato con fili d'oro, erano cuciti circa 20.000 diamanti.\nL'erede e il colpo di Stato.\nNarriman esplet\u00f2 i suoi doveri come moglie e come regina il 16 gennaio del 1952, quando diede alla luce il tanto agognato principe ereditario: A\u1e25mad Fu\u2019\u0101d. La nascita del principino fu tuttavia solo l'ultima gioia della dinastia regnante: infatti solo pochi mesi dopo, il 23 luglio, un colpo di Stato guidato da Mu\u1e25ammad Na\u01e7\u012bb e Gamal Abdel Nasser depose il re F\u0101r\u016bq. Il sovrano, nel tentativo di controllare ancora l'Egitto, abdic\u00f2 in favore del figlio neonato, rimanendo reggente, ma fu un passo inutile: l'anno successivo fu abolita la monarcha e fu instaurata la repubblica.\nIl divorzio.\nA seguito dell'abdicazione di F\u0101r\u016bq al trono dell'Egitto, la famiglia reale venne mandata in esilio: partirono a bordo dello yacht reale \"El-Mahrusa\", trovando rifugio in Italia. Nel marzo del 1953, annoiata dallo stile di vita che F\u0101r\u016bq aveva adottato durante l'esilio, Narriman abbandon\u00f2 l'ormai ex sovrano per tornare in Egitto dalla madre. I due divorziarono il 2 febbraio del 1954.\nIl 3 maggio dello stesso anno si rispos\u00f2 con Adham al-Nakib, che fu l'archiatra di corte e medico personale di F\u0101r\u016bq. I due ebbero un figlio, Akram, per poi divorziare nel 1961.\nNel 1967 la ex regina si spos\u00f2 una terza volta con Ism\u0101'\u012bl Fahm\u012b, un altro medico. Visse in isolamento in un sobborgo del Cairo, Heliopolis, fino alla sua morte.\nLa morte.\nNarriman Fahmi mor\u00ec a settantun anni il 16 febbraio del 2005 a D\u0101r al-Fu'\u0101d, nella periferia della capitale egiziana, in seguito ad una emorragia cerebrale."}
{"id": "1758104", "revid": "767487", "url": "https://it.wikipedia.org/wiki?curid=1758104", "title": "Fileno", "text": "Origine e diffusione.\nPotrebbe essere basato sul greco antico \u03c6\u03b9\u03bb\u03b5\u1fd6\u03bd (\"filein\", \"amare\"). La sua diffusione, peraltro scarsissima, pi\u00f9 che di matrice classica, \u00e8 dovuta a varie opere teatrali e letterarie in cui il nome \u00e8 stato utilizzato. \u00c8 accentrato in Abruzzo.\nOnomastico.\nEssendo un nome adespota (non vi \u00e8 infatti alcun santo cos\u00ec chiamato), l'onomastico viene eventualmente festeggiato il giorno di Ognissanti, cio\u00e8 il 1\u00ba novembre."}
{"id": "1758112", "revid": "75435", "url": "https://it.wikipedia.org/wiki?curid=1758112", "title": "Fonti non cristiane su Ges\u00f9", "text": ""}
{"id": "1758113", "revid": "287204", "url": "https://it.wikipedia.org/wiki?curid=1758113", "title": "Giovanni Fiorentino", "text": "Biografia.\nSi presume che ser Giovanni Fiorentino, attribuzione comunque molto discussa, fosse originario della citt\u00e0 di Firenze e, secondo quanto si apprende dal proemio del \"Pecorone\", nel 1378 sarebbe stato inviato in esilio per motivi politici nel paese di Dovadola nell'appennino forlivese.\nPasquale Stoppelli ha proposto di identificare l'autore del \"Pecorone\" in un non meglio identificato Giovanni da Firenze, giullare attivo presso la corte degli Angi\u00f2 di Napoli e conosciuto con il soprannome di \"Malizia Barattone\".\nSer Giovanni \u00e8 l'autore di una raccolta di cinquanta novelle, narrate in venticinque giornate che terminano ognuna con una ballata, che va sotto il titolo di \"Il Pecorone\" le cui fonti sono chiaramente desunte da autori come Apuleio, Boccaccio e dalla \"Nuova Cronica\" di Giovanni Villani.\nLe novelle vengono narrate da Aurecto che \u00e8 l'anagramma di \"Auctore\", e dalla monaca Saturnina che \u00e8 la sua amata. Il titolo si deve ad un sonetto, del quale \u00e8 incerta l'autenticit\u00e0, che fa da accompagnamento all'opera.\nLa trama di una di queste novelle, quella di Giannetto, venne ripresa da Shakespeare, che aveva avuto modo di leggerla attraverso la traduzione di William Painter e che ne fece materia nel suo \"Mercante di Venezia\".\nL\"editio princeps\" a stampa apparve a Firenze nel 1558 per i tipi di Lodovico Domenichi. Il Pecorone si legge oggi nell'edizione curata da Enzo Esposito; non esiste ancora, tuttavia, una vera edizione critica dell'opera."}
{"id": "1758114", "revid": "339392", "url": "https://it.wikipedia.org/wiki?curid=1758114", "title": "Farouk I d'Egitto", "text": ""}
{"id": "1758118", "revid": "599013", "url": "https://it.wikipedia.org/wiki?curid=1758118", "title": "Lenore Kight-Wingard", "text": "Specializzata nello stile libero ha vinto l'argento nei 400\u00a0m ai Giochi olimpici di Los Angeles 1932 e il bronzo 4 anni pi\u00f9 tardi, a Berlino 1936."}
{"id": "1758120", "revid": "287204", "url": "https://it.wikipedia.org/wiki?curid=1758120", "title": "Amarogentina", "text": "Lamarogentina \u00e8 un secoiridoide glicosidico presente nella genziana (\"Gentiana lutea\") e come principio attivo (0,05-0,15%) nella pianta medicinale indiana \"Swertia chirayita\" (chiretta), usata nella medicina Ayurvedica come tonico amaro nel trattamento della febbre e per varie malattie della pelle. \u00c8 classificato come il composto naturale pi\u00f9 amaro mai isolato, con un indice di amaro di 58.000.000, e mantiene un'amarezza percepibile al gusto anche se diluito in acqua nel rapporto di 1 a 20.000.\nPropriet\u00e0 farmaceutiche.\nL'amarogentina presenta propriet\u00e0 farmaceutiche nella cura della leishmaniosi, in quanto in grado di uccidere il parassita \"Leishmania donovani\" che ne \u00e8 la causa inibendo l'azione della DNA topoisomerasi I, e caratteristiche di chemopreventivo. Presenta inoltre un'attivit\u00e0 protettiva del fegato contro l'avvelenamento da tetracloruro di carbonio."}
{"id": "1758122", "revid": "827882", "url": "https://it.wikipedia.org/wiki?curid=1758122", "title": "Choctaw", "text": "I Choctaw sono una popolazione di nativi americani originari del sud degli Stati Uniti d'America (Oklahoma, California, Mississippi, Louisiana, Texas ed Alabama) appartenenti alle popolazioni di stirpe linguistica muskogean.\nIl nome \"Choctaw\" deriva dal termine spagnolo \"chato\", traducibile in \"bicchiere di vino\" o \"svaporato\". Discendono con ogni probabilit\u00e0 dalle popolazioni precolombiane costruttrici di tumuli, della civilt\u00e0 della valle del Mississippi. Durante il '500 queste civilt\u00e0 subirono un decremento demografico estremo, a causa delle malattie europee, prima sconosciute.\nFurono con ogni probabilit\u00e0 dei Choctaw a sconfiggere il tentativo di conquista, operato dai \"conquistador\" Narvaez e de Soto, durante gli anni '20 e '40 del XVI secolo. Della spedizione di Narvaez si salvarono solo 3 spagnoli e uno schiavo africano, guidati dal segretario di Narvaez, \u00c1lvar N\u00fa\u00f1ez Cabeza de Vaca, un intellettuale che lasci\u00f2 una vivida descrizione delle civilt\u00e0 indiane dell'America settentrionale (pubblicata nel '900 con il titolo di \"Naufragi\").\nStoria.\nDurante il XIX secolo i Choctaw furono conosciuti anche come una delle \"cinque trib\u00f9 civilizzate\", ovvero quelle trib\u00f9 che riuscirono a integrarsi culturalmente e tecnologicamente con i coloni. Infatti, a partire dall'arrivo dei coloni francesi in Louisiana nel '600 e di quelli inglesi in Georgia poco dopo, molte pratiche agricole, architettoniche, mode nel vestiario e capacit\u00e0 di commercio si diffusero tra alcune trib\u00f9 indiane lungo la frontiera degli Appalachi. Queste trib\u00f9 infatti erano riuscite a sopravvivere al primo contatto e seppero utilizzare a loro vantaggio alcune delle conoscenze tecniche degli europei (gli irochesi addirittura impiantarono delle fornaci per la lavorazione del ferro e del piombo). Subito dopo la rivoluzione sia dei politici progressisti (come Jefferson) sia delle organizzazioni religiose lavorarono per \"portare la civilt\u00e0\" tra i \"selvaggi\". I Choctaw e le altre cinque trib\u00f9 civilizzate impararono per\u00f2 per imitazione, costruendo delle piantagioni di cotone e, soprattutto, di tabacco (pianta che coltivavano da centinaia di anni) concorrenziali con quelle dei bianchi. Accettarono anche la pratica della schiavit\u00f9, anche se su basi tradizionali (che infastidivano i coloni, perch\u00e9 troppo permissive verso gli schiavi, tendenti alla liberazione dello schiavo stesso quando questo era integrato, e non razziste, visto che alcuni schiavi africani liberati diventavano membri di tutto rispetto delle comunit\u00e0 tribali indiane).\nDurante la rivoluzione americana molti Choctaw sostennero le tredici colonie per scacciare i dominatori inglesi.\nEssi si dimostrarono un popolo molto fedele e valoroso in tutte le guerre, e aiutarono sempre gli Statunitensi nelle azioni di guerra.\nNon fu un grande affare in quanto, sotto la presidenza di Martin Van Buren, la maggior parte dei Choctaw fu deportata all'ovest e le terre che abitavano furono lottizzate per i coloni. Questo \u00e8 il famoso sentiero delle lacrime, ovvero la deportazione (con un misto di inganni, minacce e dimostrazioni di forza militare) di 15.000 Choctaw (e decine di migliaia di nativi di altre trib\u00f9) fino al territorio dell'Oklahoma (territorio indiano, teoricamente sarebbe dovuto rimanere loro per sempre). Circa 2500 Choctaw morirono di fame e di stenti lungo il cammino. \"As Long As Grass Grows or Water Runs\"(Finch\u00e9 l'erba crescer\u00e0 e l'acqua scorrer\u00e0) \u00e8 la celebre promessa di propriet\u00e0 della terra che Andrew Jackson fece ai Choctaw per costringerli ad abbandonare le loro terre.\nAlcune migliaia di Choctaw, che non si erano fidati delle promesse americane, rimasero a vivere nel territorio del Mississippi e nelle altre zone tradizionali, dove per\u00f2 furono oggetto di discriminazione, razzismo, altri fenomeni di deportazione, poich\u00e9 erano visti come un pericolo proprio perch\u00e9 contemporaneamente \"selvaggi\" e \"civilizzati\" (e quindi nemici e concorrenti degli agricoltori bianchi). \nProprio la questione della schiavit\u00f9 dava fastidio, in quanto gli schiavi degli indiani spesso erano liberati e adottati dai loro padroni, ed ereditavano parte dei loro beni dopo la loro morte; con il tempo questo avrebbe potuto creare una comunit\u00e0 di afroamericani liberi, ricchi e proprietari di schiavi, un'ipotesi che letteralmente terrorizzava i piantatori schiavisti del sud.\nDopo alcuni anni di tensione si arriv\u00f2 ad una sorta di \"modus vivendi\", che prevedeva un pi\u00f9 rigido rispetto delle norme (bianche) sulla schiavit\u00f9 (circa 1840), e alcuni dei Choctaw del Mississippi s'integrarono molto nella comunit\u00e0 bianca di piantatori di tabacco; la guerra civile rimise tutto in discussione. I Choctaw infatti, sia pure in un diverso quadro culturale, erano proprietari di schiavi, e si schierarono con la confederazione, quando questa fu sconfitta furono trattati ancora pi\u00f9 duramente dai loro vicini bianchi dal governo federale e non ebbero alcun tipo di solidariet\u00e0 dalla comunit\u00e0 \"sudista\". Anzi, i circa 1200 indiani sopravvissuti alla guerra civile furono classificati, nel Mississippi segregazionista post-1865, come \"uomini di colore\" e per questo discriminati per pi\u00f9 di un secolo.\nAnche dopo la fine della guerra d'Indipendenza molti Choctaw continuarono a servire nelle guerre degli USA, anche perch\u00e9 per la loro cultura la figura del guerriero \u00e8 stimabile e sinonimo di coraggio virile, una delle caratteristiche pi\u00f9 desiderabili in una persona. \nDurante la prima guerra mondiale i Choctaw (come poi fecero i Navaho durante la seconda) furono arruolati come \"parlatori in codice\", poich\u00e9 non esistevano dizionari di tedesco-Choctaw. Durante la seconda guerra mondiale molti indiani, inclusi alcuni Choctaw, riuscirono ad aggirare i regolamenti segregazionisti, che impedivano ai non bianchi di servire nella marina (eccetto che come cuochi) e nell'esercito (eccetto che in battaglioni separati) e combatterono su tutti i fronti, in alcuni casi diventando addirittura ufficiali decorati."}
{"id": "1758129", "revid": "124186832", "url": "https://it.wikipedia.org/wiki?curid=1758129", "title": "Movimento ecclesiale di impegno culturale", "text": "Il Movimento ecclesiale di impegno culturale, indicato con l'acronimo MEIC, \u00e8 l'associazione cattolica laicale erede del Movimento laureati di azione cattolica fondato nel 1932. \u00c8 stato uno dei capisaldi della formazione degli intellettuali cattolici italiani del Novecento ed ancora oggi \u00e8 attivo nella formazione alla politica ed alla responsabilit\u00e0 civile ed ecclesiale delle coscienze dei docenti e dei professionisti cattolici.\nAttualmente si configura come movimento esterno dell'Azione Cattolica, la pi\u00f9 antica, ampia e diffusa tra le associazioni cattoliche laicali d'Italia, alla quale \u00e8 legato per storia e cultura e della quale vuole essere voce e riferimento nel mondo della cultura, nel mondo accademico e delle professioni.\nSecondo il dettato dello Statuto, il MEIC si caratterizza anzitutto per \"impegno culturale di ricerca e di discernimento critico nonch\u00e9 di attenzione alle istanze storiche socialmente pi\u00f9 rilevanti, per collaborare a una mediazione coerente tra fede e storia\". Fu membro fondatore e oggi \u00e8 tra le aggregazioni pi\u00f9 vivaci di Pax Romana ICMICA, associazione internazionale di professionisti ed intellettuali cattolici a cui aderiscono federazioni locali, gruppi ed individui, fondata a Roma nel 1947.\nStoria.\nIl movimento venne fondato nel 1932-1933 con il nome di Movimento laureati di Azione cattolica, ad opera di Igino Righetti (gi\u00e0 presidente nazionale della FUCI) e con il decisivo impulso di Giovanni Battista Montini (futuro papa Paolo VI) per salvaguardare e perfezionare la formazione ricevuta dai giovani universitari cattolici nelle file della FUCI. Nei suoi primi anni si adoper\u00f2 in una disputa ideologica con il fascismo e le sue istituzioni. E fu richiesta la sua soppressione da parte dei giornali fascisti perch\u00e9, si diceva, queste organizzazioni erano dirette dagli antichi \"leader\" del Partito Popolare. Ad esso appartenevano i laureati del noto gruppo di cattolici, tra cui ad esempio Aldo Moro, che si riun\u00ec a Camaldoli per scrivere proposte per la ricostruzione dell'Italia note come il Codice di Camaldoli. Negli anni il Movimento \u00e8 stato protagonista della storia ecclesiale e civile del Paese, un punto di riferimento fondamentale per il mondo culturale cattolico, \u201cun'avanguardia missionaria per il mondo della cultura e delle professioni\u201d (Giovanni Paolo II). Le sue iniziative sono state veicolo della cultura e della teologia europea in Italia ed il Movimento \u00e8 stato soprattutto un serbatoio fondamentale per la \u00abclasse dirigente\u00bb cattolica alla guida dell'Italia. Basti pensare che tra le sue file si sono formati, tra gli altri, politici del calibro di Aldo Moro, Giulio Andreotti, Giuseppe Lazzati, Giorgio La Pira, Giuseppe Dossetti. Pi\u00f9 di recente, anche il ministro della Salute, Renato Balduzzi, \u00e8 stato presidente del Meic.\nL'attuale denominazione risale al 1980.\nStruttura.\nIl movimento ha un'articolazione organizzativa che si sviluppa su quattro livelli: ambito locale, diocesano, regionale e nazionale.\n\"Coscienza\" \u00e8 la rivista bimestrale del MEIC.\nPersonalit\u00e0 significative.\nPossono citarsi alcuni dei nomi pi\u00f9 famosi di quella parte significativa del ceto intellettuale, politico ed ecclesiale italiano che ha avuto prima nella FUCI e poi nel Movimento laureati cattolici la propria formazione spirituale e culturale:\nLuigi Accattoli, Giorgio Armillei, Teresa Bartolomei, Franco Bassanini, Giovanni Benzoni, Giovanni Bianco, Alberto Bobbio, Vittore Branca, Stefano Brogi, Vincenzo Cappelletti, Francesco Paolo Casavola, Giorgio Campanini, Sandro M.Campanini, Stefano Ceccanti, Roberto Cipriani, Giuseppe Croce, Marco Demarie, Luca Diotallevi, Leopoldo Elia, Nuccio Fava, Francesco Luigi Ferrari, Piergiorgio Frassati, Pietro Giordano, Paolo Giuntella, Giovanni Guzzetta, Marco Ivaldo, Sandro Magister, Alberto Marvelli, Carlo Alfredo Moro, Michele Nicoletti, Fabrizio Onida, Valerio Onida, Enrico Peyretti, Igino Righetti, Marco Rizzi, Luca Rolandi, Gianluca Salvatori, Salvatore Vassallo.\nGiulio Andreotti, Franco Marini, Franco Bassanini, Gerardo Bianco, Francesco Cossiga, Amintore Fanfani, Guido Gonella, Raniero La Valle, Angelo Mauri, Aldo Moro, Adriano Ossicini, Giuseppe Pisanu, Romano Prodi, Oscar Luigi Scalfaro, Giuseppe Spataro, Paolo Emilio Taviani, Giorgio Tonini, Benigno Zaccagnini, Giorgio La Pira, Vito Lattanzio.\nCard. Angelo Bagnasco, card. Achille Silvestrini, card. Ersilio Tonini, mons. Luigi Bettazzi, mons. Lorenzo Chiarinelli, mons. Franco Costa, mons. Emilio Guano, mons. Mario Russotto, mons. Antonio Staglian\u00f2, mons. Antonio Zama, P. Enrico di Rovasenda."}
{"id": "1758130", "revid": "120020373", "url": "https://it.wikipedia.org/wiki?curid=1758130", "title": "Nida Senff", "text": "Specializzata nel dorso, ha vinto la medaglia d'oro nei 100\u00a0m ai Giochi olimpici di Berlino 1936.\nNel 1983 \u00e8 stata inserita nella International Swimming Hall of Fame, la \"Hall of Fame\" internazionale degli sport acquatici."}
{"id": "1758132", "revid": "1543377", "url": "https://it.wikipedia.org/wiki?curid=1758132", "title": "La Venta", "text": "La Venta \u00e8 un sito archeologico pre-colombiano della civilt\u00e0 degli Olmechi, situato nello stato messicano del Tabasco.\nLe prime visite e ispezioni presso il sito archeologico vennero svolte da Frans Blom e Oliver La Farge, che compilarono una prima accurata descrizione del sito durante la loro visita nel 1925, finanziata dalla Universit\u00e0 Tulane. Matthew Stirling fece iniziare gli scavi a La Venta tra il 1941 e il 1943, con diverse altre visite e scavi successivi negli anni sessanta. Rebecca Gonzalez-Lauck condusse una squadra della INAH (Instituto Nacional de Antropolog\u00eda y Historia) per effettuare degli scavi negli anni ottanta.\nStoria.\nNon pi\u00f9 tardi del 1200 a.C., San Lorenzo Tenochtitl\u00e1n si era affermata come il centro pi\u00f9 importante della cultura degli Olmechi. La Venta, pur essendo gi\u00e0 popolata, non raggiunse il proprio apice di importanza fino al 900 a.C., quando San Lorenzo cominci\u00f2 a perdere il proprio prestigio. Dopo 500 anni La Venta venne abbandonata quasi completamente all'inizio del 400 a.C.\nSituata su una isola in una palude presso la riva dell'allora fluente R\u00edo Palma, La Venta estendeva la propria influenza nelle regioni comprese tra i fiumi Mezcalapa e Coatzacoalcos. La maggior parte del sito \u00e8 un complesso costruito in argilla. La zona urbana copriva probabilmente un'area pari a 2\u00a0km\u00b2.\nA differenza delle citt\u00e0 delle civilt\u00e0 Maya o Azteche, La Venta venne costruita con l'uso dell'argilla poich\u00e9 nella zona non era presente la quantit\u00e0 di pietre necessaria alla costruzione di abitazioni e templi. Le pietre di basalto venivano importate dalla Sierra de los Tuxtlas, e venivano utilizzate quasi esclusivamente per la costruzione di monumenti, teste colossali, \"altari\" (troni), e stele. Per esempio le colonne di basalto che circondano il Complesso A vennero costruite con la pietra estratta da Punta Roca Partida, a nord del vulcano San Andres presso la costa del golfo del Messico.\nAd oggi il limite meridionale del sito \u00e8 coperto da una raffineria di petrolio ed \u00e8 stato in gran parte distrutto, rendendo difficili i lavori di scavo. Molti dei monumenti del sito sono stati messi in mostra nel museo locale e nel parco della citt\u00e0 di Villahermosa.\nCaratteristiche e monumenti.\nLa Venta era un centro cerimoniale. Il sito ospita il \"Complesso A\", la \"Grande Piramide\" e la grande \"plaza\".\nLa Venta possiede una serie di tombe e sculture monumentali. Questi monumenti, stele e \"altari\" sono stati distribuiti equamente tra i monticelli e le piattaforme. I monticelli e le piattaforme sono state costruite con la sabbia e la l'argilla. Si pensa che molte delle piattaforme fossero sormontate da strutture in legno, erose con il passare del tempo.\nGrande Piramide.\nLa Grande Piramide, una delle pi\u00f9 antiche piramidi costruite in mesoamerica, \u00e8 alta 33 metri e contiene una quantit\u00e0 di terra riempitiva pari a 100.000 metri cubi. La forma conica della piramide fece pensare in passato che il monumento fosse ispirato ai vulcani circostanti, ma Rebecca Gonzalez-Lauck ha in seguito dimostrato che la conicit\u00e0 della piramide \u00e8 dovuta all'erosione progressiva avvenuta in 2500 anni. La piramide stessa non \u00e8 mai stata riportata alla luce, ma tramite un magnetometro \u00e8 stata scoperta una anomalia nel lato sud della costruzione nel 1967.\nComplesso A.\nIl Complesso A \u00e8 formato da un gruppo di monticelli e plaza situati a nord della Grande Piramide. Circondato da una serie di colonne di basalto fu eretto in quattro fasi in oltre quattro secoli. Sotto i monticelli e le piazzette sono stati rinvenuti molti oggetti costruiti in giada, specchi in ferro grezzo, e \"grandi offerte\" in blocchi di serpentino. La \"grande offerta\" numero 3 contiene circa 50 tonnellate di blocchi di serpentino accuratamente rifiniti, coperti da 4000 tonnellate di argilla riempitiva.\nSono stati rinvenuti 3 mosaici rettangolari (conosciuti come \"Marciapiedi\"), ognuno di essi delle dimensioni di 4,5 metri \u00d7 6 metri e costituiti da circa 485 blocchi di serpentino. Questi blocchi erano stati sistemati orizzontalmente per formare un motivo interpretato come il Dragone Olmeco, una maschera di giaguaro, un cosmogramma, o una mappa simbolica di La Venta e zone circostanti. Poco dopo la rifinitura questi \"marciapiedi\" vennero coperti con argilla colorata e molta terra, in quanto non dovevano essere esposti alla vista.\nNel Complesso A sono state rinvenute cinque tombe, una provvista di sarcofago che mostra un intaglio rappresentante un mostro della terra. Diehl spiega che queste tombe \"sono talmente complesse e integrate nell'architettura che sembra chiaro che il Complesso A era una zona mortuaria dedicata agli spiriti dei governatori defunti\".\nIl Monumento 19 rappresenta il primo manufatto esistente in mesoamerica che rappresenta il serpente piumato.\nComplesso B.\nA sud della Grande Piramide si trova il Complesso B. Mentre il Complesso A era adibito e ristretto ai nobili, la piazza del complesso B venne costruita appositamente per raduni pubblici. Nel complesso si trova anche l'acropoli di Stirling. La plaza \u00e8 lunga oltre 400 metri e larga oltre 100, e presenta una piccola piattaforma al suo centro.\nQuesta disposizione ha condotto diversi ricercatori a pensare che le piattaforme che circondano la piazza svolgevano il compito di palcoscenico dove si portavano a termine commedie rituali. Questi rituali erano probabilmente collegati agli \"altari\", monumenti e le steli che circondano la piazza.\nTeste colossali.\nNei territori olmechi sono state ritrovate 17 teste di pietra, e quattro di esse erano situate a La Venta. Ufficialmente, le quattro teste sono state chiamate Monumento 1, 2, 3 e 4.\nTre delle teste\u2014i Monumenti 2, 3, e 4 -- sono state trovate a 150 metri di distanza verso nord dal Complesso A. Le teste erano originalmente disposte in una riga leggermente irregolare, e si affacciavano verso nord. Il Monumento 1 si trovava a pochi metri verso sud della Grande Piramide.\nLe teste di La Venta vennero create intorno al 700 a.C., o possibilmente anche prima, nell'850 a.C., mentre le teste rinvenute a San Lorenzo Tenochtitl\u00e1n vennero costruite in un periodo precedente. Le teste sono alte fino a quasi tre metri e pesano alcune tonnellate. La fonte di basalto da cui gli olmechi ricavarono il materiale per la costruzione delle teste si trovava a Cerro Cintepec, nelle montagne di Tuxtla a 80\u00a0km di distanza.\nAltari.\nDiversi \"altari\" di basalto sono stati rinvenuti nel sito, i pi\u00f9 importanti dei quali sono l'Altare 4 e l'Altare 5. Questi altari, alti due metri ciascuno e larghi quattro, mostrano una elaborata figura scolpita al loro centro.\nLa figura dell'Altare 4 \u00e8 seduta in quel che sembra essere una cava o la bocca di una creatura fantastica, che tiene una corda avvolta attorno alla base dell'altare alla sua destra e sinistra. Sul lato sinistro, la corda \u00e8 collegata a una figura in bassorilievo. Il lato destro \u00e8 stato eroso.\nTra i ricercatori vi \u00e8 il consenso sul fatto che gli \"altari\" fossero troni su cui i governatori olmechi si sedevano durante i rituali e le cerimonie. Molti archeologi pensano che la figura al centro rappresenti un governatore che sta contattando i suoi antenati (le figure sul lato destro e sinistro). Alcuni pensano che entrambe le figure a lato siano dei prigionieri.\nL'Altare 5 si affaccia all'Altare 4 attraverso la Struttura D-8 (uno dei monticelli di La Venta, ci\u00f2 che rimane delle piattaforme). L'Altare 5 \u00e8 simile all'Altare 4, e la figura centrale rappresenta un bambino-giaguaro. Il lato sinistro mostra dei bassorilievi rappresentanti degli umani che tengono in braccio dei bambini-giaguari. Il lato destro \u00e8 stato eroso o distrutto come nell'Altare 4.\nGli Altari 2 e 3 sono simili ai precedenti, seppur pi\u00f9 rozzi e meno sofisticati.\nSociet\u00e0.\nSi conosce poco riguardo alla struttura sociale di La Venta. Si crede che principalmente il sito fosse popolato da una classe nobile di persone, una classe di artigiani, e un gran numero di lavoratori e contadini.\nSecondo alcune stime, La Venta poteva ospitare almeno 18.000 persone durante il suo periodo pi\u00f9 florido."}
{"id": "1758134", "revid": "599013", "url": "https://it.wikipedia.org/wiki?curid=1758134", "title": "Alice Bridges", "text": "Specializzata nel dorso ha vinto il bronzo nei 100\u00a0m ai Giochi olimpici di Berlino 1936."}
{"id": "1758135", "revid": "1652134", "url": "https://it.wikipedia.org/wiki?curid=1758135", "title": "Maria Cristina di Borbone-Napoli", "text": "Biografia.\nInfanzia.\nMaria Cristina era figlia del re di Napoli Ferdinando IV e di Maria Carolina d'Austria.\nDa giovinetta fu affidata alle cure e all'educazione della marchesa Vincenza D'Ambrogio.\nMatrimonio.\nIl 6 aprile 1807 spos\u00f2 a Palermo Carlo Felice di Savoia, marchese di Susa, che divenne re di Sardegna a seguito delle abdicazioni dei due fratelli maggiori (Carlo Emanuele IV nel 1802 e Vittorio Emanuele I nel 1821).\nRegina di Sardegna.\nNon ebbero figli. Passarono parte della loro vita nei periodi estivi tra il castello di Agli\u00e8 e il castello di Govone, in Piemonte, dove fecero importanti lavori di riorganizzazione ed adattamento alle esigenze reali, e nella Villa Tuscolana \"La Rufinella\" presso Frascati. Nel 1820 Maria Cristina eredit\u00f2 la Villa per lascito testamentario della cognata, la duchessa del Chiablese Maria Anna di Savoia, e vi visse per lunghi periodi fino al 1824. Ella finanzi\u00f2 e segu\u00ec personalmente gli scavi archeologici di Tuscolo, attuati su concessione del Papa fino al 1839. La regina chiam\u00f2 per una prima campagna di scavi nel territorio della villa il presidente della Pontificia Accademia di Archeologia, Luigi Biondi, che inizi\u00f2 gli scavi.\nMaria Cristina deput\u00f2 alla direzione degli affari relativi alle belle arti ed antichit\u00e0 l'architetto ed archeologo Luigi Canina, al quale diede l'incarico di proseguire gli scavi a Tuscolo per \"rinvenire oggetti di arte antica a beneficio dell'arte moderna\". I ritrovamenti archeologici furono poi trasferiti nel Castello di Agli\u00e8.\nUltimi anni e morte.\nCarlo Felice mor\u00ec nel 1831 dopo un regno di 10 anni. Dopo il periodo di lutto, la regina trascorse un lungo periodo presso la sua famiglia a Napoli e poi rientr\u00f2 a Torino, alternando soggiorni tra Agli\u00e8, Frascati, Napoli e Altacomba, dove segu\u00ec i lavori di restauro dell'abbazia, affidando i lavori di scultura e di ornato a Benedetto Cacciatori.\nMor\u00ec ad Aix-les-Bains nel 1849.\n\u00c8 sepolta (monumento scolpito da Giovanni Albertoni) con suo marito Carlo Felice (monumento scolpito da Benedetto Cacciatori) nell'abbazia di Altacomba in Savoia.\nCuriosit\u00e0.\nAveva una sorella gemella che mor\u00ec nella prima infanzia.\nEredit\u00e0.\nLuoghi dedicati a Maria Cristina.\nA Cagliari le \u00e8 dedicata una delle porte del quartiere del Castello, edificata dal marito Carlo Felice in qualit\u00e0 di re di Sardegna. All'esterno della porta, sul viale Buoncammino, una lapide ne descrive l'apertura e la dedica \"Mariae Christinae Reginae\"; il monumento \u00e8 chiamato perci\u00f2 \"porta Cristina\".\nAd Aussois le \u00e8 dedicato il Fort Marie-Christine del gruppo dei Forti della Haute-Maurienne (Savoia)."}
{"id": "1758139", "revid": "3732", "url": "https://it.wikipedia.org/wiki?curid=1758139", "title": "Atletica leggera ai Giochi della XXVIII Olimpiade - Maratona femminile", "text": "La maratona ha fatto parte del programma di atletica leggera femminile ai Giochi della XXVIII Olimpiade. La competizione si \u00e8 svolta il 22 agosto 2004. Partenza dal villaggio di Maratona - arrivo allo Stadio Panatenaico di Atene.\nGara.\nDomenica 22 agosto, ore 18:00.\nLa gara si svolge in condizioni meteo difficili: ci sono oltre 30\u00b0 all'ombra.\nA met\u00e0 percorso guida la gara un gruppo di dieci atlete: il tempo \u00e8 1h14'02\". Al 25\u00ba km il gruppo si \u00e8 ridotto a sette unit\u00e0. I 5\u00a0km successivi, tutti in salita decidono la gara: altre due atlete si staccano, mentre Mizuki Noguchi tenta la fuga. Al 30\u00ba km la giapponese ha un vantaggio di 23 secondi su Elfenesh Alemu. Paula Radcliffe \u00e8 terza a 33 secondi.\nDopo il 30\u00ba km finisce la salita ed il percorso \u00e8 tutto in piano fino al traguardo. La Radcliffe raggiunge la Alemu, ma paga lo sforzo e, in difficolt\u00e0, si vede superata da Catherine Ndereba al secondo posto.\nPoco prima del 36\u00ba km anche la Alemu ripassa la Radcliffe, che poco dopo si ritira. La Ndereba intanto sta andando a prendere la Noguchi; il suo distacco al 40\u00ba km \u00e8 ridotto a soli 12 secondi. Ma la giapponese tiene e conserva il suo margine fino alla fine. Negli ultimi chilometri rinviene Deena Kastor, che aveva corso di conserva. L'americana corre gli ultimi 5\u00a0km in un ottimo 16'20\" e riesce a cogliere la medaglia di bronzo dietro la Ndereba.\nOltre a Paula Radcliffe, il caldo ha costretto al ritiro altre atlete favorite, quando mancavano pochi chilometri dal traguardo: Margaret Okayo, Workenesh Tola e Lidia \u0218imon."}
{"id": "1758140", "revid": "262426", "url": "https://it.wikipedia.org/wiki?curid=1758140", "title": "Wumpscut", "text": ""}
{"id": "1758155", "revid": "1005847", "url": "https://it.wikipedia.org/wiki?curid=1758155", "title": "Romano Galeffi", "text": "Biografia.\nEra il terzo e ultimo figlio di Dante Galeffi ed Eugenia Castellani, entrambi montevarchini. Un episodio in particolare segn\u00f2 la sua infanzia. Non aveva che 3 o 4 anni che torn\u00f2 a casa con un fico preso da qualche parte in campagna che allora circondava tutta la cittadina. Lo mostr\u00f2 alla madre tutto contento ma lei invece lo rimprover\u00f2 e gli ordin\u00f2 di riportarlo subito al legittimo proprietario perch\u00e9 lui, quel fico, non aveva alcun diritto di prenderlo. Romano prontamente cap\u00ec la lezione e dette seguito alle parole della mamma. Per il resto della sua vita.\nBen altri effetti ebbe un'altra sua birichinata. Un giorno vide in casa una caraffa di chinino e, scambiandolo per una bibita nuova e volendone provare il sapore, ne butt\u00f2 gi\u00f9 una sorsata che per\u00f2 si rivel\u00f2 pi\u00f9 amara del previsto. La sostanza gli afflisse seriamente il fegato causandogli, come conseguenza, danni irreparabili alla vista che si esternarono, con gli anni, in una miopia feroce. Miopia che comunque non gli imped\u00ec di affrontare con successo gli studi.\nFece elementari e medie a Montevarchi per poi passare alle Scuole Magistrali di Arezzo dove scopr\u00ec l'insegnamento e soprattutto la filosofia. Una materia che lo affascin\u00f2 al punto da fondare a Montevarchi, con un gruppo di amici, il circolo filosofico-giovanile \"\"Vivere vitam\" che aveva come obiettivo accademico quello di pensare, ossia filosofare, sul vivere e sulla vita.\nTerminate le superiori il fratello Carlo lo chiam\u00f2 a Roma per lavorare al Ministero dei trasporti e lui ne approfitt\u00f2 per iscriversi alla facolt\u00e0 di Magistero dove studi\u00f2 con i maggiori pensatori italiani dell'epoca tra cui Giovanni Gentile, Franco Lombardi e Ugo Spirito ma soprattutto con Benedetto Croce, di cui sempre si sarebbe definito discepolo.\nInabile alle armi per via della vista, fece tutta la guerra diviso tra il lavoro al ministero e gli studi universitari scampando miracolosamente alle bombe e ai rastrellamenti.\nSi laure\u00f2 nel 1945 a guerra non ancora finita con una tesi di laurea dal titolo \"La morale in Bergson\" che, dopo la sua pubblicazione nel 1949, venne approvata anche dagli stessi discepoli del filosofo francese come Luis Lavelle, Henri Gouier e Jacques Chevalier.\nE proprio nel '49 si trasfer\u00ec in Brasile all\"'Universidade Federal\" di Salvador de Bahia, su invito di Isaias Alves e del rettore Edgard Santos, per un dottorato di ricerca in filosofia incentrato su Bergson e Kant. Cominci\u00f2 cos\u00ec la sua carriera accademica che si complet\u00f2 nella fondazione della cattedra di estetica alla Scuola di Belle Arti della facolt\u00e0 di architettura. Cattedra che tenne fino alla pensione.\nIn Brasile si trov\u00f2 subito bene tanto che chiam\u00f2 a Bahia anche il padre, vedovo dal '45, e il fratello Ottavio. E si adatt\u00f2 molto in fretta anche alla nuova lingua. Racconta un ex studente che, partecipando alle sue lezioni, era rimasto impressionato dall'ottimo portoghese che il professore parlava e, siccome tutti sapevano che Galeffi era emigrato in Brasile in et\u00e0 matura, gli chiese come mai lo sapesse cos\u00ec bene. Lui rispose che gi\u00e0 prima di partire conosceva qualche rudimento della lingua ma aggiunse: \u00ab\"\u00c8 stato facile. Ho cominciato a leggere Machado de Assis, e in quindici giorni parlavo e scrivevo perfettamente\"\u00bb. Ma non fu solo il \"Dom Casmurro\"\" di Assis a incantarlo quanto la letteratura brasiliana in generale che cominci\u00f2 in fretta a divorare, in particolare la poesia di Castro Alves.\nTuttavia il portoghese, che arriv\u00f2 a conoscere meglio del francese studiato alle superiori e all'universit\u00e0, presentava alcune lacune soprattutto nel glossario artistico e lui allora provvide a colmarle introducendo nel mondo lusofono termini che prima non esistevano. Per questo \u00ab\"fu scrittore forte, eloquente, traducendo in un portoghese deliziosamente italianizzato ma perfetto\"\u00bb.\nMembro dell'Instituto Brasileiro de Filosofia e regolare contributore della \"Revista Brasileira de Filosofia\", rappresent\u00f2 pi\u00f9 volte il Brasile nei congressi internazionali e i suoi interventi riflettevano il \u00ab\"fiorire creativo del suo pensiero\"\u00bb. I congressi per\u00f2 lo tenevano a volte per mesi lontano da casa e lui ne sentiva nostalgia quasi subito. Ritornava comunque sempre carico di libri e di sue diapositive da mostrare agli studenti durante le lezioni.\nNella vastit\u00e0 della sua produzione scritta gli si riconoscono, per accuratezza e originalit\u00e0, soprattutto i lavori su Henri Bergson e Kant. Tuttavia, nonostante una sua sottile e tutta toscana connotazione anticlericale, una certa ala del pensiero cattolico ha apprezzato ed apprezza la lucidit\u00e0 con cui ha trattato pensatori alquanto religiosamente schierati come Antonio Rosmini. Tanto rispetto per l'impeccabilit\u00e0 accademica delle sue opere lo meritava visto che \u00ab\"fu sempre vittima di revisori imbecilli che troncavano \"teleologico\" in \"teologico\", costringendolo a correggere i suoi libri esemplare per esemplare\"\u00bb.\nConsiderato, insieme a Giulio Davide Leoni, uno dei due maggiori filosofi dell'arte nel mondo accademico brasiliano e accreditato come filosofo di fama internazionale per la qualit\u00e0 e la poliedricit\u00e0 dei suoi studi, Galeffi, comunque, mantenne sempre un'affezione speciale per Croce del quale, pi\u00f9 che discepolo, ne fu il completatore. Secondo il suo maestro le \"scienze dello spirito\" si dividevano in Logica, Estetica, Etica ed Economica che non erano altro che le proiezioni delle quattro dimensioni dello spirito stesso: il vero, il bello, il bene, l'utile. Galeffi riteneva invece che ce ne fosse anche una quinta, l'Unit\u00e0, che dava allo spirito quella profondit\u00e0 metafisica che invece a Croce mancava. E forse non \u00e8 un caso che Galeffi credesse fortemente nella vita dopo la morte, sebbene non in senso propriamente cristiano.\nIl suo pensiero filosofico non differiva comunque molto dalla sua filosofia di vita \u00ab\"basata soprattutto sull'amor di Dio e del prossimo, sull'amore universale, sull'amore del cosmo e della natura tentando di dimostrare che la barriera tra fisico e non-fisico in realt\u00e0 non esiste ma \u00e8 solo una questione di differenza di dimensione\"\u00bb.\nAnche lo scrittore Sergio Campailla conferma: \u00ab\"Romano era un professore universitario, un docente di filosofia, un appassionato di estetica. Animato da un idealismo incredibile, fedele al crocianesimo della sua formazione giovanile. Ma con innesti molteplici e irregolari. Mi fece omaggio dei suoi libri, mi don\u00f2 commosso una copia di La Grande Sintesi di Pietro Ubaldi (filosofo), un'opera quasi sconosciuta da noi, ma che lui considerava meravigliosa e rivelativa. Voleva dunque coinvolgermi e rivelarmi le cose fondamentali che aveva appreso nel corso della sua particolare esperienza, nel suo passaggio dalla cultura europea a quella sudamericana. Era soprattutto un uomo buono, protetto dallo scudo della sua bont\u00e0. Se fosse stato analfabeta, non sarebbe cambiato poco o niente. Invece era colto, ingenuo, e pretendeva che il mondo dovesse andare meglio, e si esasperava perch\u00e9 questa palingenesi tardava ad avvenire\"\u00bb.\nAncora a Roma, nel 1948, conobbe e spos\u00f2 la filologa Maria Luigia Magnavita, nota a Bahia e in Italia come Gina Magnavita Galeffi, che era calabrese di origine ma di famiglia emigrata in Brasile poco prima della Prima guerra mondiale. Formarono una coppia inossidabile nonostante qualcuno sostenesse che i due coniugi fossero \"\"un po' strani\". Ma secondo la pianista Meri Franco Lao erano solo \"muito alternativos\"\" o meglio \u00ab\"due angeli camuffati sotto false spoglie. Due angeli brasiliani, che per\u00f2 erano originari dell'Italia, avevano nostalgia dell'Italia, amore per l'Italia\"\u00bb. E infatti portavano avanti, oltre a numerose opere di beneficenza, un instancabile e personalissimo programma di interscambi culturali tra Brasile e Italia che poi ufficializzarono con la fondazione della Societ\u00e0 Dante Alighieri di Bahia e dell'ABPI o \"Associa\u00e7\u00e3o Brasileira dos Professores de Italiano\".\n\u00ab\"I Galeffi fecero sempre della loro casa un punto di connessione quasi obbligatorio per il quale entravano in Brasile professori, scrittori e artisti italiani che portavano al Brasile il fondamentale apporto vitaminico di una delle culture pi\u00f9 poderose del mondo\"\u00bb."}
{"id": "1758156", "revid": "1955849", "url": "https://it.wikipedia.org/wiki?curid=1758156", "title": "Distretto di Kisrawan", "text": "Il distretto di Kisrawan () \u00e8 un distretto amministrativo del Libano, che fa parte del governatorato di Kisraw\u0101n-Jubayl. Il capoluogo del distretto \u00e8 Jounieh.\nIl distretto comprende 48 municipalit\u00e0, fra queste le pi\u00f9 importanti sono:"}
{"id": "1758158", "revid": "124890229", "url": "https://it.wikipedia.org/wiki?curid=1758158", "title": "Hideko Maehata", "text": "Specializzata nella rana, ha vinto l'oro nei 200\u00a0m ai Giochi olimpici di Berlino 1936, migliorando l'argento ottenuto quattro anni prima a Los Angeles 1932, sempre nei 200\u00a0m rana.\n\u00c8 diventata uno dei Membri dell'International Swimming Hall of Fame.\n\u00c8 stata primatista mondiale dei 200\u00a0m rana."}
{"id": "1758164", "revid": "729019", "url": "https://it.wikipedia.org/wiki?curid=1758164", "title": "Charles Louis Auguste Fouquet de Belle-Isle", "text": "Nipote del celebre ministro delle finanze di Luigi XIV, Nicolas Fouquet, fu duca e pari di Francia nel 1748, cavaliere dell'Ordine del Toson d'oro, principe dell'Impero e ministro di Stato della Guerra, nonch\u00e9 maresciallo di Francia. Era fratello maggiore del generale Louis Charles Armand Fouquet de Belle-Isle, deceduto nella battaglia dell'Assietta combattendo contro i sardo-piemontesi. Ebbe un ruolo importante nell'elezione del duca elettore di Baviera Carlo alla corona imperiale.\nBiografia.\nI primi anni.\nFiglio di Louis Fouquet, marchese di Belle-Isle (1661-1738) e di sua moglie, Catherine Agn\u00e8s de L\u00e9vis (1660-1728), Charles Louis era nipote del celebre Nicolas Fouquet, ministro delle finanze di Luigi XIV, poi caduto in disgrazia presso il Re Sole.\nStudi\u00f2 al collegio di Sor\u00e8ze con suo fratello, Louis Charles Armand Fouquet.\nLa carriera militare.\nGi\u00e0 durante il regno di Luigi XIV, ebbe modo di distinguersi ancora giovanissimo nella carriera militare per aver preso parte alla guerra di successione spagnola e, durante il periodo della Reggenza, nella guerra della quadruplice alleanza (1718-1720).\nNel 1727, venne nominato governatore della regione dei Tre Vescovadi (Metz, Toul e Verdun) e promosso tenente generale nel 1732.\nNel 1734, durante la guerra di successione polacca, serv\u00ec nell'armata del Reno agli ordini del maresciallo di Berwick.\nAbile diplomatico, contribu\u00ec ad assicurare per la Francia la cessione dei ducati di Lorena e di Bar da parte di Francesco di Lorena in accordo con l'Austria nel trattato di Vienna del 1738: il trono ducale locale venne trasferito alla figura di Stanislao Leszczy\u0144ski, gi\u00e0 candidato al trono di Polonia, ed i ducati passarono definitivamente nel territorio del regno di Francia alla sua morte nel 1766.\nBelle-Isle venne elevato alla dignit\u00e0 di maresciallo di Francia nel 1740.\nLa guerra di successione austriaca.\nQuando l'imperatore Carlo VI del Sacro Romano Impero mor\u00ec nell'ottobre del 1740, aveva stabilito di porre nella successione al suo trono la figlia Maria Teresa. Il marchese di Belle-Isle segu\u00ec nel contrasto Luigi XV nella guerra che si origin\u00f2 tra legittimisti e conservatori.\nIl 25 gennaio 1741, alla morte dell'ambasciatore presso il Sacro Romano Impero, venne nominato ambasciatore straordinario presso la dieta di Ratisbona col compito preciso di sostenere l'elezione a imperatore dell'elettore di Baviera (futuro Carlo VII del Sacro Romano Impero), filo-francese, contro Maria Teresa.\nLa guerra di successione austriaca ebbe inizio nel dicembre del 1740 con l'occupazione della Slesia da parte della Prussia di Federico II, col quale Francia e Baviera conclusero un'alleanza nel giugno del 1741.\nDurante il 1741, il marchese Belle-Isle prese parte all'offensiva franco-bavarese contro gli austriaci a Linz a settembre di quell'anno, proseguendo poi in Boemia a Praga ai primi di ottobre; a partire dal giugno del 1742, Maria Teresa organizz\u00f2 il proprio esercito e batt\u00e9 i francesi asserragliati a Praga che rinunciarono a difendere la citt\u00e0: il maresciallo de Broglie lasci\u00f2 la capitale locale ai primi di settembre coi suoi uomini, ed il maresciallo Belle-Isle lo segu\u00ec con 14.000 altri uomini nel dicembre di quello stesso anno.\nTornato in patria, Fouquet venne incaricato di difendere le regioni del Delfinato e della Provenza, minacciati dall'esercito austriaco e da quello del regno di Sardegna (1746).\nIl 16 maggio 1756, divenne ministro ed il 3 marzo 1758, segretario di stato per il dipartimento della guerra.\nGovernatore dei Tre Vescovadi.\nFouquet, passata l'emergenza della guerra, venne reimpiegato come governatore, destinato questa volta alla provincia dei Tre Vescovadi, prendendo residenza stabile a Metz per i successivi trent'anni sino alla sua morte. Qui egli si adoper\u00f2 largamente per la citt\u00e0, dando vita alla Societ\u00e0 Reale delle Scienze e delle Arti della citt\u00e0 di Metz, partecipando poi personalmente alla costruzione dell'abbazia di Sainte-Glossinde de Metz, della chiesa di Saint-Simon-Saint-Jude (1737-1740), dell'h\u00f4tel de l'Intendance (attuale prefettura cittadina), della Piazza d'Arme (1770) e del teatro dell'opera locale (1738-1752). Per questo suo attaccamento alla citt\u00e0, a lui \u00e8 attribuita la frase: \u00abLa citt\u00e0 di Metz \u00e8 la mia amante\u00bb.\nDiverse volte entr\u00f2 i n conflitto col vescovo della citt\u00e0, Claude Charles de Rouvroy de Saint-Simon.\nProtettore delle arti.\nFouquet fu uno dei protettori del celebre alchimista, il conte di Saint-Germain.\nNel 1749, venne eletto a membro dell'Acad\u00e9mie fran\u00e7aise. Voltaire disse di lui: \u00abScriveva in maniera semplice e comune, ma uno non si sarebbe mai dato attenzione, per lo stile dei suoi scritti, della forza e dell'attivit\u00e0 delle sue idee\u00bb.\nUn ritratto del duca (dipinto a pastello, 59 \u00d7 50 cm) ad opera di Maurice Quentin de La Tour, \u00e8 stato venduto nel 1992 dalla casa d'aste internazionale Christie's a New York.\nMatrimonio e figli.\nIl 20 maggio 1721, spos\u00f2 Henriette-Fran\u00e7oise de Durfort de Civrac (1678-1723).\nNel 1729 si rispos\u00f2 con Marie-Casimire de B\u00e9thune, dalla quale nel 1732 ebbe un figlio Louis-Marie Fouquet."}
{"id": "1758170", "revid": "39884", "url": "https://it.wikipedia.org/wiki?curid=1758170", "title": "Martha Genenger", "text": "Specializzata nella rana, ha vinto la medaglia d'argento nei 200\u00a0m ai Giochi olimpici di Berlino 1936."}
{"id": "1758171", "revid": "161374", "url": "https://it.wikipedia.org/wiki?curid=1758171", "title": "Le vie del Mondo", "text": ""}
{"id": "1758175", "revid": "326822", "url": "https://it.wikipedia.org/wiki?curid=1758175", "title": "Basalto Colonnare", "text": ""}
{"id": "1758179", "revid": "599013", "url": "https://it.wikipedia.org/wiki?curid=1758179", "title": "Inge S\u00f8rensen", "text": "Specializzata nella rana, ha vinto la medaglia di bronzo, a soli 12 anni e 24 giorni, nei 200\u00a0m ai Giochi olimpici di Berlino 1936, risultando l'atleta di sesso femminile pi\u00f9 giovane a conquistare una medaglia olimpica individuale."}
{"id": "1758183", "revid": "287204", "url": "https://it.wikipedia.org/wiki?curid=1758183", "title": "Pa'anga tongano", "text": ""}
{"id": "1758190", "revid": "154893", "url": "https://it.wikipedia.org/wiki?curid=1758190", "title": "Strangelet", "text": "Uno strangelet \u00e8 una particella ipotetica, uno stato legato contenente dei quark di tipo strange che, se l'ipotesi di materia strana fosse corretta, potrebbero essere pi\u00f9 stabili che gli stati legati di quark della materia ordinaria (quark up e quark down) come i protoni e i neutroni. Secondo la teoria, uno strangelet dovrebbe essere composto da un numero uguale di quark up, quark down e quark strange, e andrebbe a costituire l'unit\u00e0 fondamentale della materia strana, che, a sua volta, formerebbe le stelle strane. Pi\u00f9 in generale, uno strangelet pu\u00f2 essere definito come un frammento isolato di materia strana. Quest'ultima \u00e8 stata proposta come candidato per la costituzione della materia oscura.\nPossibilit\u00e0 teorica.\nIpotesi della materia strana.\nLe particelle conosciute composte da quark strange sono instabili per il fatto che questo \u00e8 pi\u00f9 pesante dei quark up e down, quindi le particelle strane, come la Particella lambda, che contiene un quark up, un quark down e un quark strange, perdono sempre la loro stranezza, decadendo in particelle pi\u00f9 leggere che contengono solo quark up e down tramite l'interazione debole. Tuttavia, stati di materia con un grande numero di quark potrebbero non essere soggetti a questa instabilit\u00e0: secondo questa ipotesi, quando \u00e8 presente un numero abbastanza grande di quark legati tra loro, il livello a pi\u00f9 bassa energia risulta essere quello in cui ci siano pi\u00f9 o meno lo stesso numero di quark up, down e strange, e questa composizione della materia prende il nome di strangelet. Questa stabilit\u00e0 si verrebbe a creare in virt\u00f9 del principio di esclusione di Pauli: infatti, essendo presenti 3 tipi di quark, al contrario di quanto avviene nella materia ordinaria che presenta solo quark up e down, pi\u00f9 quark possono essere posti in livelli di energia pi\u00f9 bassi.\nRelazione con i nuclei.\nUn nucleo \u00e8 un raggruppamento di un grande numero di quark up e quark down, che a loro volta sono confinati in triplette che vanno a costituire protoni e neutroni. Secondo l'ipotesi della materia strana, gli strangelets sarebbero pi\u00f9 stabili dei nuclei, pertanto ci si aspetta che i nuclei di materia ordinaria debbano decadere in strangelets. Tuttavia questo processo potrebbe rivelarsi estremamente lento, poich\u00e9 c'\u00e8 un grande gap energetico da superare: solamente se si verificassero numerosi decadimenti simultanei il numero di quark strange potrebbe raggiungere il punto critico che farebbe passare lo stato della materia a un livello energetico inferiore. \u00c8 molto improbabile che ci\u00f2 accada, pertanto anche se l'ipotesi della materia strana resta corretta, non si assister\u00e0 mai ad un decadimento di un nucleo atomico in uno strangelet, in quanto il tempo necessario affinch\u00e9 questo avvenga \u00e8 stimato essere superiore all'et\u00e0 dell'universo.\nDimensioni.\nLa stabilit\u00e0 degli strangelets dipende dalle loro dimensioni. Ci\u00f2 \u00e8 dovuto alla presenza della tensione superficiale che si crea tra i quark e il vuoto, che \u00e8 pi\u00f9 rilevante negli strangelet piccoli piuttosto che in quelli grandi. Inoltre uno strangelet si circonda di una nuvola di elettroni/positroni che crea uno schermo carico elettricamente attorno al \"nucleo\", ma affinch\u00e9 la carica interna sia neutra, \u00e8 necessario che le dimensioni dello strangelet siano paragonabili a quelle della materia ordinaria. La distanza di questo schermo dal nucleo di quark tende a essere intorno all'ordine dei femtometri, dunque solo i pochi femtometri esterni di uno strangelet possono portare carica.\nNon si sa quale sia la tensione superficiale della materia strana. Nel caso in cui fosse pi\u00f9 piccola di un certo valore critico (pochi MeV per femtometro al quadrato), gli strangelets pi\u00f9 grandi tenderebbero a decadere in strangelets pi\u00f9 piccoli; tuttavia ci\u00f2 potrebbe essere controbilanciato dalla gravit\u00e0 all'interno di una stella strana. Se invece la tensione superficiale fosse maggiore del valore critico, gli strangelets sarebbero tanto pi\u00f9 stabili quanto pi\u00f9 grandi.\nPericoli.\nSempre se l'ipotesi della materia strana fosse corretta, uno strangelet a carica negativa prodotto in un acceleratore che incontra della materia ordinaria potrebbe convertire quest'ultima in materia strana (cio\u00e8 composta da quark strange), il che scatenerebbe una reazione a catena la quale porterebbe alla conversione di tutta la materia della Terra in materia strana.\nSe lo strangelet prodotto avesse carica positiva non vi sarebbero invece conseguenze pericolose."}
{"id": "1758197", "revid": "76963", "url": "https://it.wikipedia.org/wiki?curid=1758197", "title": "Matthew McGrory", "text": "Biografia.\nMatthew McGrory nacque a West Chester, Pennsylvania. Studi\u00f2 legge alla Widener University e giustizia criminale alla West Chester University. McGrory era conosciuto per la sua altezza, circa e per la misura dei suoi piedi, numero 63\u00bd, che gli valse un Guinnes World Record per il piede pi\u00f9 lungo in uomo non affetto da gigantismo, record poi battuto da Brahim Takioullah. Inoltre, vinse anche un Guinnes World Record per l'attore pi\u00f9 alto del mondo e per l'alluce pi\u00f9 grande al mondo.\nTra i film pi\u00f9 noti in cui Matthew recit\u00f2 ci sono: \"Big Fish - Le storie di una vita incredibile\", \"La casa dei 1000 corpi\" e \"Men in Black II\". Ha recitato anche in serie televisive come \"Malcolm\", \"Streghe\" e \"Carniv\u00e0le\". Apparve inoltre in alcuni video musicali, tra cui quello per \"The Wicker Man\" degli Iron Maiden, \"Coma White\" di Marilyn Manson e \"Good Boys\" dei Blondie. Dopo la sua morte, Rob Zombie gli dedic\u00f2 il film \"La casa del diavolo\". Mor\u00ec il 9 agosto 2005 per cause naturali, mentre stava girando un film documentario sulla vita del wrestler Andr\u00e9 the Giant."}
{"id": "1758207", "revid": "15922159", "url": "https://it.wikipedia.org/wiki?curid=1758207", "title": "Bimbo Mix", "text": ""}
{"id": "1758215", "revid": "36426", "url": "https://it.wikipedia.org/wiki?curid=1758215", "title": "Palazzo Portinari Salviati", "text": ""}
{"id": "1758221", "revid": "154326", "url": "https://it.wikipedia.org/wiki?curid=1758221", "title": "Maria Cristina di Borbone (1779-1849)", "text": ""}
{"id": "1758223", "revid": "1522738", "url": "https://it.wikipedia.org/wiki?curid=1758223", "title": "Aran'gar", "text": ""}
{"id": "1758224", "revid": "106456", "url": "https://it.wikipedia.org/wiki?curid=1758224", "title": "Abbazia di Notre-Dame du Bec", "text": "L'abbazia del Bec (Francese: \"Abbaye Notre-Dame du Bec\") a Le Bec-Hellouin, in Normandia, Francia, \u00e8 un sito monastico benedettino nel dipartimento di Eure e sorge in una valle a met\u00e0 strada tra le citt\u00e0 di Rouen e Le Havre.\nPrima fondazione.\nL'abbazia fu fondata nel 1039 da Erluino (\"Herluin\" o \"Hellouin\"), cavaliere Normanno che nel 1031 lasci\u00f2 la corte di Gilberto di Brionne per dedicarsi alla vita monastica.\nIl comune di Le Bec-Hellouin conserva il suo nome.\nSecondo la tradizione, la leggenda eponima dell'Abbazia narra della reliquia del guanto di Nicodemo, intriso del sangue di Cristo e chiuso nel becco di un uccello.\nNel 1042, con l'arrivo di Lanfranco di Canterbury, il monastero divenne il principale centro di vita intellettuale dell'XI secolo.\nLanfranco, gi\u00e0 famoso per la scuola di lettere ad Avranches, dopo la decisione di farsi monaco, scelse di insegnare come abate presso l'abbazia.\nLa fama dei suoi insegnamenti attir\u00f2 numerosi allievi tra i quali nel 1059 anche Anselmo d'Aosta.\nNel 1062 Lanfranco lasci\u00f2 il monastero per diventare abate a Caen e successivamente arcivescovo di Canterbury.\nGli succedette come priore e maestro di scuola Anselmo, che diventer\u00e0 anch'egli arcivescovo di Canterbury.\nIl quinto abate Teobaldo di Bec segu\u00ec i predecessori a Canterbury.\nMolti vescovi, oltre al futuro papa Alessandro II si formarono alla scuola del Bec.\nI successori di Guglielmo il Conquistatore arricchirono l'abbazia con estesi possedimenti e altri beni in Inghilterra.\nIl villaggio - oggi un sobborgo di Londra - Tooting Bec fu cos\u00ec chiamato perch\u00e9 l'abbazia ne possedeva il terreno.\nL'abbazia fu danneggiata durante le Guerre di religione e segu\u00ec un lento declino tanto che dopo la rivoluzione francese non ne rimasero che rovine.\nSeconda fondazione.\nNel 1948 il sito fu restaurato e riaperto con il nome di \"Abbazia di Nostra Signora del Bec\" da alcuni monaci benedettini guidati da Dom Grammont. L'abbazia \u00e8 nota per i suoi legami con l'Anglicanesimo ed \u00e8 stata visitata da diversi arcivescovi di Canterbury. La biblioteca abbaziale \u00e8 arricchita dal lascito del vescovo John Graham che ammonta ad oltre 5.000 opere concernenti l'Anglicanesimo.\nElenco degli abati di Bec.\nGli abati di Bec furono:"}
{"id": "1758226", "revid": "486946", "url": "https://it.wikipedia.org/wiki?curid=1758226", "title": "Tel\u2019aran\u2019rhiod", "text": ""}
{"id": "1758238", "revid": "1005847", "url": "https://it.wikipedia.org/wiki?curid=1758238", "title": "Ministero delle infrastrutture e della mobilit\u00e0 sostenibili", "text": "Il Ministero delle infrastrutture e della mobilit\u00e0 sostenibili (MIMS) \u00e8 un dicastero del governo italiano. Ha competenza sulle reti infrastrutturali nazionali (stradali e autostradali, ferroviarie, portuali e aeroportuali) a servizio dei mezzi di trasporto e sui trasporti terrestri, marittimi e aeronautici. Esprime inoltre il piano generale dei trasporti e della logistica, e i piani di settore per i trasporti, compresi i piani urbani di mobilit\u00e0.\nNato nel 2001 come \"Ministero delle infrastrutture e dei trasporti (MIT)\" dall'unione dei precedenti ministeri dei lavori pubblici e dei trasporti, ha ricevuto la denominazione attuale nel 2021.\nDal 13 febbraio 2021 il ministro \u00e8 Enrico Giovannini.\nStoria.\nL'antesignano dell'attuale Ministero, per la componente delle infrastrutture era il Ministero dei lavori pubblici, esistente gi\u00e0 dal 1861 col governo Cavour IV, il primo dell'Italia unita, sino al suo accorpamento nel 2001 nell'attuale ministero.\nIl precedente storico del MIT, afferente alla componente dei trasporti era il Ministero dei trasporti, presente dal 22 giugno 1916 col Governo Boselli, con la denominazione di \"Ministero dei trasporti marittimi e ferroviari\". Col Governo Nitti II dal 21 maggio 1920 il dicastero viene soppresso ed accorpato col Ministero dei lavori pubblici. Con decreto luogotenenziale del 12 dicembre 1944, n. 413, il \"Ministero dei trasporti\" viene scorporato dal Ministero delle comunicazioni, ove gi\u00e0 da tempo un sottosegretario si occupava di trasporti, ferrovie e strade. La parte restante relativa a telefoni, telegrafi e simili venne eretta in Ministero delle poste e delle telecomunicazioni. Col Governo Leone I, nel 1963, viene aggiunta la componente sull'aviazione civile, con conseguente cambiamento di denominazione in \"Ministero dei trasporti e dell'aviazione civile\". Con il Governo Moro IV, nel 1974, perde la competenza sull'aviazione civile, e ritorna \"Ministero dei trasporti\". Nel 1993-1994, nell'ambito della prima razionalizzazione dell'organizzazione ministeriale, viene accorpato con il \"Ministero della marina mercantile\", e col Governo Berlusconi I nel 1994 viene denominato \"Ministero dei trasporti e della navigazione\".\nCon la Riforma Bassanini, del D. Lgs. n. 300/1999, attuata dal Governo Berlusconi II nel 2001 e sino al 2006, viene istituito il nuovo \"Ministero delle infrastrutture e dei trasporti\", accorpando parte del Ministero dei lavori pubblici col Ministero dei trasporti. La parte residua del dicastero dei Lavori Pubblici \u00e8 trasferita al Ministero dell'ambiente, che sempre in virt\u00f9 della Riforma Bassanini viene ridenominato \"Ministero dell'ambiente e della tutela del territorio\". Nel 2006, col Governo Prodi II viene suddiviso in due: \"Ministero dei trasporti\" e \"Ministero delle infrastrutture\", per essere, poi, riaccorpato nel Ministero delle infrastrutture e dei trasporti dal Governo Berlusconi IV, in virt\u00f9 della legge finanziaria 2008.\nIl 26 febbraio 2021, con il Governo Draghi, assume la denominazione di \"Ministero delle infrastrutture e della mobilit\u00e0 sostenibili\" in seguito all'approvazione del Consiglio dei Ministri, dietro proposta del Ministro Enrico Giovannini.\nFunzioni.\nIl Ministero delle infrastrutture e della mobilit\u00e0 sostenibili si occupa di tutte le infrastrutture e dei lavori pubblici di competenza nazionale, ferme restando le competenze delle Regioni e delle Province autonome, delle reti di comunicazione stradali, autostradali, ferroviarie, lacuali, aeree e aeroportuali, marittime e portuali, attraverso le Capitanerie di Porto. Inoltre si occupa dell'edilizia residenziale, pubblica e privata, e sovraindente alla pianificazione degli appalti pubblici di competenza statale del Codice dei contratti pubblici di lavori, servizi e forniture, di cui al D. Lgs. n. 163/2006, ferme restando le competenze delle regioni e dell'autorit\u00e0 indipendente: l\"'Autorit\u00e0 nazionale anticorruzione - ANAC\". Esercita le competenze sulle vie stradali previste dal Codice della Strada, di cui al D. Lgs. n. 285/1992; le competenze in ambito marittimo e della navigazione, compresa la marina mercantile, e la navigazione aerea, entrambe regolate dal codice della navigazione, di cui al r.d. n. 327/1942.\nIl settore delle infrastrutture e dei contratti pubblici \u00e8 poi sottoposto alla vigilanza dell'autorit\u00e0 amministrativa indipendente del settore, ossia l'Autorit\u00e0 nazionale anticorruzione, gi\u00e0 Autorit\u00e0 per la vigilanza sui contratti pubblici di lavori, servizi e forniture, di cui al Codice dei contratti pubblici, ai sensi del D. Lgs. n. 163/2006, gi\u00e0 Autorit\u00e0 per la vigilanza sui lavori pubblici ex legge n. 109/1994.\nOrganizzazione.\nIl Ministero \u00e8 stato riorganizzato per l'accorpamento con DPR 3 dicembre 2008 n. 212, recante \"Regolamento di riorganizzazione degli uffici di diretta collaborazione presso il Ministero delle infrastrutture e dei trasporti\", e d.P.R. 3 dicembre 2008, n. 211 recante \"Regolamento di riorganizzazione del Ministero delle infrastrutture e dei trasporti\", entrambi in GURI n. 3 del 5 gennaio 2009.\nStrutture centrali.\nGli uffici del dicastero si strutturano in uffici di diretta collaborazione del ministro e uffici propri del dicastero.\nSono uffici di diretta collaborazione del ministro i seguenti:\nIl dicastero \u00e8 diviso in due dipartimenti: \nOperano nell'ambito del Ministero:\nIl Ministero esercita, altres\u00ec, le funzioni di vigilanza sulla Agenzia nazionale per la sicurezza delle ferrovie (oggi confluita in ANSFISA) e le funzioni di Organismo investigativo, secondo quanto previsto dagli articoli 4 e 18 del decreto legislativo 10 agosto 2007, n. 162.\nAltri uffici:\nStrutture periferiche.\nSono strutture periferiche del ministero:\nPer quanto concerne la competenza territoriale, le \"Direzioni generali territoriali\" (DGT) sono 5 cos\u00ec organizzate:\nInfine, presso i porti, \u00e8 presente con gli uffici della \"capitaneria di porto\".\nIl Corpo delle capitanerie di porto - Guardia costiera.\nIn dipendenza funzionale dall'Amministrazione delle infrastrutture e dei trasporti opera il Corpo delle capitanerie di porto - Guardia Costiera quale corpo ad ordinamento militare. Il Corpo fa parte della Marina Militare, per i profili attinenti allo status del personale e l'esercizio in concorso di compiti militari di difesa costiera e supporto all'azione della Squadra navale. A livello periferico, esso svolge i compiti amministrativi in campo marittimo attribuiti al ministero che comprendono la regolazione delle attivit\u00e0 portuali per i profili di sicurezza, la disciplina con ordinanza di polizia marittima della navigazione e dell'uso degli spazi marittimi d'interesse nazionale, l'esercizio delle funzioni di guardia costiera concernenti la ricerca ed il soccorso alla vita umana in mare (Search and rescue, SAR), il monitoraggio del traffico mercantile e la sorveglianza marittima per finalit\u00e0 di sicurezza della navigazione e prevenzione dei sinistri a tutela dell'ecosistema marino.\nL'organizzazione centrale e territoriale - che costituisce la rete degli uffici marittimi che compongono gli organi di amministrazione attiva periferica del MIT - \u00e8 articolata come segue:\nIl corpo dispone di un organico complessivo di circa 11.000 unit\u00e0 tra ufficiali, sottufficiali, graduati e militari di truppa.\nEnti partecipati e controllati.\n\"dati aggiornati al 1 agosto 2019\"\nEnti vigilati.\nIl Ministero vigila su taluni enti di cui nomina i vertici o eventuali commissari. Essi sono:"}
{"id": "1758245", "revid": "49981", "url": "https://it.wikipedia.org/wiki?curid=1758245", "title": "Vincenzo Pigliacelli", "text": ""}
{"id": "1758262", "revid": "1060", "url": "https://it.wikipedia.org/wiki?curid=1758262", "title": "Collegio di sant'Agostino", "text": ""}
{"id": "1758264", "revid": "1305772", "url": "https://it.wikipedia.org/wiki?curid=1758264", "title": "Midnight Resistance", "text": " \u00e8 un videogioco arcade sparatutto a scorrimento sviluppato nel 1989 dalla Data East. Ha per protagonista un combattente a piedi in un ambiente a piattaforme, con la capacit\u00e0 di sparare in tutte le direzioni.\nNel 1990 vennero pubblicate conversioni per i computer Amiga, Amstrad CPC, Atari ST, Commodore 64 e ZX Spectrum dalla Ocean Software e per la console Sega Mega Drive da Data East e SEGA.\n\u00c8 molto simile a \"Heavy Barrel\", da cui riprende la modalit\u00e0 di gioco, sebbene abbia la prospettiva laterale di \"Contra\".\nTrama.\nUn combattente solitario, o due fratelli in multigiocatore, lottano contro forze militari futuristiche per liberare la propria famiglia. All'inizio della prima missione (non in tutte le versioni) li scorta anche una compagna alla guida di un fuoristrada. La versione arcade non fornisce dettagli, mentre i manuali dei vari porting presentano storie differenti.\nNella versione per Sega Mega Drive lo scienziato Malcolm Ford ha sviluppato un siero che annulla la dipendenza dalle droghe. Fiutato il pericolo, il signore della droga King Crimson lo rapisce e lo relega sull'isola Matano allo scopo di proteggere il proprio cartello. Il figlio di Malcolm, Johnny, \u00e8 un agente delle squadre antidroga e si lancia in un'avventura solitaria.\nNelle versioni per computer il nemico \u00e8 invece il capo di un regime dittatoriale megalomane, che ha rapito tutta la famiglia del protagonista, tra cui il nonno che \u00e8 un grande scienziato e viene costretto a fare ricerche sulle armi.\nI protagonisti dovranno lottare contro un esercito di paramilitari muniti sia di armi e veicoli bellici convenzionali (mitragliatori, lanciagranate, IFV, elicotteri, aerei cacciabombardieri, navi corazzate) sia di fantasiosi macchinari attrezzati con cannoni laser, seghe circolari e quant'altro.\nLe ambientazioni iniziano con citt\u00e0 segnate dalla guerra, per poi proseguire su zone boschive e all'interno di diversi complessi fino a recuperare la famiglia. Il livello finale \u00e8 ambientato in una base spaziale, con la Terra distinguibile in lontananza, e il mostro finale da affrontare \u00e8 una gigantesca testa deforme e fluttuante, che nella versione arcade inizialmente indossa una maschera.\nModalit\u00e0 di gioco.\nLa versione originale arcade di \"Midnight Resistance\" ripropone la particolarit\u00e0 che \u00e8 stata in precedenza di giochi come \"Heavy Barrel\" e \"Ikari Warriors\", ovvero il controllo rotabile su s\u00e9 stesso, che permette di controllare contemporaneamente sia il movimento del personaggio sia la direzione di fuoco in modo indipendente tra di loro.\nA differenza dei due giochi sopra citati \"Midnight Resistance\" \u00e8 un vero e proprio run and gun, ovvero ha piattaforme su cui saltare e scale verticali da salire, con la classica visuale dal lato.\nLa possibilit\u00e0 di muoversi e sparare in modo del tutto indipendente non \u00e8 presente nelle conversioni, ma si pu\u00f2 comunque mirare in tutte le otto direzioni. Su Mega Drive sono presenti due opzioni: usare il pulsante B per fissare la direzione di fuoco attuale, oppure per ruotare la direzione di fuoco in senso orario o antiorario.\nLa schermata \u00e8 a scorrimento, principalmente in orizzontale, ma a tratti anche in verticale. Nelle versioni Amstrad, Atari ST e Spectrum lo scorrimento non \u00e8 fluido ma avviene a tratti quando si avanza fino a un certo punto dello schermo. La maggior parte dei livelli scorrono solamente con l'avanzare del giocatore, mentre alcuni scorrono automaticamente a binario.\nOltre all'arma principale, inizialmente un fucile mitragliatore, si pu\u00f2 acquisire un'arma secondaria trasportata come zaino e utilizzabile con il secondo pulsante su arcade o con la tastiera su computer. Muovendo il joystick verso l'alto si salta, mentre abbassandolo ci si mette proni con la possibilit\u00e0 di strisciare.\nAlcuni nemici eliminati rilasciano delle chiavi da raccogliere, con un massimo di sei alla volta: queste vengono utilizzate al termine del livello, dove si accede a un arsenale dove si possono selezionare determinate armi o power-up, ciascuna con un proprio costo in numero di chiavi.\nIl giocatore ha a disposizione tre vite e se viene colpito da un'arma nemica o va anche solo in collisione con un nemico perde una vita. Vengono perse anche le chiavi accumulate, che per\u00f2 ricadono sullo scenario e si possono subito raccogliere di nuovo.\nCi sono 9 livelli e al termine di ciascuno in genere \u00e8 presente un boss.\nSolo nella versione arcade e nella conversione per Amiga \u00e8 disponibile anche la modalit\u00e0 a due giocatori in cooperazione simultanea.\nColonna sonora.\nLa Pony Canyon / Scitron ha pubblicato una edizione limitata della colonna sonora del gioco il 21 agosto 1990 con il nome \"Crude Buster, Midnight Resistance - PCCB-00039\"; \u00e8 quindi una sorta di split con la colonna sonora di un altro videogioco della Data East, ovvero \"Crude Buster\"."}
{"id": "1758268", "revid": "247222", "url": "https://it.wikipedia.org/wiki?curid=1758268", "title": "Il Pecorone", "text": "Il Pecorone \u00e8 una raccolta di cinquanta novelle scritte da un non meglio identificato ser Giovanni Fiorentino tra il 1378 e 1385.\nL'opera \u00e8 conservata in tre manoscritti: il \"Laurenziano Rediano 161\" databile al XVI secolo, conservato presso la Biblioteca Medicea Laurenziana di Firenze, il \"codice 85\" della Biblioteca Trivulziana di Milano e il codice magliabechiano II.IV.139 della Biblioteca Nazionale Centrale di Firenze, del XV secolo.\nL'A. afferma a chiare lettere nel prologo di aver iniziato a comporre l'opera nel periodo del tumulto dei Ciompi, 1378, e fu quasi sicuramente terminata nei dieci anni seguenti come infatti risulta dalla datazione pi\u00f9 tarda che \u00e8 possibile ricavare dalle stesse novelle e quindi non oltre il 1385.\nLa prima edizione della quale si ha notizia risale al 1558 ed \u00e8 da attribuire a Lodovico Domenichi che fece diverse modifiche sia sul piano linguistico che su quello formale.\nTrama.\nIl testo contiene cinquanta novelle suddivise in venticinque giornate introdotte da un proemio e racchiuse in una cornice.\nI protagonisti sono Saturnina, una giovane e bella suora di un convento di Forl\u00ec e Auretto, un giovane di Firenze, \u00absavio, sentito e costumato e ben pratico di ogni cosa\u00bb che per conoscerla, avendone sentito lodare la fama, si fa frate e diventa cappellano nel monastero dove \u00e8 rinchiusa la giovane. I due si innamorano e, per potersi almeno vedere, si mettono d'accordo per ritrovarsi ogni giorno ad una data ora in parlatorio dove, per consolarsi e cercare di frenare il loro ardente amore, si raccontano una novella. Alla fine di ogni novella, e alla fine quindi di ogni giornata, i due giovani, alternativamente, pronunciano una canzonetta o ballata. La raccolta si chiude poi definitivamente con un sonetto che ha la funzione di epilogo.\nLa narrazione, come scrive Enzo Esposito, \u00e8 \u00abcontrassegnata ancora da atteggiamenti ed esiti propri del modulo letterario nominato \"locutio brevis\" dalle \"artes dictandi\"\u00bb.\nOrigine.\nChiara \u00e8 l'influenza del \"Decamerone\" di Giovanni Boccaccio oltre alla \"Gemma ecclesiastica\" di Giraldus Cambrensis, il \"Dolopathos\", il \"Libro dei sette Savi\", \"La legenda aurea\" e, per quanto riguarda i riferimenti di carattere storico, la \"Nova Cronica\" di Giovanni Villani.Buona parte delle novelle, a partire dall'VII giornata sono infatti dei veri e propri rifacimenti della \"Cronaca\" del Villani.\nIn certe novelle non sono poi estranei i legami con certe fonti popolari, i \"fabliaux\" e ancora alcuni avvenimenti di cronaca contemporanea che traggono ispirazione da alcuni personaggi di allora.\nNelle \"Novelle\" di Giovanni Sercambi, la novella IX del Pecorone \u00e8 riecheggiata nella LXXXVIII, mentre quella di Giannetto, conosciuta attraverso la rielaborazione di William Painter, sar\u00e0 ripresa ne \"Il mercante di Venezia\" da William Shakespeare ."}
{"id": "1758275", "revid": "49981", "url": "https://it.wikipedia.org/wiki?curid=1758275", "title": "Gjorgio Vincenzo Pigliacelli", "text": ""}
{"id": "1758276", "revid": "1233442", "url": "https://it.wikipedia.org/wiki?curid=1758276", "title": "Palazzo Pucci di Ottavio", "text": ""}
{"id": "1758278", "revid": "628767", "url": "https://it.wikipedia.org/wiki?curid=1758278", "title": "Distretto di al-Matn", "text": "Il distretto di al-Matn () \u00e8 un distretto del Libano, appartenente al governatorato del Monte Libano, con capoluogo Judaydat al-Matn.\nMunicipalit\u00e0.\nIl distretto comprende 48 municipalit\u00e0."}
{"id": "1758280", "revid": "1305772", "url": "https://it.wikipedia.org/wiki?curid=1758280", "title": "Svetlana Zacharova", "text": ""}
{"id": "1758282", "revid": "110157", "url": "https://it.wikipedia.org/wiki?curid=1758282", "title": "Radevormwald", "text": "Radevormwald \u00e8 una delle citt\u00e0 pi\u00f9 vecchie del Bergischen Land nella Renania Settentrionale-Vestfalia ed \u00e8 una cittadina di medie dimensioni del circondario di Oberberg, con capoluogo Gummersbach.\nDescrizione generale.\nLa cittadina \u00e8 sede dell'azienda K\u00fcrbi &amp; Niggeloh BILORA GmbH famosa per la produzione di attrezzature fotografiche di qualit\u00e0.\nPosizione.\nCon 421 m s.l.m. era un tempo la citt\u00e0 pi\u00f9 in alto del distretto di D\u00fcsseldorf, appartiene ora per\u00f2 al distretto di Colonia. Le citt\u00e0 confinanti sono Ennepetal, Breckerfeld, Halver, Wipperf\u00fcrth, H\u00fcckeswagen, Remscheid e Wuppertal."}
{"id": "1758285", "revid": "767487", "url": "https://it.wikipedia.org/wiki?curid=1758285", "title": "Provincia di Boulgou", "text": "La provincia di Boulgou \u00e8 una delle 45 province del Burkina Faso, situata nella Regione del Centro-Est. Il capoluogo \u00e8 Tenkodogo.\nStruttura della provincia.\nLa Provincia di Boulgou comprende 13 dipartimenti, di cui 3 citt\u00e0 e 10 comuni:"}
{"id": "1758286", "revid": "30794", "url": "https://it.wikipedia.org/wiki?curid=1758286", "title": "Le Vie d'Italia", "text": "Le Vie d'Italia \u00e8 stata una rivista periodica mensile illustrata di geografia, viaggi, fotografia, pubblicata dal Touring Club Italiano dal 1917 al 1968.\nUsc\u00ec nel settembre 1917 come supplemento della \"Rivista Mensile\" inviata ai soci del Touring Club Italiano (TCI). Il titolo, prescelto in seguito ad un concorso di idee, era \u201cLe Vie d'Italia\u201d con sottotitolo \u201c\"Turismo nazionale. Movimento dei Forestieri. Prodotto Italiano\"\u201d.\nNel 1921 la \"Rivista Mensile\" del TCI venne inglobata dalle \u201c\"Le Vie d'Italia\"\u201d, conservando il sottotitolo \u201c\"Rivista Mensile del Touring Club Italiano\"\u201d. La rivista continu\u00f2 ad essere inviata in abbonamento ai soci, che nel frattempo erano divenuti 75.000.\nNel 1927 il numero dei soci del TCI aument\u00f2 fino ad oltre 180.000 e la tiratura della rivista divenne cos\u00ec una delle maggiori del paese.\nNel 1937, a seguito della campagna fascista contro i nomi stranieri, il Touring Club, e con esso il sottotitolo della rivista, cambi\u00f2 nome, diventando \u201c\"Consociazione Turistica Italiana\"\u201d.\nLe distruzioni dei bombardamenti del 1943 causarono l'interruzione delle pubblicazioni, che ripresero solo nel gennaio del 1946.\nNel dopoguerra \u201c\"Le Vie d'Italia\"\u201d divenne uno dei simboli della ritrovata vitalit\u00e0 del paese, presentandosi come lo specchio dello sviluppo turistico e della motorizzazione e della conseguente esplosione della mobilit\u00e0.\nNel 1968 cess\u00f2 la pubblicazione fondendosi con \"Le Vie del Mondo\"."}
{"id": "1758289", "revid": "86343", "url": "https://it.wikipedia.org/wiki?curid=1758289", "title": "Boulgou", "text": ""}
{"id": "1758290", "revid": "113098740", "url": "https://it.wikipedia.org/wiki?curid=1758290", "title": "Mizuki Noguchi", "text": "Biografia.\nInizia a correre nella prima adolescenza e mentre frequenta la Ujiyamada Commercial High School entra nella squadra nazionale di atletica, correndo le distanze dei 3000 metri e delle staffette lunghe.\nDopo aver vinto la mezza maratona di Inuyama nel 1999, si concentra sulle distanze lunghe. In quella specialit\u00e0 si classifica seconda nel ranking mondiale, e nel 2001 vince la all-Japan corporate league. Nelle gare corse fino al 2004, partecipa a 24 mezze maratone, vincendone 14 e finendo solo due volte dietro ad una connazionale.\nDebutta sui 42\u00a0km e 195 metri alla maratona di Nagoya 2002, che vince. Con 2h:21:18 vince la maratona di Osaka nel gennaio 2003 e stabilisce il secondo tempo giapponese di sempre.\nQuello stesso anno \u00e8 medaglia d'argento mondiale, mentre la stagione seguente vince l'oro olimpico ad Atene. Nel suo palmar\u00e8s figura anche la maratona di Berlino 2005."}
{"id": "1758295", "revid": "287204", "url": "https://it.wikipedia.org/wiki?curid=1758295", "title": "Resedaceae", "text": "Le Resedacee (Resedaceae ) sono una famiglia di piante eudicotiledoni, generalmente erbacee, dell'ordine Brassicales.\nDescrizione.\nLa famiglia comprende piante annuali, biennali e perenni.\nPresentano fiori solitamente zigomorfi.\nDistribuzione e habitat.\nLa famiglia \u00e8 distribuita nelle zone a clima temperato o subtropicale dell'Europa, dell'Asia occidentale, del Medio Oriente, del nord America, e dell'Africa Meridionale.\nTassonomia.\nLa classificazione APG inserisce le Resedaceae nell'ordine Brassicales; nel sistema Cronquist, esse erano classificate nell'ordine Capparales.\nSecondo la classificazione APG IV la famiglia comprende i seguenti generi:\nAlcuni di questi generi (\"Borthwickia\", \"Forchhammeria\", \"Stixis\", \"Tirania\") erano classificati nella famiglia Capparaceae fino alla classificazione APG IV."}
{"id": "1758296", "revid": "1543377", "url": "https://it.wikipedia.org/wiki?curid=1758296", "title": "Provincia di Koulp\u00e9logo", "text": "La provincia di Koulp\u00e9logo \u00e8 una delle 45 province del Burkina Faso, situata nella Regione del Centro-Est. Il capoluogo \u00e8 Ouargaye.\nStruttura della provincia.\nLa provincia di Koulp\u00e9logo comprende 8 dipartimenti, di cui 1 citt\u00e0 e 7 comuni:"}
{"id": "1758297", "revid": "86343", "url": "https://it.wikipedia.org/wiki?curid=1758297", "title": "Koulp\u00e9logo", "text": ""}
{"id": "1758298", "revid": "287204", "url": "https://it.wikipedia.org/wiki?curid=1758298", "title": "Provincia di Koulpelogo", "text": ""}
{"id": "1758300", "revid": "86343", "url": "https://it.wikipedia.org/wiki?curid=1758300", "title": "Koulpelogo", "text": ""}
{"id": "1758302", "revid": "181699", "url": "https://it.wikipedia.org/wiki?curid=1758302", "title": "Szomor\u00fa vas\u00e1rnap", "text": "Szomor\u00fa vas\u00e1rnap (\u00ab\"Triste domenica\"\u00bb) \u00e8 una canzone in lingua ungherese di Seress e J\u00e1vor del 1933. Fu incisa per la prima volta nel 1935 da P\u00e1l Kalm\u00e1r e riscosse un successo internazionale, divenendo uno standard jazz e ottenendo svariate cover in altre lingue.\nTuttavia il suo carattere di profonda tristezza favor\u00ec il diffondersi di una leggenda metropolitana che la additava come responsabile di una catena di suicidi. La voce prese piede nel 1936, dopo la pubblicazione negli Stati Uniti della cover \"Gloomy Sunday\". In inglese \u00e8 nota perci\u00f2 come \"Hungarian suicide song\" (canzone ungherese del suicidio).\nEsiste una versione italiana dal titolo \"Triste domenica\".\nBrano.\nStoria.\nSecondo una versione, \"Szomor\u00fa vas\u00e1rnap\" sarebbe nata in una cupa e piovosa domenica a Parigi o a Budapest. Seress era abbattuto a causa dell'ennesimo litigio con la sua ragazza, che gli aveva lungamente rimproverato i suoi insuccessi di musicista e la conseguente instabilit\u00e0 della vita insieme, finch\u00e9 l'aveva lasciato, in preda alla collera. Trovare un editore non era stato semplice, ma alla fine il compositore per una volta aveva avuto successo. Si narra anche che la giovane - ma altri citano la ragazza di J\u00e1vor - abbia abbandonato definitivamente l'autore o addirittura si sia suicidata lasciando un biglietto d'addio che recava scritto il solo titolo del brano.\nUna versione del tutto diversa ritiene invece che Seress, ebreo, nel contesto dell'ascesa del nazismo e della grande depressione abbia composto in realt\u00e0 un brano di tutt'altra natura, dal titolo \"V\u00e9ge a vil\u00e1gnak\" (\u00ab\"Fine del mondo\"\u00bb). Il testo sarebbe stato poi interamente riscritto da J\u00e1vor.\nTesto e musica.\n\"Szomor\u00fa vas\u00e1rnap\" \u00e8 un malinconico adagio in do minore in un tempo di suddiviso in terzine. La melodia richiama lo stile gitano della \"n\u00f3ta\" ungherese del XIX secolo. Il testo di J\u00e1vor esprime il dolore di un uomo per la perdita della donna amata o, secondo un'altra interpretazione, la sua difficolt\u00e0 di provarle il proprio amore, al punto di non vedere altra soluzione che la morte. Nella seconda strofa infatti il protagonista descrive la scena del suo funerale.\nLa cover \"Gloomy Sunday\" del 1936, tradotta da Sam Lewis, rende esplicito il riferimento al suicidio. La versione del 1941 per Billie Holiday per\u00f2, nel tentativo di contrastare la triste fama della canzone, aggiunge una terza strofa dal carattere rasserenante, ottenuto mediante una temporanea modulazione al modo maggiore e un testo che rivela essersi trattato solo di un sogno, con il protagonista che si ridesta al fianco dell'amata.\nLeggenda metropolitana.\nNel 1936 inizi\u00f2 a circolare la voce che il brano avesse un effetto deprimente o addirittura inducesse al suicidio, come parevano testimoniare diversi casi apparentemente legati al suo ascolto.\nNumerosi siti web hanno ripreso la diceria, indicandone alcuni: una giovane commerciante berlinese che si sarebbe impiccata lasciando ai suoi piedi uno spartito di \"Szomor\u00fa vas\u00e1rnap\"; una segretaria di New York che, asfissiandosi per inalazione di gas, avrebbe chiesto che il brano fosse eseguito al suo funerale; una donna inglese avvelenatasi per mezzo di barbiturici mentre nel suo appartamento andava un fonografo automatico che riproduceva la canzone; un fattorino romano che si sarebbe gettato nel fiume dopo averla udita da un mendicante; un uomo di ottantadue anni saltato dal settimo piano dopo averla eseguita al pianoforte.\nLa BBC decise di non trasmettere la versione di Billie Holiday, ritenuta troppo triste in un momento in cui Londra si trovava sotto i bombardamenti tedeschi. Il divieto fu rimosso solo nel 2002.\nSeress mor\u00ec l'11 gennaio 1968, gettandosi da una finestra del suo appartamento a Budapest."}
{"id": "1758306", "revid": "6923", "url": "https://it.wikipedia.org/wiki?curid=1758306", "title": "Le Vie del mondo", "text": "Le Vie del Mondo \u00e8 una rivista periodica mensile illustrata di geografia, viaggi, turismo, pubblicata dal Touring Club Italiano dal 1924 al 1992.\nStoria editoriale.\nNel 1924 venne fondata, ispirandosi a \"Le Vie d'Italia\" e dedicata prevalentemente all'America Latina \u201c\"Le Vie d'Italia e dell'America Latina\"\". Dal gennaio 1933 ne viene trasformato il titolo in \u201c\"Le Vie d'Italia e del Mondo\", mantenendo come temi delle illustrazioni sia soggetti italiani che in maggior parte stranieri.\nNel 1937, per evitare sovrapposizioni con \u201c\"Le Vie d'Italia\"\u201d, il titolo della rivista cambia in \u201c\"Le Vie del Mondo\"\u201d. Inoltre, a seguito della campagna fascista contro i nomi stranieri, il sottotitolo diviene: \"Rivista mensile della Consociazione Turistica Italiana\", nuovo nome con il quale \u00e8 stato ribattezzato l'antico Touring Club.\nA causa della guerra le pubblicazioni vengono sospese dall'agosto del 1943 al 1950.\n\u201c\"Le Vie del Mondo\"\u201d ritorna il 15 gennaio 1950, riccamente illustrata con fotoincisioni.\nLa rivista ottiene un grande successo, con numero di abbonati crescente ogni anno, sia in Italia che all'estero, e diviene il pi\u00f9 autorevole periodico italiano ad occuparsi di turismo, il nuovo fenomeno di massa che in quegli anni si sta facendo strada in Italia.\nNel 1968 si fonde con \"Le vie d'Italia\"\" assumendo il nome di \u201c\"Vie d'Italia e del Mondo\"\u201d. La rivista cessa le pubblicazioni nel 1970\nNel 1987 nuovamente ribattezzata \u201c\"Vie del Mondo\"\u201d riprende le pubblicazioni, rinnovata nel formato editoriale e forte di un accordo di collaborazione con la \"National Geographic Society\"\nCon il numero del gennaio 1991 la rivista viene ancora rinnovata nel formato e nella copertina che presenta il sottotitolo \u201c\"Viaggi. Cultura. Avventure.\"\nNel settembre 1992 \u201cVie del Mondo\u201d cessa definitivamente le pubblicazioni, sostituita dalla nuova rivista del TCI \"Alisei\"\"."}
{"id": "1758310", "revid": "99273629", "url": "https://it.wikipedia.org/wiki?curid=1758310", "title": "Amantes amentes", "text": "L'espressione latina Amantes amentes, contenuta nella trattazione di Lucrezio \"De rerum natura\", significa letteralmente \"pazzi amanti\". \nNel pensiero lucreziano si intendeva l'amore come una forma di pazzia (ossia \"amentia\"), che pervadeva l'uomo e lo spingeva alla \"hybris\" greca. Oggi la frase \u00e8 usata per indicare la fase di spensieratezza e di \"follia\" che l'innamoramento comporta."}
{"id": "1758316", "revid": "46291", "url": "https://it.wikipedia.org/wiki?curid=1758316", "title": "Swertia", "text": "Swertia \u00e8 un genere di piante appartenente alla famiglia delle Gentianaceae, il cui nome deriva da Emmanuel Swart, un giardiniere olandese autore di un Florilegium nei primi anni del diciassettesimo secolo.\nDistribuzione e habitat.\nIl genere \u00e8 diffuso soprattutto nelle zone temperate di Asia ed Africa, e con pochissime specie in Europa e Nord America.\nTassonomia.\nIl genere comprende le seguenti specie:"}
{"id": "1758317", "revid": "1632387", "url": "https://it.wikipedia.org/wiki?curid=1758317", "title": "Giganti (mitologia greca)", "text": "I giganti (chiamati anche \"Ctoni\") sono figure mitiche e leggendarie (d\u00e8i, demoni, mostri, uomini primitivi) della mitologia greca, accomunate dalla caratteristica altezza.\nNella mitologia greca, \"giganti\" sono diversi personaggi, di solito divisi in due categorie:\nGiganti figli di Poseidone\nGiganti figli di Ares\nGiganti figli di Efesto\nGiganti figli di Zeus"}
{"id": "1758318", "revid": "183666", "url": "https://it.wikipedia.org/wiki?curid=1758318", "title": "An debeatur", "text": "An debeatur \u00e8 una locuzione latina. La frase letteralmente intesa significa \"se sia dovuto\". Ancora oggi, come nel passato, il suo uso \u00e8 frequentissimo nel lessico giuridico per intendere se a fronte di una lesione giuridica sia dovuto un qualche risarcimento del danno. L\"'an debeatur\" e il \"quantum debeatur\" costituiscono le due problematiche principali intorno al danno."}
{"id": "1758323", "revid": "640469", "url": "https://it.wikipedia.org/wiki?curid=1758323", "title": "Nade\u017eda Filaretovna von Meck", "text": "Nade\u017eda Filaretovna von Meck fu considerata una formidabile donna d'affari ma la si ricorda oggi perlopi\u00f9 per il ruolo determinante che ha assunto nella vita del compositore russo P\u00ebtr Il'i\u010d \u010cajkovskij. Musicista ella stessa, assistette finanziariamente, oltre al grande russo, anche Nikolai Rubinstein e Claude Debussy.\nMa fu col gigante di Votkinsk che la von Meck si dimostr\u00f2 generosissima e disinteressata. Gli garant\u00ec copiose risorse sin dai di lui primi anni di studio ed apprendistato, e sebbene \u010cajkovskij si rendesse ben presto non pi\u00f9 dipendente da tali elargizioni, la von Meck continu\u00f2 a sovvenzionarlo fino al 1890, quando ella, bruscamente, interruppe tale rapporto, forse infastidita dalle voci sull'omosessualit\u00e0 del grande compositore. Tuttavia, questa motivazione non \u00e8 universalmente accettata ed un vasto dibattito, con varie tesi, si \u00e8 sviluppato nei decenni sull'argomento.\n\u010cajkovskij la ripag\u00f2 dedicandole la sua Quarta Sinfonia. Nonostante le molte diverse versioni sulla fine della loro relazione platonica, \u00e8 certo che il legame che li coinvolse fu molto intenso.\nNade\u017eda von Meck mor\u00ec di tubercolosi il 13 gennaio 1894 a Nizza, appena due mesi dopo la scomparsa di \u010cajkovskij. Alla nipote Anna venne chiesto come la compianta madrina della musica avesse accettato la scomparsa del maestro ma la risposta fu \"Non la pot\u00e9 accettare\"."}
{"id": "1758328", "revid": "33689", "url": "https://it.wikipedia.org/wiki?curid=1758328", "title": "Lucio Gellio Publicola", "text": "Biografia.\nFu console del 72 a.C. assieme a Gneo Cornelio Lentulo Clodiano. Durante la terza guerra servile, Publicola e Clodiano furono incaricati di attaccare gli schiavi ribelli guidati da Spartaco e Crixus, che avevano sconfitto gli eserciti dei pretori nel 73 a.C.\nGellio sconfisse Crixus e 3000 ribelli in Apulia, nei pressi del monte Gargano, per poi spostarsi verso nord seguendo le forze di Spartaco. Mentre Lentulo sbarrava il passo a Spartaco a nord, i due consoli contavano di stringere i ribelli in una morsa tra i due eserciti romani, ma Spartaco li attacc\u00f2 separatamente, sconfiggendo prima Lentulo e poi, tornato indietro, Gellio. Poco dopo i due consoli furono esautorati e il comando della guerra affidato a Marco Licinio Crasso.\nDurante il suo consolato con Lentulo fu promulagata la \"Lex Gellia Cornelia\", che garantiva a Pompeo la possibilit\u00e0 di concedere la cittadinanza romana per meriti militari a singoli individui, tra cui Lucio Cornelio Balbo.\nNel 70 a.C. fu censore, dopo 15 anni che questa carica non veniva ricoperta, sempre con Lentulo. E insieme espulsero 74 senatori \"de probrum\", tra cui Lentulo Sura e Gaio Antonio, anche se i pi\u00f9 facilmente rientrarono nel Senato.\nNel 67 a.C. guid\u00f2 la flotta del Mar Tirreno per conto di Pompeo durante la guerra contro i pirati."}
{"id": "1758329", "revid": "986213", "url": "https://it.wikipedia.org/wiki?curid=1758329", "title": "Agostino Grimaldi", "text": "Biografia.\nInfanzia.\nAgostino Grimaldi era il quinto figlio di Lamberto di Monaco e Claudina di Monaco. \nCarriera ecclesiastica.\nEgli venne indirizzato alla carriera ecclesiastica sin dalla giovent\u00f9, divenendo ben presto vescovo di Grasse e di Maiorca.\nCarriera politica.\nL'inizio della sua carriera politica avvenne sotto il governo del fratello Luciano di Monaco, che lo aveva autorizzato a farne le veci in sua assenza, curando gli affari di Stato in suo nome. Gi\u00e0 nel 1507 egli si trasfer\u00ec per la prima volta a Monaco per sopperire all'assenza del reggente legittimo, suo fratello Luciano, il quale si trovava prigioniero a Milano. Agostino si mostr\u00f2 estremamente prudente e accorto, evitando con alcuni accordi che Luigi XII di Francia approfittasse della situazione per prendere possesso di Monaco.\nDopo la morte del fratello Luciano, il 22 agosto 1523 Agostino lasci\u00f2 le proprie sedi episcopali e si trasfer\u00ec definitivamente a Monaco per diventarne reggente fino al raggiungimento della maggiore et\u00e0 del nipote Onorato.\nIl suo primo obiettivo da reggente fu di punire gli assassini del fratello: Andrea Doria continu\u00f2 a rimanere indisturbato a Monaco, mentre Barth\u00e9l\u00e9my, l'esecutore materiale del misfatto, cerc\u00f2 una riconciliazione con Agostino, che lo perdon\u00f2 ma non dimentic\u00f2 mai l'offesa; misteriosamente, l'assassino mor\u00ec di morte violenta poco dopo.\nMorte.\nIl 14 aprile 1532 Agostino di Monaco mor\u00ec. La reggenza in nome del nipote Onorato I venne continuata da Niccol\u00f2 Grimaldi detto il Monarco e in seguito da Stefano Grimaldi."}
{"id": "1758333", "revid": "228587", "url": "https://it.wikipedia.org/wiki?curid=1758333", "title": "Leopoldo Marenco", "text": "Biografia.\nLeopoldo Paolo Marenco nasce il 1\u00ba novembre 1831 a Ceva. Figlio del drammaturgo Carlo Marenco, come suo padre lavora per il Dipartimento del Tesoro dell'allora Regno di Sardegna.\nNel 1860 diventa professore di Letteratura latina a Bologna e successivamente a Milano, e nel 1871 si ritir\u00f2 a Torino. \nFu insegnante dello scapigliato milanese Ambrogio Bazzero. \nI versi, scritti dopo il 1860, sono pi\u00f9 notevoli per le loro qualit\u00e0 liriche da quelli drammatici. Si ricorda \"Celeste\", \"Tempeste alpino\", \"Marcellina\", \"Il Falconiere di Pietra Ardena\", \"Adelasia\" \"La Famiglia\", \"Carmela\" \"Piccarda Donati\", \"Saffo\", \"Rosalinda\", ecc.\nI soggetti sono sia contemporanei allo scrittore, sia ispirati alla storia medievale."}
{"id": "1758334", "revid": "1543377", "url": "https://it.wikipedia.org/wiki?curid=1758334", "title": "Provincia di Kouritenga", "text": "La provincia di Kouritenga \u00e8 una delle 45 province del Burkina Faso, situata nella Regione del Centro-Est. Il capoluogo \u00e8 Koup\u00e9la.\nStruttura della provincia.\nLa Provincia di Kouritenga comprende 9 dipartimenti, di cui 2 citt\u00e0 e 7 comuni:"}
{"id": "1758335", "revid": "486946", "url": "https://it.wikipedia.org/wiki?curid=1758335", "title": "Shuf", "text": ""}
{"id": "1758336", "revid": "86343", "url": "https://it.wikipedia.org/wiki?curid=1758336", "title": "Kouritenga", "text": ""}
{"id": "1758337", "revid": "1904508", "url": "https://it.wikipedia.org/wiki?curid=1758337", "title": "Claudina di Monaco", "text": "Biografia.\nInfanzia.\nEra l'unica figlia di Catalano Grimaldi, signore di Monaco (1454-1457) e di Bianca del Carretto, dei marchesi del Finale, \nNella storia di Monaco si verific\u00f2 altre due volte che la successione passasse per la linea femminile: con Luisa Ippolita, unica principessa sovrana (1731) e Carlotta, erede di Luigi II, che rinunci\u00f2 a favore del figlio Ranieri III (1949).\nSignora di Monaco.\nClaudina fu dunque una delle due donne che regnarono a Monaco, tuttavia, ebbe solo il titolo signorile, in quanto fu Onorato II (1612 - 1662) ad essere nominato primo principe, nel 1612, dalla reggente di Francia Maria de' Medici.\nSuo padre aveva deciso per testamento che la piccola Claudina sposasse (avverr\u00e0 nel 1465) il trentenne cugino Lamberto Grimaldi del ramo di Antibes, signore di Ventimiglia (1463 - 1469) e l'attuale dinastia regnante di Monaco discende da loro. Vedova dal marzo del 1494, dei tanti figli che ebbe solo quattro erano in vita.\nIl 16 marzo 1458, secondo il volere dell'energica nonna Pomellina, la giovanissima sovrana abdic\u00f2 in favore del cugino e futuro marito Lamberto I al quale succederanno i figli Giovanni II e Luciano I.\nUltimi anni e morte.\nLa dama visse, fino al 1515, per 64 anni - et\u00e0 ragguardevole per quei tempi - dedicandosi soprattutto alla vita familiare e assistendo impotente ai tragici eventi della dinastia, tra cui quello gravissimo dell'assassinio di Giovanni II da parte del fratello Luciano I, al fine di accedere al trono. \nI sovrani di Monaco, tra cui Claudina, sono sepolti nella cattedrale dell'Immacolata Concezione.\nDiscendenza.\nClaudina e Lamberto Grimaldi ebbero quattro figli e sei figlie: "}
{"id": "1758345", "revid": "1904508", "url": "https://it.wikipedia.org/wiki?curid=1758345", "title": "Catalano di Monaco", "text": "Biografia.\nInfanzia.\nCatalano era figlio di Giovanni I, Signore di Monaco e di Pomellina Fregoso. Assieme al padre, fu all'attivo in numerosi servizi in particolare per quanto riguard\u00f2 la diplomazia estera.\nSignore di Monaco.\nAlla morte del padre, nel 1454, divenne a tutti gli effetti, Signore di Monaco.\nMorte.\nDal momento che era sempre stato di salute cagionevole, Catalano mor\u00ec dopo solo tre anni di regno, nel 1457, lasciando un'unica figlia femmina, Claudina, avuta dalla moglie Bianca del Carretto, che gli succedette al trono con la nonna Pomellina Fregoso quale sua tutrice."}
{"id": "1758348", "revid": "183694", "url": "https://it.wikipedia.org/wiki?curid=1758348", "title": "Alison Gascoigne", "text": "Dopo aver studiato archeologia presso l'Universit\u00e0 di Cambridge, fra il 1992 e il 1995, specializzandosi nel periodo medievale dell'Egitto. Dopo aver ottenuto il lettorato presso la stessa universit\u00e0, entra a far parte del \"McDonald Institute for Archaeological Research\" a Cambridge, sviluppando diversi progetti nella terra dei suoi studi, particolarmente il porto di Tinnis, le citt\u00e0 di Ansina e di Edfu. Dal 2005 sta lavorando ad un progetto di ricerca insieme al collega David Thomas, che riguarda il Minareto di Jam, nell'Afghanistan centrale; due anni dopo ha lavorato anche a Kabul, nel forte antico della citt\u00e0, e con una serie di lezioni nell'universit\u00e0 cittadina. \u00c8 membro della British Academy."}
{"id": "1758358", "revid": "166103", "url": "https://it.wikipedia.org/wiki?curid=1758358", "title": "Supplica alla madonna di Pompei", "text": ""}
{"id": "1758362", "revid": "486946", "url": "https://it.wikipedia.org/wiki?curid=1758362", "title": "Le Cento Citt\u00e0 illustrate", "text": ""}
{"id": "1758365", "revid": "3082", "url": "https://it.wikipedia.org/wiki?curid=1758365", "title": "Crixus", "text": ""}
{"id": "1758367", "revid": "1904508", "url": "https://it.wikipedia.org/wiki?curid=1758367", "title": "Giovanni I di Monaco", "text": "Biografia.\nInfanzia.\nGiovanni era figlio di Ranieri II, Signore di Monaco, Mentone e Roccabruna. Alla morte del padre, nel 1407, egli prese possesso della fortezza di Monaco, che era stata persa da suo nonno Carlo I nel 1357 in favore dei genovesi, assieme ai fratelli Ambrogio e Antonio, nel 1419. Malgrado la volont\u00e0 paterna, egli govern\u00f2 dapprima assieme ai due fratelli e dopo sette anni egli conged\u00f2 dalle operazioni di governo i medesimi (ripagandoli con il governo di Mentone e Roccabruna, rispettivamente) e assunse il pieno controllo di Monaco.\nMatrimonio.\nGiovanni I spos\u00f2 Pomellina Fregoso, dalla quale ebbe tre figli.\nSignore di Monaco.\nNel corso del proprio regno, Giovanni dovette sovente scontrarsi con le altre dominazioni straniere, vendendo, ritrattando e riconquistando le fortezze di Monaco.\nNel 1421 e nel 1422 egli si pose col proprio esercito al soldo delle potenti citt\u00e0 di Firenze e Napoli.\nEgli vendette Monaco per 12.000 lire genovesi nel 1429 al governante di Genova, Filippo Maria Visconti, per poi (pochi anni dopo) riprendere possesso dell'area con la forza, annullando il contratto.\nIn sua assenza, govern\u00f2 la moglie, Pomellina Fregoso, che fu in grado di coordinare le operazioni che la videro difendere il principato dagli attacchi di Luigi di Savoia, mentre anche il figlio Catalano si trovava in Italia.\nNel 1448 Giovanni I offr\u00ec la propria signoria al Conte di Savoia, in cambio del pagamento di una pensione annuale per il prestito, ma questi rifiut\u00f2 l'offerta per paura delle rivolte che potevano derivare dai territori di Nizza e Turbia. Il 19 dicembre 1448 Giovanni prese quindi possesso con la forza delle piazzeforti di Mentone e Roccabruna, conservandole per i propri eredi.\nNel 1451, non riuscendo a saldare i propri debiti che ammontavano a 12.000 talleri d'oro, vendette la signoria al delfino Luigi di Francia, futuro Luigi XI, ma il Principe francese non prese mai possesso dei territori, essendo anch'egli insolvente nei pagamenti.\nMorte.\nNel 1454 Giovanni mor\u00ec e venne sepolto al fianco del padre Ranieri II.\nDiscendenza.\nGiovanni I ebbe da Pomellina Fregoso tre figli:"}
{"id": "1758375", "revid": "38120", "url": "https://it.wikipedia.org/wiki?curid=1758375", "title": "Jacek Kuro\u0144", "text": "Fu uno dei capi dell'opposizione democratica ai tempi della PRL, storico, attivista dello Zwi\u0105zek Harcerstwa Polskiego (ZHP, l'associazione scout polacca), cofondatore del KOR, per due volte ministro del lavoro e delle politiche sociali e tra il 1989 e il 2001 deputato al Sejm.\nBiografia.\n\u00c8 cresciuto in una famiglia di simpatizzanti del PPS, il Partito Socialista Polacco. Nel 1949 militava nello ZMP, l'associazione della giovent\u00f9 polacca (\"Zwi\u0105zek M\u0142odzie\u017cy Polskie\").\nNel 1955 fond\u00f2 il Circolo \"Walterowcy \" (divenuto poi \"Hufiec Walterowski\"), di cui fu comandante fino al 1961. Tra il 1957 e il 1964 lavor\u00f2 al quartier generale dello ZHP. Nel 1953 divenne presidente del consiglio di studi dello ZMP al Politecnico di Varsavia. Nel novembre del 1953 fu cacciato da quell'organizzazione, come anche dal PZPR, per averne criticato i principi.\nDal 1955 partecip\u00f2 alle riunioni del Klub Krzywego Ko\u0142a.\nNel 1957 si laurea in storia presso l'Universit\u00e0 di Varsavia. Nel 1964 insieme a Karol Modzelewski redige la \"Lettera aperta al Partito\", in cui critica la burocratizzazione e il carattere classista del regime della PRL. Al posto di questo regime propone una democrazia operaia e un referendum, con il quale si sarebbe dovuto decidere sulla parte di reddito nazionale da spendere e quella da destinare agli investimenti. Gli operai avrebbero dovuto prendere in modo collettivo tutte le decisioni riguardanti il piano economico. In seguito a queste proposte, nel 1965 fu condannato a 3 anni di pena detentiva; venne liberato nel 1967. Nel marzo del 1968 fu arrestato e condannato a 3,5 anni di carcere per organizzazione di scioperi studenteschi. Nel 1975 partecip\u00f2 alla preparazione di un'azione che avrebbe dovuto bloccare i cambiamenti nella Costituzione della PRL. Fu uno dei firmatari della Lettera dei 59. Nel settembre del 1976, insieme ad altre tredici persone, firm\u00f2 l'atto di costituzione del KOR, e poi nel 1977 quello del Comitato di autodifesa sociale del KOR, il KSS KOR. Collabor\u00f2 con il Comitato di intervento del KSS KOR. Dal 1977 entr\u00f2 a far parte della redazione della rivista indipendente \"Krytyka\"; dal 1978 tenne alcune lezioni per l'Associazione dei Corsi Didattici (\"Towarzystwo Kurs\u00f3w Naukowych\") dell'Universit\u00e0 volante (\"Uniwersytet Lataj\u0105cy\").\nA causa delle repressioni non pot\u00e9 trovare lavoro nelle istituzioni statali, venne perci\u00f2 assunto in modo fittizio come segretario personale dello scrittore Igor Newerly. Negli anni Settanta pubblic\u00f2 sotto pseudonimo alcuni racconti criminali. Durante l'attivit\u00e0 di opposizione utilizz\u00f2 gli pseudonimi di Maciej Gajka, El\u017cbieta Gra\u017cyna Borucka e EGB.\nTra il luglio e l'agosto del 1980 diede vita ad una rete informativa sul movimento degli scioperi. Nel settembre del 1980 fu consigliere del \"Mi\u0119dzyzak\u0142adowy Komitet Za\u0142o\u017cycielski\" (il Comitato di fondazione interaziendale) NSZZ Solidarno\u015b\u0107. Dopo la proclamazione dello stato di guerra il 13 dicembre 1981 venne internato, mentre nel 1982 fu arrestato con l'accusa di tentato rovesciamento del regime; lo liberarono nel 1984 in seguito all'amnistia. Nel settembre del 1982, mentre si trovava in carcere, mor\u00ec la sua prima moglie, Gra\u017cyna.\nNel 1989 prese parte alle trattative della \u201cTavola rotonda\u201d. Tra il 1989 e il 1990, e tra il 1992 e il 1993, fu ministro del lavoro e delle politiche sociali nei governi di Tadeusz Mazowiecki e di Hanna Suchocka. Dal 1989 al 2001 fu deputato del Sejm per quattro legislature: nelle file del \"Komitet Obywatelski Solidarno\u015b\u0107\" prima, e a seguire in \"Unia Demokratyczna\" e in \"Unia Wolno\u015bci\". Nelle elezioni presidenziali del 1995 si candid\u00f2 come Presidente della Repubblica Polacca; ottenne il terzo posto, con il 9,2% dei voti.\nNel 2000, insieme alla seconda moglie Danuta, fond\u00f2 nella cittadina di Teremiski un'universit\u00e0 intitolata a Jan J\u00f3zef Lipski (\"Uniwersytet Powszechny im. Jan J\u00f3zef Lipski\") di cui divenne anche il primo rettore.\nI funerali di Jacek Kuro\u0144 si sono svolti il 26 giugno del 2004 al Cimitero Militare di Pow\u0105zki a Varsavia. La sua tomba si trova in \"Aleja Zas\u0142u\u017conych\" (Viale dei Benemeriti). Gli hanno reso omaggio il presidente della Repubblica di Polonia, gli amici e i rappresentanti di diverse religioni, sebbene lui fosse ateo. Presso la sua vecchia abitazione di via Mickiewicz, nel quartiere varsaviano di \u017boliborz, \u00e8 stata apposta una targa in sua memoria.\nOpere.\nOpere tradotte in italiano:\nOpere in lingua polacca:"}
{"id": "1758376", "revid": "1543377", "url": "https://it.wikipedia.org/wiki?curid=1758376", "title": "Franco Marcelletti", "text": "Ha vinto lo scudetto con la Phonola Caserta, primo ed unico campionato italiano di pallacanestro conquistato da una squadra meridionale.\nCarriera.\nMarcelletti, come coach, \u00e8 stato protagonista della grande cavalcata della Juve Caserta, che prese in mano nel 1986, vincendo la Coppa Italia nel 1988 e portandola alla vittoria dello scudetto del 1991. Memorabile fu anche la Finale di Coppa delle Coppe disputata ad Atene vs il Real Madrid nel 1989. In seguito \u00e8 stato alla guida tecnica anche della Scaligera Verona (1992-1996 e 1998-2000), dell'Olimpia Milano (1996-1998) e della Pallacanestro Reggiana (2000-2002).\nDopo una breve parentesi a Capo d'Orlando e a Scafati, nel 2004, dopo 12 anni ritorna a Caserta, con la quale sfior\u00f2 la promozione in serie A nel 2007. Nella stagione 2007-08 ritorna per la seconda volta a Reggio Emilia, dove raggiunge la semifinale play-off.\nIl 9 agosto 2009 diventa allenatore della NSB Napoli.\nL'8 novembre 2010 viene richiamato alla guida della Scaligera Basket Verona in Legadue. Con Ostuni nel 2011-12, per la prima volta in Legadue conquista la salvezza ed un'incredibile qualificazione ai play-off.\nLa carriera di Marcelletti \u00e8 caratterizzata dal grande lavoro svolto con i giovani che ha lanciato in Serie A e molti poi approdati in Nazionale. Ad esempio con Ferdinando Gentile, Vincenzo Esposito, Sandro Dell'Agnello, Davide Bonora, Alessandro Frosini, Matteo Nobile, Giacomo Galanda, Gregor Fu\u010dka, Marco Mordente, , Nicol\u00f2 Melli, .\nIl 12 marzo 2011 \u00e8 stato nominato dalla F.I.P Allenatore Benemerito. La sua carriera di allenatore di Serie A vanta 831 partite allenate nella massima serie. Dal 2016 al 2019 \u00e8 stato Responsabile Tecnico del Settore Giovanile della Tezenis Verona ed ha allenato le squadre Under 16 e Under 18. Il 23 Novembre 2020 il CONI gli ha conferito la Palma d\u2019Oro al Merito Tecnico per l\u2019anno 2019 in riconoscimento dei risultati ottenuti in qualit\u00e0 di tecnico sportivo."}
{"id": "1758379", "revid": "1573940", "url": "https://it.wikipedia.org/wiki?curid=1758379", "title": "Muhammad III al-Sadiq", "text": "Regno.\nInvestito del titolo di Principe della Corona il 10 giugno 1855, egli succedette al trono al fratello maggiore, Muhammad II ibn al-Husayn, il 20 settembre 1859. Nominato Maggior Generale dell'esercito ottomano il 10 giugno 1855, venne promosso al rango di maresciallo il 10 dicembre 1859.\nIl 23 aprile 1861 promulg\u00f2 la prima vera costituzione del mondo arabo, separando i poteri esecutivo, legale e legislativo, limitando le capacit\u00e0 del Bey e creando un nuovo codice per la giustizia e un Consiglio supremo (che collaborava contemporaneamente con un'assemblea e una Corte suprema).\nQuesta costituzione, inoltre, garantiva agli europei ed agli ebrei, eguali diritti con i musulmani, in particolare quello di possedere beni materiali propri. La nuova situazione legale incoraggi\u00f2 gli europei a stabilire insediamenti in Tunisia. Questo fatto port\u00f2 anche a contatti commerciali intensificati con la Francia, aprendo scuole dedicate anche alle donne non musulmane e inaugurando un servizio telegrafico a partire dal 1859, su progetto di aziende francesi.\nIl 26 aprile dello stesso anno, Sadiq Bey modific\u00f2 anche le regole per la successione al trono, stabilendo la necessit\u00e0 della legge salica basata sulla primogenitura.\nPer rimpiazzare le istituzioni francesi, il governo tunisino inaugur\u00f2 un nuovo consolato e fond\u00f2 il primo nucleo della moderna marina militare della Tunisia, il 12 gennaio 1862.\nUna moderna capitale.\nIl Bey support\u00f2 inoltre la ditta Colin di Marsiglia che esegu\u00ec le riparazioni dell'acquedotto romano presso Zaghouan di modo che potesse assicurare un apporto regolare e sicuro di acqua alla capitale. Nel 1865 circa, inizi\u00f2 anche una possente opera di ammodernamento del paese e nello specifico della capitale, demolendo le antiche mura cittadine e consentendo l'ampliamento dell'abitato (scomparvero in questa occasione le famose porte della citt\u00e0, denominate Bab Carthagena, Bab Suika, Bab Bnet e Bab El Jazira). Contemporaneamente si procedette, nel 1872, alla vendita degli antichi cannoni che si trovavano sulle torri del sistema murario cittadino, atto dal quale il governo tunisino ricav\u00f2 non poco denaro che entr\u00f2 nelle casse dello stato.\nIl quartiere europeo si pose essenzialmente nei pressi della B\u0101b al-Bi\u1e25\u0101r (Bab El Bhar), dove costru\u00ec strade, un consolato, una chiesa e estese piantagioni di fichi a partire proprio dal 1865 circa. A questo periodo risalgono anche i primi cimiteri europei. Ad ogni modo gli intrighi di molti ministri di governo (in particolare di Mustafa Khaznadar e Mustafa Ben Isma'il, le costanti pressioni dei consoli europei e la bancarotta rischiata dallo stato, questa accoglienza agli europei non fu sempre bene accetta.\nConsiderevole, risalente al 12 maggio 1881, \u00e8 il Trattato del Bardo che vide la Tunisia divenire protettorato francese.\nMuhammad ebbe molte mogli, tra cui l'odalisca Lella Kmar, che gli venne regalata dal Sultano ottomano e che avrebbe sposato anche i due Bey suoi successori.\nAlla sua morte, Muhammad III venne sepolto nel mausoleo definito semplicemente Turbet el-Bey (\"Turbat al-Bey\", cio\u00e8 \"Tomba del Bey\") a Tunisi."}
{"id": "1758383", "revid": "15924020", "url": "https://it.wikipedia.org/wiki?curid=1758383", "title": "Storia Moderna", "text": ""}
{"id": "1758384", "revid": "6923", "url": "https://it.wikipedia.org/wiki?curid=1758384", "title": "Bey di Tunisi", "text": "Qui di seguito si trova l'elenco dei bey e dei re di Tunisia sino al 1957, appartenenti alla dinastia Muradite e a quella Husainide.\nAi tradizionali bey, soprattutto sul finire del XVII secolo, si avvicendarono anche dei governatori ottomani (col titolo di dey) per il governo dell'Eyalet di Tunisi."}
{"id": "1758385", "revid": "123116481", "url": "https://it.wikipedia.org/wiki?curid=1758385", "title": "Le Cento Citt\u00e0 d'Italia", "text": "Per numero e variet\u00e0 di citt\u00e0 presenti nel suo territorio, l'Italia \u00e8 stata definita il \"paese delle cento citt\u00e0\". \"Le Cento Citt\u00e0 d'Italia illustrate (1924-1929)\" fu una collana di monografie, illustrate con fotografie dei luoghi e dei monumenti notevoli italiani, edita da Sonzogno, con cadenza settimanale, dal 1924 al 1929. Una prima collana ebbe vita tra 1887 e 1901.\nLe Cento Citt\u00e0 d'Italia illustrate (1924-1929).\nCostituita da 300 fascicoli monografici, per un totale di 5.400 pagine, usciti settimanalmente durante un periodo di quasi sei anni, \u00e8 la maggiore e pi\u00f9 organica documentazione fotografica dell'Italia degli anni Venti del Novecento.\nLe fotografie in bianco e nero contenute nei fascicoli, circa 15.000, sono opere dei pi\u00f9 prestigiosi fotografi dell'epoca e documentano luoghi e monumenti di ogni genere, alcuni dei quali destinati di l\u00ec a pochi anni ad essere danneggiati o distrutti dalla guerra."}
{"id": "1758386", "revid": "1652635", "url": "https://it.wikipedia.org/wiki?curid=1758386", "title": "Il D", "text": "il D (per esteso: Il Divertinglese) \u00e8 un progetto educativo realizzato da Rai Cultura e dal Ministero della pubblica istruzione per un apprendimento innovativo dell'inglese e dell'italiano a scuola, ma non solo. Dall'uso sinergico della TV e del Web, sono stati realizzati una serie di contenuti, spesso interattivi, a cui possono accedere docenti, alunni e le famiglie interessate.\nNumerosi sono i progetti realizzati, tra cui le sit-com educative \"Tracy e Polpetta\" il cui sillabo e la cui revisione linguistica sono stati curati da Elisabetta Burchietti e John Angelori nella 3\u00aa edizione (2008), \"Radio G.R.E.M.\" ed \"Extr@\", quest'ultima prodotta assieme a Channel 4. Tali risorse sono fruibili dal canale satellitare Rai Edu1 e sul sito Web di riferimento, ricco di giochi ed attivit\u00e0 didattiche elaborate da Elisabetta Burchietti e John Angelori con la collaborazione di Maria Pia Foresta, Ritana Leo e Maria Franca Pasqualone. Di particolare interesse \u00e8 lo spazio dedicato alla comunit\u00e0 virtuale dedicata ai docenti: in tale contesto \u00e8 possibile scambiarsi informazioni sulle attivit\u00e0 svolte nelle aule scolastiche.\nL'area Giochi (cruciverba, giochi da tavola, indovinelli numerici, labirinti, racconti) raccoglie giochi ed attivit\u00e0 educative destinati ai bambini, da fare liberamente a casa o a scuola."}
{"id": "1758387", "revid": "74801", "url": "https://it.wikipedia.org/wiki?curid=1758387", "title": "Ali Muddat ibn al-Husayn", "text": "Regno.\nInvestito del titolo di Principe della Corona il 23 agosto 1863, egli succedette al fratello, Muhammad III al-Sadiq, detto anche Sadok Bey (al-Sadiq Bey), il 29 ottobre 1882. Nominato maggiore generale dell'armata del Beilicato di Tunisia il 23 agosto 1863, venne promosso al grado di maresciallo il 28 ottobre 1882.\nLa sua firma, l'8 giugno 1883 si trova accanto a quella di Paul Cambon nella siglatura delle convenzioni della Marsa nella quale egli concesse al governo francese ufficialmente i propri poteri, in cambio del mantenimento dell'autorit\u00e0 nominale.\nAlla sua morte, venne sepolto nel mausoleo di Turbet el-Bey (\"Turbat al-B\u0101y\", ossia \"Tomba del Bey\") a Tunisi, e gli succedette il figlio Muhammad IV al-Hadi.\nEgli fu il primo governante sottoposto al regime del protettorato francese della regione."}
{"id": "1758388", "revid": "15924120", "url": "https://it.wikipedia.org/wiki?curid=1758388", "title": "Lamborghini LM002", "text": ""}
{"id": "1758391", "revid": "339392", "url": "https://it.wikipedia.org/wiki?curid=1758391", "title": "Sadok Bey", "text": ""}
{"id": "1758392", "revid": "71155", "url": "https://it.wikipedia.org/wiki?curid=1758392", "title": "Michele Giuseppe Vietti", "text": ""}
{"id": "1758394", "revid": "1573940", "url": "https://it.wikipedia.org/wiki?curid=1758394", "title": "Muhammad IV al-Hadi", "text": "Regno.\nInvestito del titolo di Principe della Corona il 3 dicembre 1898, egli succedette al trono tunisino alla morte del padre, Ali III Bey, l'11 giugno 1902. Nominato Maggiore-Generale dell'armata del Balato di Tunisi il giorno dell'ottenimento del principato, venne promosso al grado di Maresciallo alla sua ascesa al trono.\nSecondo alcune fonti, il sovrano sapeva leggere e scrivere in francese correttamente e alla sua morte venne sepolto nel mausoleo di Tourbet El Bey a Tunisi."}
{"id": "1758395", "revid": "1378703", "url": "https://it.wikipedia.org/wiki?curid=1758395", "title": "Gary Driscoll", "text": "Breve biografia.\nNel 1967 si unisce ad una band che cambier\u00e0 nome in Elf. Nel febbraio 1975 viene reclutato da Ritchie Blackmore per formare i Rainbow. Dopo le registrazioni del primo album, nel settembre dello stesso anno, Driscoll viene licenziato. Dopo il periodo Rainbow, Driscoll suona con gruppi come \"Dakota\", \"Starcastle\", \"Bible Black\".\nNel giugno del 1987 viene trovato ucciso per ignoti motivi."}
{"id": "1758398", "revid": "1543377", "url": "https://it.wikipedia.org/wiki?curid=1758398", "title": "Provincia di Zondoma", "text": "La provincia di Zondoma \u00e8 una delle 45 province del Burkina Faso, situata nella Regione del Nord. Il capoluogo \u00e8 Gourcy.\nStruttura della provincia.\nLa provincia di Zondoma comprende 5 dipartimenti, di cui 1 citt\u00e0 e 4 comuni:"}
{"id": "1758399", "revid": "767487", "url": "https://it.wikipedia.org/wiki?curid=1758399", "title": "Manic Eden", "text": "I Manic Eden erano un supergruppo heavy metal fondato nel 1993 dagli ex componenti dei Whitesnake.\nStoria.\nI Manic Eden vennero fondati nel 1993 ed erano composti da tre quinti della formazione dei Whitesnake dell'epoca di \"Slip of the Tongue\", formati da Adrian Vandenberg (chitarra), Rudy Sarzo (basso) e Tommy Aldridge (batteria). Inoltre i veterani Sarzo e Aldridge, avevano suonato assieme nella band di Ozzy Osbourne tra il 1981 e il 1982 e nel supergruppo M.A.R.S. assieme al chitarrista Tony MacAlpine e il cantante Rob Rock. Tutti questi musicisti erano gi\u00e0 noti prima dei entrare nella formazione dei Whitesnake: Sarzo aveva esordito come bassista dei Quiet Riot, Aldridge aveva lavorato con noti gruppi come Black Oak Arkansas, Pat Travers e Gary Moore, mentre l'olandese Adrian Vandenberg aveva ottenuto un certo successo in patria con i Vandenberg.\nIl trio arruol\u00f2 originariamente l'ex cantante degli House of Lords James Christian iniziando a comporre del materiale. Tuttavia, poco prima della conclusione del contratto con l'etichetta giapponese, Christian abbandon\u00f2 il progetto. Il singer non era soddisfatto delle direzioni musicali intraprese dal gruppo, ritenendo di essere soltanto un sostituto di David Coverdale, in una sorta di \"nuovi\" Whitesnake. Quindi il trio contatt\u00f2 l'ex Little Caesar Ron Young a sua sostituzione. Saranno proprio Yong e Vanderberg i songwriter del progetto. Nel 1994 viene pubblicato l'omonimo \"Manic Eden\", prodotto da Tom Fletcher (produttore dei Dangerous Toys).\nAnche se la band era intenzionata a suonare i tour in Europa, a seguito della realizzazione dell'album nel contiene per la label francese CNR Music, le uniche date live intraprese furono una serie di esibizioni acustiche organizzate in dei negozi di dischi per iniziativa della catena FNAC in Francia. Dato lo scarso successo, Adrian Vandenberg decise di abbandonare il progetto per riprendere i suoi rapporti con David Coverdale per un ultimo disco dei Whitesnake. Il chitarrista registrer\u00e0 infatti il disco \"Restless Heart\" nel 1997, nel progetto rinominato David Coverdale's Whitesnake. Rudy Sarzo, dopo essere tornato nella formazione dei Whitesnake assieme a Vandenberg per un breve periodo, abbandon\u00f2 questi ultimi nel '94 e torn\u00f2 nella formazione dei Quiet Riot nel 1997."}
{"id": "1758401", "revid": "46291", "url": "https://it.wikipedia.org/wiki?curid=1758401", "title": "Ceratostigma", "text": "Ceratostigma \u00e8 un genere di piante appartenente alla famiglia Plumbaginaceae, native delle regioni temperate e tropicali di Asia e Africa.\nMorfologia.\nSono piante erbacee, suffruticose o arbustive alte da 0,3 a 1 m. \nFoglie.\nLe foglie hanno una disposizione spirale, sono semplici e lunghe fino a 9 cm. I margini generalmente sono pelosi. Alcune specie sono sempreverdi, altre sono decidue.\nFiori.\nI fiori sono portati da infiorescenze compatte ed ognuno di essi ha una corolla pentalobata. Il colore varia dal blu-scuro al rosso-porpora.\nFrutti.\nI frutti sono costituiti da una piccola capsula che porta un solo seme.\nDistribuzione e habitat.\nSono diffuse nelle zone temperate e tropicali di Asia e Africa.\nTassonomia.\nAl genere \"Ceratostigma\" appartengono 8 specie:\nUsi.\n\"Ceratostigma plumbaginoides\" \u00e8 coltivata come pianta ornamentale nei giardini per i suoi fiori blu e per le foglie autunnali rosso brillante."}
{"id": "1758404", "revid": "26751", "url": "https://it.wikipedia.org/wiki?curid=1758404", "title": "Plumbaginales", "text": ""}
{"id": "1758407", "revid": "1305772", "url": "https://it.wikipedia.org/wiki?curid=1758407", "title": "Quantum of Solace (videogioco)", "text": "Quantum of Solace (conosciuto anche come \"007 Quantum of Solace\") \u00e8 un videogioco del tipo sparatutto in prima persona (sparatutto in terza persona nella versione per PlayStation 2) basato sui film aventi come protagonista James Bond, \"Casino Royale\" e \"Quantum of Solace\", pubblicato il 31 ottobre 2008 in Europa ed il 4 novembre dello stesso anno in America settentrionale. Il videogioco \u00e8 stato pubblicato per PlayStation 3, PlayStation 2, Xbox 360, Nintendo Wii, Nintendo DS e Microsoft Windows ed \u00e8 stato sviluppato da diverse compagnie (Treyarch, Eurocom, Beenox, Vicarious Visions).\n\"Quantum of Solace\" utilizza lo stesso motore grafico di \"\".\nCaratteristiche.\nIl protagonista di \"Quantum of Solace\" \u00e8 ispirato nel volto e nella voce all'attore Daniel Craig, interprete di James Bond nei film \"Casino Royale\" e \"Quantum of Solace\". Gli eventi del videogame prendono spunto dalle vicende dei due film. Il gioco unisce elementi di azione in prima persona con un sistema di combattimento sotto copertura in terza persona."}
{"id": "1758409", "revid": "151034", "url": "https://it.wikipedia.org/wiki?curid=1758409", "title": "Pesce arcobaleno", "text": ""}
{"id": "1758416", "revid": "599013", "url": "https://it.wikipedia.org/wiki?curid=1758416", "title": "Senchus fer n-Alban", "text": "Il Senchus Fer n-Alban (cio\u00e8 la \"Storia degli uomini di Scozia\") \u00e8 un testo medievale in antica lingua irlandese redatto probabilmente nel X secolo. Potrebbe derivare da documenti del VII secolo scritti forse in latino. Fornisce le genealogie dei sovrani di D\u00e1l Riata e un censimento dei regni che componevano la D\u00e1l Riata. Del Senchus esistono versioni in diversi manoscritti, di cui i pi\u00f9 importanti sono il \"Dubaltach mac Firbis\", compilato nel XIV secolo da L\u00fac\u00e1s \u00d3 Dall\u00e1in, forse insieme a Seo\u00e1n \u00d3 Dubag\u00e1in (morto nel 1372), poeta e storico degli U\u00ed Maine. Un tempo si pensava che questo manoscritto formasse una parte del \"Libro di U\u00ed Maine\", cosa che oggi non viene per\u00f2 pi\u00f9 considerata plausibile. Altri esempi si trovano nel \"Libro di Ballymote\" (1384-1406), il \"Libro di Lecan\" (prima del 1418) e nelle compilazioni genealogiche del \"mac Firbis\" del XVII secolo. Il Senchus \u00e8 un documento relativamente breve di 70 o 80 righe (a seconda delle versioni). Sono molte le parti che affondano nella leggenda, mentre il suo valore storico \u00e8 soprattutto nelle sezioni pi\u00f9 tarde che includono i sovrani storici di Riata (lista che potrebbe iniziare con Conall mac Comgaill) nella met\u00e0 del VI secolo. Il \"Senchus\" elenca le divisioni della D\u00e1l Riata: Cen\u00e9l nGabr\u00e1in, Cen\u00e9l Loairn e Cen\u00e9l n\u00d3engusa. "}
{"id": "1758420", "revid": "1992900", "url": "https://it.wikipedia.org/wiki?curid=1758420", "title": "Micky Lee Soule", "text": "Biografia.\nNel 1969 entra a far parte della band The Elves, presto Elf, quando il tastierista originale Doug Thaler imbraccia la chitarra per sostituire Nick Pantas, morto in un incidente stradale.\nCon gli Elf si ritrover\u00e0 ad aprire spesso per i Deep Purple, legame testimoniato anche dal contributo di Glover e Paice alla realizzazione dei loro tre album.\nNell'estate del 1974 si ritrova cooptato con il resto degli Elf - eccettuato il chitarrista, naturalmente - da Ritchie Blackmore per registrare quello che diventer\u00e0 il primo album dei Rainbow. Pochi mesi dopo l'avvenuta registrazione dell'album, disilluso dalla facilit\u00e0 con cui l'ex Deep Purple aveva liquidato i suoi amici Gruber e Driscoll, nonch\u00e9 dal cinismo con cui l'amico Ronnie James Dio aveva avallato la cosa, si licenzia.\nContinua comunque a orbitare attorno alla Purple Records, sia prendendo parte -anche come compositore e vocalist- ai primi lavori solisti di Roger Glover che integrando la Ian Gillan Band in occasione del suo primo tour europeo. Il musicista abbandona quindi l'industria musicale per un ventennio, dedicandosi alla recitazione e alla regia teatrale, finch\u00e9 un giorno, nel corso di una amichevole rimpatriata con i Deep Purple, non gli viene proposto di accompagnare per qualche mese la band come tecnico personale di Jon Lord.\nQuella che doveva essere una soluzione d'emergenza si trasformer\u00e0 in una lunga collaborazione: Micky assister\u00e0 Jon Lord, e dopo il ritiro di questi Roger Glover, ritrovandosi coinvolto in diversi lavori solisti di Gillan e Glover.\nDel 2013, invece, un EP realizzato con l'amico Dave Salce, Pet Wounds."}
{"id": "1758421", "revid": "103157384", "url": "https://it.wikipedia.org/wiki?curid=1758421", "title": "Yamaha DragStar", "text": "DragStar \u00e8 il nome con cui sono maggiormente conosciuti alcuni modelli della serie XVS, motociclette custom tipo soft tail realizzate dalla Yamaha e diffuse soprattutto nelle cilindrate di 650 e 1100 cm\u00b3 e nelle versioni \"Custom\" e \"Classic\". La versione statunitense si chiama Vstar.\nContesto.\nCaratterizzati dalla presenza di un motore a quattro tempi bicilindrico a V raffreddato ad aria gi\u00e0 presente anche sulla Yamaha Serie XV che l'ha preceduta, sono modelli destinati ad un uso turistico, alla classica moda statunitense ben rappresentata dalle varie Harley-Davidson. Tale destinazione d'uso \u00e8 anche dimostrata dalla presenza di una trasmissione finale a cardano e, per quanto riguarda il modello di minori prestazioni, di un impianto frenante di tipo misto (freno a disco singolo sull'anteriore e freno a tamburo al retrotreno). Il modello da 1100 presenta invece una coppia di dischi sulla ruota anteriore e un disco singolo a quella posteriore.\nCome da abitudine sui modelli di questo tipo la posizione di guida \u00e8 caratterizzata da una altezza da terra della sella molto ridotta (71 cm), una distanza minima da terra limitata a 145 mm e un classico manubrio con impugnatura alta e larga.\nIl catalogo degli accessori disponibili per questi modelli consente varie personalizzazioni con particolari cromati tipici delle custom, selle modificate ecc."}
{"id": "1758431", "revid": "1953061", "url": "https://it.wikipedia.org/wiki?curid=1758431", "title": "West Bromwich", "text": "West Bromwich \u00e8 una localit\u00e0 di abitanti che dal 1974 forma con Warley il comune di Sandwell. \u00c8 a 10,3 km a nordest di Birmingham.\nSport.\nCalcio.\nPrincipale sodalizio calcistico cittadino \u00e8 il West Bromwich Albion Football Club, vincitore di un campionato inglese di calcio, cinque Coppe d'Inghilterra, una Coppa di Lega ed una FA Community Shield."}
{"id": "1758433", "revid": "125858746", "url": "https://it.wikipedia.org/wiki?curid=1758433", "title": "Burrnesh", "text": "Una burrnesh (plurale burrneshe), detta anche vergine giurata, \u00e8 una donna di un paese balcanico, in genere l'Albania oppure il Kosovo, che si veste come un uomo e viene considerata come tale nella societ\u00e0. Tra i suoi privilegi, si ricorda quello di fumare e consumare alcolici.\nLa figura della \"burrnesh\" \u00e8 riconosciuta dal diritto tradizionale di quei luoghi, il Kanun. In sostanza il Kanun riconosce alle donne che scelgono lo stato di \"burrnesh\" di acquisire i doveri e buona parte dei diritti giuridici che tradizionalmente, nelle societ\u00e0 patriarcali, vengono attribuiti alle figure maschili.\nNella societ\u00e0 albanese di un tempo, una donna non aveva il diritto di vivere da sola. Per farlo lo stesso, aveva in alcuni casi la possibilit\u00e0 di modificare il proprio status davanti alla gente del paese, . La ragazza doveva fare voto di castit\u00e0.\nSi presuppone che in genere che la scelta di diventare \"burrnesh\" fosse dettata da necessit\u00e0 familiari legate alla scomparsa di un capofamiglia. In mancanza di un erede maschio la necessit\u00e0 di non disperdere il patrimonio poteva portare alcune donne ad assumere su di s\u00e9 la responsabilit\u00e0 del ruolo maschile proprio attraverso il giuramento di conversione, ma le ragioni per un cambio del genere potevano essere molteplici:\nAttualmente nelle aree interessate si contano pochi casi di \"burrneshe\" esistenti, ma in passato il fenomeno era pi\u00f9 diffuso. La tradizione risale a circa sei secoli fa: \u00e8 in fase di ritiro ed \u00e8 oramai completamente estinta in Serbia. Anche se non \u00e8 pi\u00f9 praticata nei paesi di lingua albanese, vivono in quella zona ancora parecchie \"burrneshe\" anziane.\nLa figura della \"burrnesh\" viene talvolta citata come esempio, nelle controversie sugli studi di genere, della differenza tra sesso e genere: infatti, pur restando geneticamente donna, viene di fatto attribuita al genere maschile.\nUna burrnesh \u00e8 la protagonista del film Vergine giurata di Laura Bispuri, tratto dal romanzo omonimo di Elvira Dones."}
{"id": "1758435", "revid": "161273", "url": "https://it.wikipedia.org/wiki?curid=1758435", "title": "C/1996 B2", "text": ""}
{"id": "1758436", "revid": "161273", "url": "https://it.wikipedia.org/wiki?curid=1758436", "title": "C/1995 O1", "text": ""}
{"id": "1758443", "revid": "339392", "url": "https://it.wikipedia.org/wiki?curid=1758443", "title": "Aviazione navale francese", "text": ""}
{"id": "1758444", "revid": "339392", "url": "https://it.wikipedia.org/wiki?curid=1758444", "title": "French Naval Air Arm", "text": ""}
{"id": "1758445", "revid": "1100311", "url": "https://it.wikipedia.org/wiki?curid=1758445", "title": "Crewe Alexandra Football Club", "text": "Il Crewe Alexandra Football Club, meglio noto come Crewe Alexandra, \u00e8 una societ\u00e0 calcistica inglese, con sede a Crewe, Cheshire, nel nord-ovest del paese. Milita in Football League Two. Deriva il nome dalla principessa Alessandra di Danimarca anche se un'altra leggenda vuole fosse il nome del locale dove la squadra fu fondata nel 1877.\nIl soprannome \"The Railwaymen\" deriva dal legame del centro con l'industria ferroviaria. Lo stadio \u00e8 l'Alexandra Stadium con una capienza di 10.153 posti.\nLa societ\u00e0 ha anche una sezione femminile, che partecipa al \"FA Women's Northern Premier League\", e il suo nome \u00e8 Crewe Alexandra L.F.C. (Crewe Alexandra Lady Football Club).\nStoria.\nLe origini e il '900.\nNata inizialmente come Fc Crewe nel 1877, disput\u00f2 quello stesso anno la sua prima partita, pareggiando 1-1 contro il North Staffs. Nel 1884 gioc\u00f2 e perse la sua prima partita in FA Cup contro il Queens Park of Glasgow per ben 10-0. Fu tra i membri fondatori della Division 2 nel 1892. Nel 1936 e 1937 vinse i primi trofei di una certa caratura, la Welsh Cup, la coppa gallese, a cui partecip\u00f2 pur essendo una formazione inglese. Sempre nel 1936 Herbert Swindells segno il suo 100\u00b0 goal in maglia Crewe, nel segner\u00e0 in tutto ben 126, record ancora imbattuto.\nNel 1955 ben 20.000 spettatori assistettero al match di FA Cup contro il Tottenham che termin\u00f2 2-2. L'infausto replay della partita a campi invertiti termino con un sonoro 13-2 per i londinesi, la peggior sconfitta della storia per gli Alessandrini. Nel 1961 il Crewe sconfisse in FA Cup il quotatissimo 2-1 a Stamford Bridge in una partita memorabile con in maglia Blues numerosi ex-giocatori dello stesso Crewe. Due anni pi\u00f9 tardi i ferrovieri arrivarono alla prima promozione della loro storia.\nAnni dopo nella citt\u00e0 di Crewe approd\u00f2 il giovane portiere Bruce Grobbelaar, il famoso portiere che in maglia streg\u00f2 i rigoristi della nella finale di Coppa dei Campioni del 1984. Grobbelaar divenne un idolo di Crewe: riusc\u00ec nell'impresa di rimanere 8 giornate su 24 senza subire reti e segn\u00f2 anche un calcio di rigore.\nTuttavia il periodo tra il 1950 e il 1983 vengono considerati anni bui per la formazione, che ebbe una svolta con l'arrivo di Dario Gradi.\nL'era Gradi.\nNel 1983 il Crewe Alexandra milita nei bassifondi della quarta divisione inglese, e rischia di sparire nei meandri del calcio dilettantistico.\nViene assunto in quell'anno l'allenatore italo-inglese Dario Gradi, laureato in educazione fisica, che si era costruito una piccola carriera partendo come vice nel Chelsea e poi guidando formazioni minori dei vari campionati inglesi. Gradi \u00e8 a conoscenza dei pochi fondi a disposizioni e di non essere alla guida di una corazzata, ma con un'oculata gestione del settore giovanile riesce a creare un meccanismo funzionale alla causa. La nuova politica Crewe, far\u00e0 sbocciare diversi campioni del calcio inglese come Geoff Thomas, David Platt e Rob Jones ma anche gallese e nord irlandese come Robbie Savage, Neil Lennon e Steve Jones. Anche in epoca recente i talenti sia inglesi che gallesi non sono mancati: Danny Murphy, Seth Johnson, Dean Ashton e David Vaughan hanno vestito la maglia degli Alex. Nel 1988-89 il lavoro di Gradi porta all'agognata promozione in Terza divisione, ma dopo una stagione suggellata da una comoda salvezza, la squadra retrocede l'anno successivo.\nIn quarta divisione conquista i play-off ma \u00e8 subito eliminata dallo Scunthorpe. L'anno dopo per\u00f2, con la riforma dei campionati e la nascita della Premier League, si trova comunque a giocare in un campionato denominato terza divisione, l'equivalente dell'italiana C2. La politica societaria la fa sopravvivere grazie alle onerose vendite dei suoi giovani gioielli che per\u00f2 fanno dubitare i tifosi delle ambizioni della squadra. Nel 1992-93, la squadra arriva alle finali play off, pur perdendole, ma contro ogni pronostico l'anno dopo conquista la seconda divisione grazie al terzo posto in campionato. I soldi incassati dalla societ\u00e0 servono a ristrutturare e ammodernare i campi da gioco ed allenamento e nonostante le preziose cessioni, per 2 anni di fila il Crewe arriva alle finali Play-off. Nel 1996-97 finalmente, i play-off sono vinti e il Crewe Alexandra si ritrova in First Division, la serie B inglese. Dario Gradi, per il suo progetto rinuncia a numerose offerte dai piani alti inglesi e persino dal Portogallo.\nLa squadra rimarr\u00e0 in First division fino alla stagione 2001-02 quando retroceder\u00e0 mestamente per tornare nella First, che nel mentre ha mutato il nome in Championship l'anno successivo. Dal 2003 a oggi le emozioni si sono susseguite una dopo l'altra, Gradi ha condotto la squadra a delle difficili salvezze fino a un inevitabile retrocessione nel 2005/06 e un ulteriore brivido nella stagione successiva.\nIl dopo Gradi.\nNell'aprile 2007 Gradi decide di abbandonare la panchina e assumere l'incarico di direttore tecnico. Steve Holland, allenatore delle giovanili, gli succede ma riesce nella stagione 2007-08 solo a portare i Railwaymen a una risicata salvezza nella Football League One. L'anno successivo per\u00f2 si classifica al 22\u00ba posto, retrocedendo quindi nella serie inferiore. Negli anni successivi disputa quindi la Football League Two, campionato di quarta divisione inglese. Nella stagione 2009-10 termina il campionato al 18\u00ba posto, mentre l'anno successivo si classifica al 10\u00ba posto. Per la stagione successiva viene ingaggiato come allenatore Steve Davis. Nella stagione 2011-12 si classifica al settimo posto, c'entrando cos\u00ec i play off in cui affronter\u00e0 il Southend United. Riesce ad arrivare in finale play off battendo 1-0 il Southend United nella sfida d'andata e pareggiando per 2-2 al ritorno. In finale affronta e batte per 2-0 il Cheltenham Town nella finale al Wembley ottenendo dunque la promozione nella Football League One per la stagione 2012-2013 che chiude al 13\u00ba posto. La stagione successiva la squadra si classifica al 19\u00ba posto, riuscendo cos\u00ec a salvarsi. Dopo un altro 19\u00ba posto nella stagione successiva, il Crewe retrocede nel 2015-2016 piazzandosi ultimo.\nStadio.\nLo stadio attuale della squadra \u00e8 l'Alexandra Stadium, costruito nel 2000 l'impianto presenta una capienza di 10.046 posti. L'area in cui sorge lo stadio \u00e8 occupata dalla societ\u00e0 sin dal 1898 ed \u00e8 conosciuta dai fan come \"Gresty Road\".\nLo stadio si divide in quattro settori:"}
{"id": "1758447", "revid": "115533", "url": "https://it.wikipedia.org/wiki?curid=1758447", "title": "Aeronautica militare australiana", "text": ""}
{"id": "1758448", "revid": "290023", "url": "https://it.wikipedia.org/wiki?curid=1758448", "title": "Ponte Rosello", "text": "Il ponte Rosello (in sassarese: \"Ponti Ruseddu\") \u00e8 un ponte della citt\u00e0 di Sassari che collega il quartiere del centro storico con il quartiere di Monte Rosello, attraverso l'omonima valle. Ai piedi del ponte si trova la fontana di Rosello, storico monumento della citt\u00e0. La leggenda vuole che i \"sossinchi\" (Abitanti di sorso) provino a rubarla ogni volta, fallendo miseramente, tant'\u00e8 che ne crearono una uguale nel loro Paese. Nonostante ci\u00f2 i tentativi di furto del monumento originale non cessano nemmeno ai giorni di oggi\nStoria.\nIl ponte fu fatto costruire per volere di Benito Mussolini per collegare il nucleo storico della citt\u00e0 con il nascente quartiere popolare di Monte Rosello. Venne inaugurato nel 1934 e la sua iniziale denominazione fu \"ponte Littorio\". Caratteristici del ponte sono i fasci littori in bronzo che adornano le balaustre.\nAi lati del ponte sono ancora presenti le campane che durante periodo fascista segnalavano il coprifuoco. "}
{"id": "1758449", "revid": "115533", "url": "https://it.wikipedia.org/wiki?curid=1758449", "title": "Aeronautica Militare Brasiliana", "text": ""}
{"id": "1758450", "revid": "115533", "url": "https://it.wikipedia.org/wiki?curid=1758450", "title": "Brazilian Air Force", "text": ""}
{"id": "1758454", "revid": "125153901", "url": "https://it.wikipedia.org/wiki?curid=1758454", "title": "Barbara Hutton", "text": "Fu definita dai media \"the poor little rich girl\" (la povera piccola ragazza ricca) ed \u00e8 ricordata per la sua vita travagliata, nonostante il benessere che le derivava dal suo \"status\" sociale, contrassegnata da sette matrimoni e altrettanti divorzi, fra cui quello con l'attore cinematografico Cary Grant.\nFecero scalpore le sue stravaganze, specie in fatto di residenze extra-lusso, fra cui il palazzo in stile architettonico giapponese che si fece costruire sul finire degli anni cinquanta su un terreno di centoventimila metri quadrati a Cuernavaca, in Messico, o la lussuosa residenza di Tangeri, in Marocco.\nBiografia.\nBarbara Hutton era la figlia unica di Edna Woolworth (1883-1918), una figlia di Frank Winfield Woolworth (fondatore della catena di grandi magazzini della F. W. Woolworth Company), e di Franklyn Laws Hutton (1877-1940), cofondatore della E. F. Hutton &amp; Co. (controllata dal fratello Edward Francis Hutton), societ\u00e0 che si occupava di investimenti bancari e di assicurazioni.\nBarbara Hutton era anche nipote acquisita dell'ereditiera Marjorie Merriweather Post, sposata dal 1920 al 1935 con Edward Francis Hutton. In ragione di questa parentela, era cugina dell'attrice-ereditiera Dina Merrill (nata Nedenia Hutton)\nLa madre Edna Woolworth mor\u00ec suicida quando Barbara Hutton aveva sei anni. Fu proprio lei a trovare il corpo senza vita della madre, e la sua vita ne rest\u00f2 segnata. La cugina Dina Merrill, in \"Biography of the Woolworths, \"descrive\" \"il tempo in cui Barbara Hutton visse con la sua famiglia dopo la morte della madre e l'abbandono da parte del padre: and\u00f2 a vivere presso diversi parenti, accudita da una governante. Divenne una ragazza introversa con scarsi rapporti con i coetanei. Il suo unico amico e confidente fu il cugino Jimmy Donahue, figlio della sorella di sua madre.\nSegu\u00ec comunque le regole del \"bon ton,\" dettato dalla \"upper class\" statunitense, e al ballo delle debuttanti, cui partecip\u00f2 al compimento del diciottesimo anno di et\u00e0, erano presenti esponenti delle migliori famiglie, dagli Astor ai Rockefeller. Alla festa intervenne, come \"entertainer\", anche Maurice Chevalier.\nTre anni dopo, al compimento del ventunesimo anno di et\u00e0, Barbara Hutton entrava in possesso del patrimonio lasciatole in eredit\u00e0 dalla madre, circa cinquanta milioni di dollari (oltre 800 milioni di dollari degli anni duemila), che ne facevano una delle donne pi\u00f9 benestanti al mondo.\nI matrimoni.\nSebbene sia stata spesso descritta come una fortunata giovane donna che aveva e poteva avere tutto, l'opinione pubblica ha spesso ignorato i problemi psicologici che hanno accompagnato Barbara Hutton lungo la sua vita, spesso derivanti da abusi subiti e talvolta dalle persone a cui fu sposata, che furono:\nI due primi consorti, Mdivani e Haugwitz-Reventlow (da cui ebbe l'unico figlio, Lance), la sposarono solo per motivi di interesse. Barbara Hutton sarebbe stata sottoposta a violenze domestiche soprattutto da Haugwitz-Reventlow, che l'avrebbe dominata sia psicologicamente che fisicamente, tanto da giungere a picchiarla e a costringerla al ricovero ospedaliero (mentre lui fu incarcerato). Reventlow, originario della Danimarca, nel dicembre 1937 aveva persuaso Barbara Hutton a lasciare la cittadinanza statunitense per acquisire quella danese per opportunit\u00e0 fiscale. Barbara Hutton cadde vittima della droga, sviluppando una grave forma di anoressia nervosa che non l'avrebbe pi\u00f9 abbandonata per il resto della vita.\nCon l'approssimarsi della seconda guerra mondiale, ottenuto l'affidamento del figlio dopo il divorzio da Reventlow (il bambino sar\u00e0 affidato alle cure di una governante), Barbara Hutton si stabil\u00ec in California, da dove sostenne con donazioni in denaro e con la cessione del proprio \"yacht\" le forze libere francesi e la Royal Navy. Prest\u00f2 il suo nome anche come promotrice della sottoscrizione dei buoni finanziari di guerra (\"War Bond\"). Conobbe a Hollywood l'attore Cary Grant, a quel tempo una delle maggiori \"star\" del cinema. Sebbene i due si mostrassero innamorati, dopo pochi anni il matrimonio ebbe fine con un divorzio consensuale.\nLasciata la California per Parigi (via Tangeri), Barbara Hutton si leg\u00f2 in matrimonio a Igor Troubetzkoy, espatriato dalla Russia, principe di una certa notoriet\u00e0. Le nozze furono celebrate nella primavera del 1948 a Zurigo. Il divorzio da Troubetzkoy fece scalpore sulla stampa popolare di tutto il mondo, conducendo Barbara Hutton a un tentativo di suicidio. All'ereditiera venne attribuita l'etichetta di \"povera piccola ragazza ricca\".\nIl successivo matrimonio con Porfirio Rubirosa, uno fra i pi\u00f9 noti \"playboy\" internazionali, dur\u00f2 solo cinquantatr\u00e9 giorni, mentre migliore fortuna ebbe quello con il barone e tennista Gottfried von Cramm, durato fino al 1959. L'ultimo matrimonio di Barbara Hutton, il settimo, fu con Raymond Doan, conosciuto a Tangeri, cui rimase legata per un paio d'anni.\nBarbara Hutton, che spesso appariva in condizioni di alterazione dovuta a ubriachezza, nel corso degli anni collezion\u00f2 innumerevoli articoli di gioielleria, fra cui alcuni pezzi appartenuti un tempo a Maria Antonietta e all'imperatrice di Francia Eugenia de Montijo. Al pari dell'attrice Grace Kelly era un'appassionata dei monili della tradizione orafa veneziana chiamati moretti veneziani.\nUltimi anni.\nNel 1972 la morte del figlio in un incidente aereo gett\u00f2 Barbara Hutton in un estremo stato di sconforto. La sua fortuna economica era al tramonto, in parte per le sue dissennate elargizioni a beneficio di amicizie fuggevoli e in parte a causa di investimenti suggeriti dal suo legale di fiducia di lunga data, Graham Mattison, rivelatisi poi errati, ma l'ereditiera non volle mai cambiare il suo stile di vita.\nTrascorse gli ultimi anni al Regent Beverly Wilshire Hotel e mor\u00ec in una delle sue \"suite\" per infarto al miocardio nel maggio 1979 all'et\u00e0 di sessantasei anni. Alla sua morte del suo patrimonio non erano rimasti che 4.000 dollari.\nBarbara Hutton \u00e8 sepolta nel mausoleo della famiglia Woolworth al Woodlawn Cemetery del Bronx, a New York.\nFilmografia.\nNel 1987, dalla biografia di Heymann, \u00e8 stata tratta la miniserie televisiva in sei puntate \"Una povera ragazza ricca \u2013 La storia di Barbara Hutton\" (\"Poor Little Rich Girl: The Barbara Hutton Story\"), con Farrah Fawcett nel ruolo della protagonista. La sua interpretazione valse alla Fawcett una nomination al Golden Globe come migliore attrice in una miniserie.\nBarbara Hutton compare nel reportage \"I due Kennedy\", realizzato nel 1969 da Gianni Bisiach, e in due documentari della serie \"Biography\": \"Barbara Hutton\" e \"The Woolworths - Five and Dime Fortune and Failure\"."}
{"id": "1758456", "revid": "600229", "url": "https://it.wikipedia.org/wiki?curid=1758456", "title": "Indice monetario", "text": "L'indice monetario \u00e8 un indice puro rappresentato da coefficienti statistici che permettono di tradurre valori monetari di periodi passati in valori monetari del presente.\nCostituisce un indice puro, con il quale \u00e8 possibile confrontare valori di beni e salari in epoche diverse.\n\u00c8 differente da indici sul prezzo di beni di consumo, di materie prime o plusvalenze."}
{"id": "1758459", "revid": "6923", "url": "https://it.wikipedia.org/wiki?curid=1758459", "title": "Unibus", "text": ""}
{"id": "1758460", "revid": "1543377", "url": "https://it.wikipedia.org/wiki?curid=1758460", "title": "OFC Futsal Championship 2008", "text": "Il quinto Oceanian Futsal Championship \u00e8 stato disputato dall'8 giugno al 14 giugno 2008 a Suva nelle isole Figi presso la \"Vodafone Arena\". \u00c8 stato considerato il quinto campionato continentale dell'Oceania per formazioni nazionali di calcio a 5.\nIl girone, composto da sette formazioni, aveva il duplice scopo di eleggere la miglior formazione nazionale di calcio a 5 d'Oceania e di stabilire contestualmente la nazionale avente diritto alla qualificazione al sesto FIFA Futsal World Cup in programma in Brasile. A farla da padrone nella breve manifestazione (7 giorni) furono le Isole Salomone che con cinque vittorie vinse il girone laureandosi campione continentale per la prima volta e qualificandosi ai mondiali."}
{"id": "1758462", "revid": "76963", "url": "https://it.wikipedia.org/wiki?curid=1758462", "title": "Shawn Toovey", "text": "Biografia.\nShawn ha cominciato la sua carriera di attore da bambino, nella prima parte degli anni novanta. Ha acquisito una certa notoriet\u00e0 con la partecipazione alla serie televisiva americana \"Dr. Quinn Medicine Woman\" (in cui ha affiancato altri giovani attori, tra cui Erika Flores e Chad Allen), nella quale ha ricoperto il ruolo di Brian Cooper, figlio adottivo della dottoressa Michaela Quinn, la protagonista della serie. Per questa sua interpretazione Shawn ha ottenuto numerosi riconoscimenti, quali il premio Michael Landon Award e vari Young Artist Awards in diverse categorie: nel 1994 come miglior interprete sotto i dieci anni in una serie televisiva, in seguito come miglior giovane attore in un telefilm di genere drammatico. Shawn ha ricevuto anche quattro nomination nello stesso ambito (due delle quali relative alla citata serie). Nel 1997 ha preso parte al film \"Flash - Il mio amico fulmine\", con Lucas Black."}
{"id": "1758466", "revid": "34971", "url": "https://it.wikipedia.org/wiki?curid=1758466", "title": "Shovelware", "text": "Shovelware \u00e8 un termine usato in ambito informatico e si riferisce ad un prodotto software di scarsa qualit\u00e0 immesso sul mercato per\u00f2 in grandi quantit\u00e0, e che spesso appare sugli scaffali senza che se ne sia mai sentito parlare prima. Il termine \"shovelware\" \u00e8 coniato dal suffisso \"ware\", che indica una merce, e la parola \"shovel\", badile.\nStoria.\nLa storia dei primi shovelware parte dai tempi di Commodore e Atari.\nAll'epoca, infatti, quando non erano ancora state ben definite le leggi sul copyright, era d'uso comune riempire cartucce, floppy disk o CD-ROM di titoli scadenti e misconosciuti, che, assemblati in queste raccolte, venivano smerciati a poco prezzo in edicole e negozi di giocattoli. Tra le loro caratteristiche ve ne era inoltre una in particolare, ovvero l'evidente tendenza al plagio: venivano riprodotti, a volte, gli stessi identici titoli con lo stesso codice sorgente, cambiando solo il nome e qualche particolare.\nCon il passare del tempo questa tendenza \u00e8 svanita, e ad essa si \u00e8 andata sostituendo quella degli shovelware moderni, che appaiono soprattutto su sistemi particolarmente diffusi e conosciuti presentandosi in modo da adescare utenti poco informati (vengono venduti, ad esempio, cloni di Microsoft Office per attirare gli impiegati informatici oppure videogiochi ispirati a favole e cartoni animati per attirare i bambini).\nCaratteristiche.\nDi recente il termine \u00e8 stato utilizzato soprattutto per definire un particolare tipo di videogiochi prodotti e lanciati in sordina da software house di scarsa o nessuna notoriet\u00e0.\nLe caratteristiche degli shovelware games sono tante e variano da un caso all'altro: tendenzialmente si pu\u00f2 parlare di shovelware nel caso di:"}
{"id": "1758467", "revid": "123378689", "url": "https://it.wikipedia.org/wiki?curid=1758467", "title": "Paleolibertarianismo", "text": "Il paleolibertarianismo (abbreviato anche in \"paleolib\") \u00e8 una corrente \"libertarian\" statunitense fondata da Lew Rockwell e Murray N. Rothbard ed associata storicamente al Ludwig von Mises Institute. Si pu\u00f2 considerare come l'unione tra i principi classici del libertarianismo e quelli della Old Right statunitense.\nI temi chiave di questa corrente sono la teoria economica della scuola austriaca, la difesa dei valori morali della tradizione cristiana e la ripresa delle tesi degli anti-federalisti statunitensi di fine Settecento (contrari a ogni processo di accentramento del potere).\nOrigine.\nIl movimento paleolibertariano nacque nel gennaio del 1990, con la pubblicazione di Lew Rockwell, \"The Case for Paleo-libertarianism\". In questo saggio Rockwell poneva l'accento sulla grande opportunit\u00e0 che la frammentazione del mondo conservatore statunitense offriva al libertarismo, e al tempo stesso .\nLa loro identificazione \u00e8 con la tradizione della vecchia destra americana paleoconservatrice, tra cui Ludwig von Mises, Albert Jay Nock, e il movimento America First Committee (che per\u00f2 includeva personalit\u00e0 tanto della destra come della sinistra americana nel reigetto dell'ingresso degli Usa nella seconda guerra mondiale).\nIn economia si oppongono al \"neo-liberismo\" prettamente reaganiano e neocon ma anche all'oggettivismo inteso come quelle politiche economiche militariste che portino al consolidamento del potere federale interno e dell'interventismo in politica estera.\nSecondo i paleolibertariani l'ideale del governo limitato e del liberalismo economico pu\u00f2 essere realizzato solo se a livello sociale predomina una cultura conservatrice.\nEssa deve stigmatizzare la mentalit\u00e0 parassitaria, ripristinare la centralit\u00e0 dello sforzo individuale, riconoscere il valore dell'etica del lavoro e dell'impegno e recuperare i valori morali dalla tradizione giudaico-cristiana.\nI temi cari ai paleolibertariani sono:\nJustin Raimondo, nella pubblicazione \"Reclaiming the American Right\" del 1993, lega il paleolibertarismo al non-interventismo della \"Old Right\" statunitense. Hans-Hermann Hoppe in \"Democracy: The God That Failed\" sostiene che \"oggi \u00e8 importante che i conservatori siano libertari anti-statalisti, ed \u00e8 altrettanto importante che i libertari siano conservatori\".\nLo spettro libertario alla luce del paleolibertarianismo.\nLa distinzione \"left\" e \"right\" libertarian elaborata negli anni novanta da Rothbard con Rockwell con l'ideazione del paleolibertarismo muta profondamente lo spettro politico libertariano americano e in particolare la definizione di \"right libertarian\" sino ad allora caratterizzante lo spettro politico rothbardiano e libertario in generale.\nRothbard arriv\u00f2 a definire i paleolibertariani come i veri \"right\" libertarian (in realt\u00e0 a tutti gli effetti \"right wing\" libertarian tenendo presente l'intero mondo libertario americano) rispetto all'intero spettro libertariano americano \"right\" sino ad allora presente (comprendente i miniarchici del Partito Libertario statunitense da lui stesso fondanto e in seguito abbandonato per la svolta paleolibertaria, i libertari neutrali o moderati e gli agoristi) definito genericamente e non senza una certa strumentalit\u00e0 come \"left\".\nIn questo caso tale spettro politico paleolibertariano non va confuso con un ulteriore suddivisione/spettro in termini di libert\u00e0 di mercato presente nelle correnti del libertarianismo americano con gli agoristi.\nQuesti ultimi superano \"a destra\" per coerenza all'anarco-capitalismo e per libert\u00e0 di mercato i paleolibertari (nonostante gli agoristi vengano definiti \"left\" libertarian nello spettro rothbardiano-konkiniano antecedente alla svolta paleolibertaria di Rothbard, non necessariamente per\u00f2 in riferimento alle tematiche dei diritti civili e della bioetica) per il loro rifiuto della partecipazione politica (non disdegnata invece dai paleolibertari).\nI limiti del paleolibertarianismo.\nNella societ\u00e0.\nIl paleolibertarianismo a causa del suo fusionismo politico e culturale con il paleoconservatorismo e con alcune posizioni populiste non si pu\u00f2 definire sul piano economico come una forma di vero libertarianismo anarco-capitalista in senso stretto.\nCollocandosi sull'ala destra della tradizione libertariana americana (\"right wing libertarianism\"), esso adotta posizioni ben distinte, e pi\u00f9 conservatrici, rispetto agli altri gruppi \"libertarian\" americani (right libertarian conservatori fiscali o ai miniarchici).\nSul piano culturale e politico, il paleolibertarianismo esprime una condanna assai netta dello Stato, che \u00e8 nemico dei diritti naturali assoluti e dei valori cristiani, oltre a essere accusato di essere una struttura centralista, deresponsabilizzante e paternalista.\nSecondo i paleolibertarani, le buone ragioni della critica allo Stato troverebbe conferma nei fenomeni di disgregazione e perdita di senso che caratterizzano la contemporaneit\u00e0.\nGli aspetti pi\u00f9 degradanti, libertini e discutibili dell'attuale societ\u00e0 contemporanea sono ritenuti non variabili indipendenti della natura umana e dei comportamenti individuali (come sostenuto dalle altre correnti libertarie americane), ma la conseguenza diretta e l'emanazione pi\u00f9 tangibile del progresso moderno e del relativismo etico proposto dal nichilismo filosofico e dal progressismo \"liberal\" mediante l'approvazione di sempre nuove leggi, che tolgono spazio a libert\u00e0 e responsabilit\u00e0, e mediante lo sviluppo di un Welfare state assistenziale e ridistributivo.\nAl contempo tali politiche influenzerebbero la cultura nella societ\u00e0 a partire dai massmedia, ritenuti diseducativi e deresponsabilizzanti con i loro messaggi i quali indurrebbero i giovani a fenomeni quali la microcriminalit\u00e0 urbana, l'immigrazione clandestina nelle zone di frontiera e la diffusione delle droghe.\nBisogna sottolineare come, al pari dei paleoconservatori, i paleolibertari non considerino tali fenomeni sociali come derivanti unicanmente da libere scelte individuali, poich\u00e9 questa corrente enfatizza la capacit\u00e0 dei poteri pubblici di plasmare la societ\u00e0 e imporre taluni valori.\nQuesta analisi evidenzia il nesso tra tali fenomeni e la presenza sempre pi\u00f9 massiccia dello Stato nella vita sociale, arrivando a ritenere che l'eliminazione dello Stato (inteso come presidenza americana, Congresso Federale e Corte suprema americana) e del Welfare state possa aiutare a far sparire tali gravi problemi.\nA causa del loro legame con i valori della tradizione morale cristiana, molti dei paleolibertari (a differenza degli altri gruppi libertari) sono alquanto poco disposti a sostenere battaglie per i cosiddetti diritti civili (quali i matrimoni omosessuali), per la scienza (ricerca cellule staminali, aborto ed eutanasia) o la legalizzazione delle droghe leggere sia che queste questioni vengano poste in chiave libertaria deregolante di libero mercato o in chiave miniarchica legalitaria di riconoscimento pubblico senza alcun diretto finanziamento da parte dello Stato.\nAlcune tesi pi\u00f9 radicali del paleolibertarianismo arrivano a considerare tali questioni e soluzioni di mercato come sbagliate moralmente e soprattutto giuridicamente, in quanto lesive di diritti individuali inviolabili. Esiste quindi una rilevante differenza programmatica tra i paleolibertarani e i libertariani miniarchi pi\u00f9 vicini a posizioni relativiste in ambito morale.\nIl paleolibertarianismo pur considerando lo Stato responsabile dei comportamenti sociali pi\u00f9 riprovevoli secondo i suoi critici rifiuterebbe latentemente al contempo qualsiasi compromesso etico-morale sul piano individuale al singolo individuo anche qualora tali opzioni non fossero indirizzate da un'entit\u00e0 pubblica solamente in quanto divergenti da quelle della piattaforma valoriale paleolibertaria.\nAlcuni libertariani ritengono che non tutti i paleolibertari vogliano concretamente abolire assieme al governo federale anche l'intelaiatura dei singoli Stati dell'Unione.\nIn particolare alcuni paleolibertariani appartenenti al partito paleoconservatore Constitution Party sarebbero palesemente propensi a indirizzare le singole amministrazioni locali-statali sui precetti valoriali e religiosi propri arrivando di fatto a bypassare la Costituzione americana per proporre forme molto vicine alla teocrazia o al puritanesimo dei Padri Pellegrini.\nTali atteggiamenti restrittivi e per certi versi omologanti anche ad un certo fondamentalismo religioso, si scontrano per incoerenza anche con le rivendicazioni autonomiste e secessioniste per il decentralismo decisionale (dal Governo e Corte federale statunitense) portate avanti dagli stessi paleolibertari attraverso ipotesi di democrazia diretta consensuale a livello locale per i cittadini residenti e proprietari nei singoli Stati dell'Unione qualora tali argomenti bioetici e civilisti fossero approvati per via referendaria da parte dei cittadini residenti a livello locale (senza alcuna imposizione di ordine legislativo o giuridico proveniente da Washington).\nL'attuale societ\u00e0 contemporanea con la sua libera convivenza, presenza di differenti orientamenti e punti di vista culturali, religiosi e politici individuali viene ritenuta da taluni critici del paleolibertarianismo (anche di differente orientamento libertario) non compatibile con le tesi portate avanti in chiave fortemente isolazionista e normativa da parte paleolibertaria anche negli atteggiamenti individuali.\nTali atteggiamenti potrebbero trovare riscontro solo entro citt\u00e0 private (privatopie di tipo paleolibertario) ovvero piccole comunit\u00e0 coese ed omogenee a livello consensuale d'adesione volontaria e proprietaria ad un regolamento condiviso da tutti i residenti.\nIl movimento paleolibertariano tenderebbe quindi a riconoscere alcune posizioni di gradualismo politico miniarchico temperato nei confronti delle funzioni dello Stato federale sul piano pratico (ad esempio il controllo e pattugliamento delle frontiere per contrastare l'immigrazione clandestina o la funzione di sicurezza urbana da parte delle forze dell'ordine) pur non riconoscendo a questo la legittimit\u00e0 e il monopolio d'operato in molti altri servizi (ad esempio nell'educazione, sanit\u00e0, ricerca scientifica). Il motivo di questo atteggiamento \u00e8 da rinvenirsi nel fatto che i paleolibertari ritengono che l'immigrazione selvaggia in regime di welfare si configuri come un accesso illimitato a beni e servizi che la popolazione gi\u00e0 residente \u00e8 stata costretta a finanziare.\nA differenza delle altre correnti del libertarianismo (spesso favorevoli a un sistema di ingressi a quote o di immigrazione deregolarizzata), il paleolibertarianismo \u00e8 contrario all'immigrazione se clandestina e alla regolarizzazione degli stranieri lungo la frontiera messicana, in quanto per un pensatore come Hoppe - che pure non \u00e8 interamente riconducibile al paleolibertarismo, in quanto non cristiano - questo accesso indiscriminato lederebbe potenzialmente non soltanto il diritto proprietario acquisito in precedenza a regolare gli ingressi e il passaggio all'interno del proprio territorio-comunit\u00e0 di appartenenza, ma a causa delle richieste di assistenza e aiuto in funzione della presenza di stranieri non proprietari e non possidenti questi incentiverebbero la classe politica nel suo attivismo legislativo con possibili strumentalizzazioni normative in chiave di diritto positivo welfatistico universalistico o in funzione meramente elettorale a livello di diritto di voto.\nIn economia.\nSul piano politico economico, il paleolibertarianismo pur rifacendosi principalmente alla scuola austriaca di economia, sul piano pratico e contenutistico ha avuto storicamente un ampio spettro culturale di riferimenti al suo interno: dal demopopulismo sociale del paleoconservatore Pat Buchanan (inizialmente sostenuto dallo stesso Rothbard nella campagna presidenziale americana del 1992 e in seguito rigettato tre anni dopo dallo stesso Rockwell e anche da Hoppe (il quale ne criticher\u00e0 la sua incoerenza statalista) sino a forme di liberismo di destra politica molto simili al conservatorismo fiscale miniarchico (sebbene considerino i miniarchici del think tank Cato Institute dei finti libertari a causa della loro presenza e sede a Washington) e al conservatorismo costituzionale, passando per posizioni analoghe a quelle social-conservatrici nei confronti dell'interventismo del Governo in alcune tematiche e religiose cristiane molto simili ad alcuni gruppi pi\u00f9 radicali della Destra cristiana americana (in particolare nel caso del partito paleoconservatore \"Constitution Party\" che abbraccia alcuni contenuti paleolibertari in particolare sul fisco).\nL'apertura da parte dei paleolibertariani ai valori culturali conservatori, sociali e religiosi anche estremi per radicalit\u00e0 etica e morale nella societ\u00e0 ha portato il paleolibertaranismo paradossalmente a perdere i connotati politici che caratterizzano sul piano pratico gli altri movimenti libertariani di matrice anarco-capitalista nel loro obbiettivo di eliminazione dello Stato in economia e nei servizi.\nIn politica.\nIl paleolibertarianismo fin dalla campagna presidenziale di Pat Buchanan \u00e8 stato demonizzato dai massmedia \"liberal\" accostandolo alle tendenze pi\u00f9 estremiste e marginali della politica americana di destra; in particolare visto il suo isolamento nel Partito Repubblicano egemonizzato dai neocon e le rotture in seno al libertarismo, questi inizialmente non ha disdegnato possibili intese locali o iniziali collaborazioni con movimenti e gruppi di estrema destra populista dagli afflati razzisti e xenofobi o suprematisti bianchi palesi in particolare facenti riferimento a David Duke confermando in parte inizialmente le accuse di impresentabilit\u00e0 da parte dei suoi variegati detrattori politici.\nSviluppi recenti.\nNel 2007 Lew Rockwell tra i fondatori del paleoliberarianismo e tra le figure pi\u00f9 importanti del libertarianismo americano (responsabile del Mises Institute) ha in parte rigettato per s\u00e9 stesso il termine \"paleolibertariano\" precedentemente coniato assieme a Rothbard in quanto divenuto ormai sinonimo di paleoconservatore e di \"buchaniano\" e di una certa tendenza e preferenza pratica verso il populismo protezionista riproducendo anche tendenze sindacaliste e corporativiste (in antitesi con le posizioni liberiste dei libertari sul mercato) non senza alcuni possibili fraintendimenti con la visione sociale della stessa sinistra americana che di fatto avevano ridotto la diffusione e il gradimento dell'intero movimento libertario americano e le sue adesioni oltre che a isolare tale corrente ai margini della politica americana ufficiale rispetto anche agli altri gruppi libertari.\nRockwell \u00e8 quindi tornato a considerare come valido lo spettro politico rothbardiano antecedente alla svolta paleolibertaria, collocando i coerenti paleolibertari (per lo pi\u00f9 libertari di destra moderata e del filone conservatore costituzionalista come Ron Paul) entro lo spettro pi\u00f9 generico dei \"right\" libertarian assieme ai miniarchici e ai libertari conservatori fiscali.\nAnche la rivista paleoconservatrice \"The American Conservative\" vicina alle posizioni paleolibertarie su alcune tematiche, sempre nel 2007 riconosce le incompatibili\u00e0 e i limiti del fusionismo tra libertarianismo, paleolibertarismo anni novanta e liberalismo classico proponendo una loro distinta collaborazione di alleanza in opposizione al neoconservatorismo e al protrarsi ed estendersi della Guerra al terrorismo."}
{"id": "1758471", "revid": "729019", "url": "https://it.wikipedia.org/wiki?curid=1758471", "title": "Incidente aereo del monte Serra", "text": "L'incidente del Monte Serra fu un disastro aereo avvenuto in Italia il 3 marzo 1977 che coinvolse un C-130H Hercules dell'allora 46\u00aa Aerobrigata (oggi 46\u00aa Brigata Aerea) dell'Aeronautica Militare Italiana, con a bordo 38 allievi dell'Accademia Navale di Livorno.\nI fatti.\nGioved\u00ec 3 marzo 1977, alle ore 15:05, decoll\u00f2 dall'aeroporto di Pisa-San Giusto il C-130H Hercules nominativo radio \"Vega 10\". Il velivolo trasportava 38 allievi della prima classe dei Corsi Normali dell'Accademia Navale di Livorno, a bordo per un'attivit\u00e0 di ambientamento al volo, un ufficiale accompagnatore e 5 membri d'equipaggio. Dopo circa 5 minuti dal decollo, alle 15:10, il grosso aereo impatt\u00f2 sulle pendici del Monte Serra, nel Comune di Calci, dopo aver effettuato, per motivi non accertati, una virata a sinistra che lo portava ad imboccare la Vallata del Serra, rivelatasi fatale in condizioni di volo a bassa quota e scarsa visibilit\u00e0, quali erano quelle del momento.\nAll'incidente non sopravvisse nessuna delle persone a bordo. Nel settembre 2012 \u00e8 stata ritrovata una parte del carrello da un cercatore di funghi in localit\u00e0 Prato a Ceragiola, nei boschi di Calci. Dopo 6 anni, il 26 aprile 2018, il pezzo rinvenuto \u00e8 stato recuperato e trasportato alla sede della 46\u00aa Brigata Aerea.\nIl funerale e le inchieste.\nIl 5 marzo 1977 ebbero luogo le esequie delle vittime, presso il \"piazzale\" dell'Accademia navale, alla presenza dell'allora presidente della repubblica Giovanni Leone e di 20.000 persone. A seguito dell'incidente furono aperte due inchieste parallele, una civile ed una militare.\nLe conclusioni della prima identificarono quale causa prima del disastro le condizioni di inefficienza del velivolo, che, in condizioni di volo a bassa quota ed in presenza di terreno collinare, non potevano che provocare un incidente. Non venivano escluse, per\u00f2, responsabilit\u00e0 dei piloti nella gestione della situazione. La seconda, invece, escludeva nettamente le inadeguate condizioni dell'aeroplano e attribuiva principalmente la responsabilit\u00e0 dell'incidente ad un errore umano, pur non potendo escludere altri fattori come per esempio l'inspiegabile virata a sinistra. La procura, visti gli esiti delle inchieste, decise di archiviare il caso.\nTuttavia \u00e8 bene notare che il pilota del velivolo la mattina stessa non aveva superato l'esame di accertamento dell'idoneit\u00e0 al volo: aveva confuso i riferimenti a terra; gli era stato concesso comunque di pilotare ancora, viste le critiche condizioni di salute della moglie. Una volta avvenuto l'incidente il rapporto sull'esame sostenuto \u00e8 stato alterato riportando l'idoneit\u00e0 al volo.\nL'associazione e i monumenti.\nSubito dopo la tragedia i familiari degli allievi e dell'ufficiale della Marina Militare fondarono un'associazione che, tra i vari scopi, avesse la funzione di portare testimonianza dell'accaduto, tramite eventi e monumenti commemorativi, come il sacrario \"Faro del Monte Serra\" e sollecitare le inchieste.\nIl corso \"Invicti\".\nNel settembre dello stesso anno, il corso, decimato dalla tragedia, nell'ultima tappa ad Helsinki della consueta crociera estiva sulla nave scuola \"Amerigo Vespucci\", comunic\u00f2 come da tradizione al Comando dell'Accademia navale il nome - \"Invicti\" (mai vinti e mai divisi) - e lo stemma scelti. Lo stemma raffigura: su fondo azzurro una lira a met\u00e0 sulla destra con a fianco, sulla sinistra, un'ala stilizzata, sormontate nell'ordine da uno spadino sguainato con elsa ed impugnatura in oro, una stella di colore bianco, una sciabola da ufficiale inguainata - rappresentante l'ufficiale perito nella tragedia - ed ancora ai lati, in senso piramidale, i 38 spadini, 19 per ciascun lato, rappresentanti i compagni di corso caduti sul Monte Serra.\nCome ulteriore gesto di commemorazione, il 4 dicembre 1977, in occasione del giuramento della nuova prima classe, il corso \"Invicti\" \u00e8 sfilato lasciando nei ranghi gli spazi che i loro compagni avrebbero dovuto occupare.\nIl 21 giugno 2019, si \u00e8 tenuta a Roma al Palazzo Marina la cerimonia di avvicendamento del Capo di Stato Maggiore della Marina per il passaggio di consegne tra l'Ammiraglio uscente Valter Girardelli e l'Ammiraglio subentrante Giuseppe Cavo Dragone. Nel discorso tenuto da quest'ultimo, l'Ammiraglio ha ricordato i 38 allievi caduti, suoi compagni del Corso \"Invicti.\""}
{"id": "1758478", "revid": "33751", "url": "https://it.wikipedia.org/wiki?curid=1758478", "title": "Coppa di Ghana", "text": "La Coppa di Ghana () \u00e8 una competizione calcistica ad eliminazione diretta organizzata dalla Federazione calcistica del Ghana. \u00c8 il secondo torneo per importanza dopo la Premier League, la massima serie del campionato nazionale."}
{"id": "1758481", "revid": "818367", "url": "https://it.wikipedia.org/wiki?curid=1758481", "title": "Anous minutus", "text": "La sterna stolida nera (Anous minutus, Boie 1844), \u00e8 un uccello della famiglia dei Laridae.\nSistematica.\n\"Anous stolidus\" possiede sette sottospecie:\nDistribuzione e habitat.\nQuesta sterna ha una distribuzione molto varia: in Nord America \u00e8 presente solamente in Florida, mentre \u00e8 rara nei Caraibi, nel Texas, in Messico e in Centro America; in Sud America \u00e8 presente dalla Colombia e Venezuela al Brasile, escluso il versante pacifico; in Africa la si incontra sul versante atlantico, dalla Mauritania alla Guinea Equatoriale, e raramente in Sudafrica; in Asia \u00e8 presente in India, Indonesia, Filippine e Giappone; in Oceania invece \u00e8 presente dall'Australia alle Hawaii, e pi\u00f9 saltuariamente in Nuova Zelanda. \u00c8 un uccello marino pelagico ed epipelagico."}
{"id": "1758482", "revid": "33751", "url": "https://it.wikipedia.org/wiki?curid=1758482", "title": "Coupe du B\u00e9nin", "text": "La Coupe du B\u00e9nin \u00e8 una competizione ad eliminazione diretta del Benin. Il secondo torneo per importanza nel paese dopo il campionato nazionale. \u00c8 stata creata nel 1974."}
{"id": "1758487", "revid": "1318658", "url": "https://it.wikipedia.org/wiki?curid=1758487", "title": "Coppa di Botswana", "text": "La Coppa di Botswana, nota come Orange FA Cup per motivi di sponsorizzazione e conosciuta ufficialmente come BFA Challenge Cup, \u00e8 una competizione calcistica botswana istituita nel 1968.\nIn origine la competizione era chiamata \"Lions Cup\". Nel 1992 \u00e8 diventata \"Coca Cola Cup\" per motivi di sponsorizzazione.\nFormula.\nLa competizione si disputa con la formula dell'eliminazione diretta in partita secca e vi partecipano le squadre della \"Premier League\" (massimo livello del campionato nazionale), della \"First Division North\", della \"First Division South\" (divisioni del secondo livello nazionale) e quelle delle \"Regional Leagues\" (tornei a base regionale che rappresentano il terzo livello del campionato). Al primo turno partecipano 32 squadre, le 16 vincenti accedono al secondo turno nel quale entrano altre 16 formazioni, le vincenti accedono al terzo turno dove entrano nella competizione le ultime 16 squadre (i club che nella stagione precedente hanno disputato la \"Premier League\"). I club che escono vincitori da questo turno accedono poi agli ottavi di finale e successivamente ai quarti, alle semifinali e alla finale, tutte disputate in gara unica."}
{"id": "1758488", "revid": "124761480", "url": "https://it.wikipedia.org/wiki?curid=1758488", "title": "Rovetta", "text": "Rovetta (\"Ro\u00e8ta\" o \"Ru\u00e8ta\" in dialetto bergamasco) \u00e8 un comune italiano di abitanti della provincia di Bergamo in Lombardia.\nIl territorio comunale si estende su un altopiano che, sebbene appartenga al bacino orografico del fiume Oglio, \u00e8 considerato parte integrante della val Seriana, ed \u00e8 posto nelle vicinanze della cittadina di Clusone, ad un'altezza di circa 700 m s.l.m.\nCircondato da diversi rilievi quali il monte Blum, il monte Par\u00e8, la Presolana, il monte Falecchio, il monte Pora ed il Pizzo Formico, dista circa 37 chilometri dal capoluogo orobico.\nIl comune \u00e8 gemellato con quello spagnolo di Vilafant localizzato in Catalogna a circa 50\u00a0chilometri da Gerona.\nGeografia fisica.\nTerritorio.\nSituato sull'altopiano di Clusone si apre verso la Val Borlezza, dista circa 38 chilometri a nord-est dal capoluogo orobico.\nOrigini del nome.\nIn passato il nome era \"\"Ro\u00e8ta\", per via della presenza di numerose piante di rovere.\nStoria.\nI primi insediamenti umani presenti sul territorio risalgono all'epoca delle trib\u00f9 degli Orobi, che lasciarono il posto a quelle dei Galli Cenomani, i quali a loro volta si piegarono alla dominazione romana.\nI primi documenti scritti tuttavia risalgono all'anno 1080, quando il borgo era posseduto dei vescovi di Bergamo.\nI secoli successivi videro il paese al centro delle dispute tra fazioni guelfe e ghibelline, tanto che venne incendiato nel 1378, insieme alla vicina frazione di San Lorenzo, durante lo scontro che vide la vittoria dei ghibellini.\nLa tranquillit\u00e0 sociale e politica venne raggiunta con l'avvento della repubblica di Venezia, avvenuta nel corso del XV secolo.\nNel 1409 Rovetta divenne una parrocchia autonoma, mentre San Lorenzo si un\u00ec al vicino paese di Songavazzo, dal quale si sarebbe nuovamente staccato nel 1863.\nGli anni seguenti passarono alle cronache per via delle carestie e delle epidemie di peste, che decimarono la popolazione.\nNel 1734 una grave siccit\u00e0 fu superata grazie ad una sorgente d'acqua, trovata presso la \"Casa Fantoni\", che salv\u00f2 gli abitanti di Rovetta e dei paesi vicini.\nIl paese segu\u00ec quindi le vicende della citt\u00e0 di Bergamo e come questa sub\u00ec l'occupazione francese ed infine entr\u00f2 nel Regno d'Italia.\nIl 28 aprile 1945, 43 fascisti della legione Tagliamento furono fucilati dai partigiani in quella che \u00e8 conosciuta come Strage di Rovetta. L'episodio fu successivamente sottoposto a procedimento giudiziario, avviato nell\u2019estate del 1946 e chiusosi nel 1951 in fase istruttoria, con una sentenza di archiviazione, perch\u00e9 fu un \u00abatto di guerra\u00bb (cfr. Angelo Bendotti, Elisabetta Ruffini, \"Gli ultimi fuochi. 28 aprile 1945, a Rovetta\"\", Bergamo, 2008).\nNel 1967 tutto il territorio comunale di Rovetta fu posto sotto vincolo per l'elevato valore naturalistico ed architettonico, tanto da essere definito \"un quadro naturale di singolare bellezza\". In un primo momento gli abitanti sembrarono non gradire questa decisione, interpretandola come un impedimento per lo svolgimento delle loro attivit\u00e0. Soltanto qualche anno pi\u00f9 tardi, quando il turismo cominci\u00f2 a dare i primi frutti, la questione venne archiviata senza problemi.\nRiconoscimenti.\nNel 2010 il Comune di Rovetta \u00e8 stato insignito di \"Bandiera Verde\" da parte di Legambiente all'interno dell'iniziativa \"La Carovana delle Alpi\" con la seguente motivazione: \"Per le politiche di sostenibilit\u00e0 di un comune che, da anni, applica una convinta pratica di coinvolgimento della popolazione e delle associazioni nella valorizzazione e conservazione del proprio territorio\".\nRicorrenze.\nLa \"Sagra della Patata\" ripropone ogni anno la vita quotidiana del paese nella prima met\u00e0 del XIX secolo: la piazza principale del paese (\"piazza Ferrari\") viene allestita con capanne, paglia e animali e dei volontari indossano gli abiti tradizionali e ripropongono elementi della cultura popolare e del folklore locale. L'iniziativa \u00e8 nata nel 2003 a seguito di un'iniziativa del Comune che ha visto coinvolte le scuole locali, che hanno effettuato una ricerca sulla tradizione della coltivazione della patata.\nNel 2008 \u00e8 stata la base di partenza per la penultima tappa del Giro d'Italia, la Rovetta - Tirano, tappa dove sono stati affrontati Gavia (Cima Coppi), Mortirolo e Aprica.\nMonumenti e luoghi d'interesse.\nCasa museo Fantoni.\nUna delle principali attrazioni del paese \u00e8 la casa museo Fantoni.\nCreato nel 1968 dall'ultimo discendente della famiglia, raccoglie documenti, schizzi, modelli ed opere della famiglia che ebbe in Andrea il proprio esponente di spicco. Sede della fondazione \"Fantonum de Rascarolo\", celebra tutti gli esponenti della famiglia stessa, da Grazioso, padre di Andrea, a Giovanni, famosi intarsiatori, fino a Luigi, letterato e tipografo dal carattere stravagante.\nIl museo fantoni \u00e8 stato segnalato come luogo del cuore dal FAI.\nChiesa Parrocchiale di Tutti i Santi.\nLa chiesa parrocchiale dedicata a Tutti i Santi si trova nel centro del paese e venne costruita per la prima volta nel 1444, successivamente tra il 1659 ed il 1661 venne riedificata in forme barocche e nel 1914 venne allungata, venne demolito il portico esterno edificato il transetto e la cupola sovrastata da un tiburio ottagonale. Nella semplice facciata trovano spazio il portone e le porte delle donne sopra le quali vi sono due nicchie vuote fino al 2008 allorch\u00e9 si decise di porvi le statue di San Pietro e di San Paolo; sulla sommit\u00e0 della facciata si legge la data 1914 a ricordo dell'intervento di ampliamento della chiesa fatto su progetto di Elia Fornoni. Al suo interno vi sono molte bellezze artistiche legate al nome della famiglia Fantoni tra esse spiccano l'altare maggiore in marmo intarsiato del 1600-1700 con i due angeli di Andrea Fantoni, il fonte battesimale risalente al 1460, l'altare della Madonna opera di Andrea Fantoni ai cui piedi vi \u00e8 la sua tomba, il pulpito del 1780 e l'altare dei morti; un po' pi\u00f9 nascosti si trova la bella sacrestia ed il coro sempre opera dei Fantoni; all'interno della chiesa si trovano opere pittoriche importanti tra cui eccelle la pala dell'altare maggiore opera di Giambattista Tiepolo risalente al 1734 raffigurante la \"Madonna in gloria con santi\", vi sono altre opere del Litterini e del Querena. A sinistra del sacro edificio si innalza il maestoso campanile,alto 48 metri, costruito tra il 1672 ed il 1696 su progetto di Andrea Fantoni in pietra locale che termina con una cupola a cipolla ospita 10 campane in Re Bemolle calante della Fonderia Angelo Ottolina di Bergamo fuse nel 1954 e benedette il 2 gennaio 1955. Le ultime 2 campane sono state fuse nel 2015 dalla Fonderia Allanconi.\nTutto il complesso della chiesa ha subito tra il 2007 ed il 2008 un restauro conservativo della parte esterna ossia di rifacimento del tetto e di eliminazione dell'umidit\u00e0 risalente.\nPala del Paradiso.\nLa pala della \"Madonna in gloria con i Santi\", chiamata anche \"Quadro del Paradiso\" fu realizzata nel 1734 da Giovan Battista Tiepolo per il presbiterio della chiesa parrocchiale e ivi collocata nel 1736 in una sontuosa cornice della bottega dei Fantoni. Il suo bozzetto, datato 1733, \u00e8 conservato al museo Poldi Pezzoli di Milano.\nLa pala sub\u00ec un furto nel 1973 e fu recuperata due mesi dopo.\nNel 2009 \u00e8 stata restaurata dal restauratore Antonio Zaccaria. Al termine del restauro, la pala ed il suo bozzetto sono stati esposti insieme a Bergamo dal 16 dicembre 2009 al 31 gennaio 2010.\nChiesa dei Disciplini.\nAccanto alla chiesa parrocchiale vi \u00e8 l'edificio pi\u00f9 antico del paese ossia la Chiesa dei Disciplini risalente al Trecento in questa chiesa trovano spazio un gruppo di statue fantoniane settecentesche a grandezza naturale raffiguranti il compianto al Cristo Morto che fino a circa 50 anni fa si trovavano nell'adiacente oratorio di San Rocco demolito nel 1959.\nChiesa parrocchiale di San Lorenzo.\nNella frazione San Lorenzo vi \u00e8 la chiesa parrocchiale dedicata al suddetto santo edificata intorno al 1899 affiancata dal campanile degli anni '10 del XX secolo e alla vecchia parrocchiale del 1777; tutto il complesso \u00e8 costruito sopra l'area di un antico castello del 1300; all'interno della chiesa sono custodite opere di valore di Lattanzio Querena e Domenico Carpinoni.\nSantuario Madonna di Sommaprada.\nIl santuario dedicato alla Madonna di Somma Prada si erge sulla strada che collega Rovetta a Clusone, e ricorda l'avvenimento miracoloso occorso il 2 luglio 1533, quando i carrettieri provenienti dalla Val di Scalve vennero assaliti dai briganti ma questi vennero allontanati da una luce che scatur\u00ec dalla piccola edicola esistente; venne poi edificato nel 1544 il primo santuario che venne distrutto da una frana del 1622 tranne l'affresco miracoloso e venne cos\u00ec costruito l'attuale a pianta di croce greca con un portico sui cui lati si aprono gli ingressi al santuario.\nAl suo interno vi sono tre altari: sull'altare maggiore si trova l'affresco miracoloso datato intorno al 1400 e raffigurante la Vergine Maria in trono con suo Figlio e ai lati San Sebastiano e San Rocco, tale affresco \u00e8 circondato da una cornice fantoniana del 1700.\nAltri edifici religiosi che testimoniano la forte religiosit\u00e0 popolare sono diffusi sul territorio delle due parrocchie e ricordiamo la Chiesetta della Santissima Trinit\u00e0 e del Crest a Rovetta e quella della Madonna di Lourdes e di San Salvatore a San Lorenzo.\nSport.\nLa principale squadra di calcio della citt\u00e0 \u00e8 l\"'U.S. Rovetta A.S.D.\" che milita in 2\u00aa Categoria.\nDal 2004 \u00e8 affiancata dall\"'A.S.D. San Lorenzo\" che milita invece nel campionato di 2\u00aa Categoria.\nDal mese di luglio del 2006 (ad esclusione dell'anno 2009) la cittadina seriana ospita i ritiri estivi dell'Atalanta.\nil 27 maggio del 2015 a Parma, \"Federico Visinoni\", originario di Rovetta, \"vince\" il \"Campionato Mondiale della Pizza\" (Pizza World Championship) classificandosi al primo posto su pi\u00f9 di 600 concorrenti provenienti da 32 nazioni nel mondo, portando cos\u00ec il titolo iridato alla piccola citt\u00e0 orobica di Rovetta. Nello stesso anno il ragazzo in un'intervista rilasciata al \"L'Eco di Bergamo\" dichiar\u00f2 quanto fosse legato alle sue origini e alla citt\u00e0 di Rovetta dove ha molti parenti ed amici, dedicando la vittoria del titolo proprio alla piccola citt\u00e0 bergamasca. \"Federico Visinoni\" ha anche vissuto nel comune di Rovetta dal 2009 al 2011 dove aveva gi\u00e0 vissuto il padre \"Giuseppe\" dal 1950 al 1973."}
{"id": "1758489", "revid": "33751", "url": "https://it.wikipedia.org/wiki?curid=1758489", "title": "Coppa di Sudan", "text": "La Coppa di Sudan () \u00e8 una competizione calcistica sudanese per club. Il torneo, ad eliminazione diretta, \u00e8 stato istituito nel 1962."}
{"id": "1758490", "revid": "1305772", "url": "https://it.wikipedia.org/wiki?curid=1758490", "title": "Coupe du Mali de football", "text": "La Coupe du Mali de football \u00e8 una competizione calcistica ad eliminazione diretta organizzata dalla Federazione calcistica del Mali. \u00c8 il secondo torneo per importanza dopo il campionato nazionale."}
{"id": "1758491", "revid": "287204", "url": "https://it.wikipedia.org/wiki?curid=1758491", "title": "Anous tenuirostris", "text": "La sterna stolida minore (Anous tenuirostris, Temminck 1823), \u00e8 un uccello della famiglia dei Laridae.\nSistematica.\n\"Anous tenuirostris\" possiede due sottospecie:\nDistribuzione e habitat.\nQuesta sterna vive unicamente nelle Seychelles, nelle isole Mauritius, nelle Isole Chagos e nelle Maldive. Durante l'inverno si sposta sulle coste africane tra la Somalia e il Sudafrica, compresi Madagascar e Comore. La sottospecie \"A. t. melanops\" abita invece le isole della costa occidentale australiana, soprattutto gli Houtman Abrolhos e Ashmore Reef. \u00c8 un uccello che quindi vive prevalentemente sugli atolli."}
{"id": "1758492", "revid": "484362", "url": "https://it.wikipedia.org/wiki?curid=1758492", "title": "Coppa d'Uganda", "text": "La Coppa d'Uganda (), nota dal 1992 al 2010 come Coppa Kakungulu (), \u00e8 una competizione calcistica ad eliminazione diretta organizzata dalla Federazione calcistica dell'Uganda (FUFA) e istituita nel 1971. \n\u00c8 il secondo torneo per importanza dopo il campionato nazionale."}
{"id": "1758495", "revid": "1573940", "url": "https://it.wikipedia.org/wiki?curid=1758495", "title": "Onychoprion fuscatus", "text": "La sterna fuligginosa o rondine di mare oscura (Onychoprion fuscatus, ), \u00e8 un uccello della sottofamiglia Sterninae nella famiglia Laridae.\nTassonomia.\n\"Onychoprion fuscatus\" possiede sette sottospecie:\nDistribuzione e habitat.\nQuesta sterna ha un vasto areale che va dal Canada atlantico fino a Cile e Argentina in America; dalla Norvegia fino al Golfo di Guinea e dal Sudafrica fino all'Australia, passando per le coste dell'Oceano Indiano di Africa e Asia; \u00e8 presente in Oceania e sulle coste pacifiche di Asia e Americhe. Raramente la si incontra anche nel Mediterraneo, nel Mar Baltico, a Terranova, in Gran Bretagna, Nuova Zelanda, Colombia e su alcune isole dell'Oceano Atlantico."}
{"id": "1758497", "revid": "109852716", "url": "https://it.wikipedia.org/wiki?curid=1758497", "title": "Al-Zahir li-i\u02bfzaz al-Din Allah", "text": "Biografia.\nDivenne Imam fatimide succedendo a suo padre, al-Hakim, all'et\u00e0 di soli sedici anni. Tuttavia inizialmente il suo regno fu gestito sotto la supervisione di sua zia paterna, Sitt al-Mulk, che govern\u00f2 saggiamente raccogliendo enorme consenso tra la popolazione. Dopo la sua morte, avvenuta nel 1025, il potere della Reggente venne usurpato da un gruppo di suoi favoriti, che istigarono il giovane sovrano a dedicarsi ai piaceri dei sensi, dimenticandosi completamente della gestione e della amministrazione dell'Imamato. Quando un gruppo di religiosi malikiti richiamarono ufficialmente l'Imam alle sue responsabilit\u00e0, costui li fece bandire da Damasco e da tutto l'Egitto.\nQuesto periodo, che pu\u00f2 essere fatto iniziare con la morte della Reggente Sitt al-Mulk, segn\u00f2 di fatto l'inizio del periodo di declino della dinastia e del regno fatimide.\nTale anarchia fu ulteriormente aggravata dal grave periodo di carestia causato dalle numerose esondazioni del Nilo, che provocarono la morte di migliaia di persone e l'insorgere del banditismo e di taglieggiamenti, nonch\u00e9 l'interruzione delle attivit\u00e0 commerciali soprattutto da parte delle carovane, ormai incapaci di percorrere con sicurezza le tradizionali rotte commerciali. \nIl disgregamento politico del regno fatimide fu evidente quando, approfittando del vuoto di potere, tra il 1024 ed il 1029 la maggior parte del territorio della Siria e della Palestina divenne teatro di numerose ribellioni da parte delle trib\u00f9 beduine, che tuttavia vennero sedate sia dalla diplomazia sia dalle spedizioni militari del generale fatimide e governatore di Cesarea Anushtegin al-Dizbiri. La pi\u00f9 importante di queste rivolte fu guidata dallo \"shaykh\" arabo Salih ibn Mirdas che occup\u00f2 Aleppo e Ramla e gran parte della Siria centrale e settentrionale, autoproclamandosi sovrano indipendente e dando vita cos\u00ec alla dinastia dei Mirdasidi. \nNel 1030 il generale fatimide per\u00f2 si scontr\u00f2 con l'esercito dell'usurpatore e lo sconfisse, uccidendolo nel piccolo villaggio di al-Ochuwana nei pressi di Tiberiade.\n\u02bfAl\u012b al-\u1e92\u0101hir eredit\u00f2 buona parte della eccentricit\u00e0 di suo padre, ne sono testimonianza i numerosi atti di dissolutezza e di abuso nei quali era solito cadere. \u00c8 esemplificativo l'episodio nel quale, dopo aver convocato nel suo palazzo le migliori cantanti del suo regno perch\u00e9 partecipassero a una sontuosa festa di canti e balli, le fece rinchiudere tutte in una enorme stanza, ordinando poi di farla crollare, facendole cos\u00ec morire tutte, sepolte dalle macerie.\nIl totale disinteresse dell'Imam per le sorti politiche e amministrative del suo regno permisero, nel 1029 a uno dei suoi favoriti, Ab\u016b l-Q\u0101sim \u02bfAl\u012b b. Ahmad al-Jarjar\u0101\u02bf\u012b, di autoproclamarsi \"w\u0101si\u1e6da\" dopo aver eliminato tutti i suoi avversari, e di diventare di fatto governatore di Damasco e dell'Egitto, incarico che mantenne fino al 1045. Quest'ultimo, nel nome del califfo, instaur\u00f2 ottimi rapporti diplomatici con l'Impero bizantino di Romano III Argiro, al quale, dopo la firma di un trattato di pace, egli permise la ricostruzione della Basilica del Santo Sepolcro distrutta nel 1009 da suo padre al-\u1e24\u0101kim bi-amri ll\u0101h. Da parte sua, l'Imamato ottenne di poter praticare liberamente il culto islamico nelle moschee di Costantinopoli.\nAl-\u1e92\u0101hir mor\u00ec di peste nel 1036 all'et\u00e0 di trentuno anni e a lui succedette il figlio al-Mustan\u1e63ir bi-ll\u0101h, in qualit\u00e0 di ottavo Imam fatimide."}
{"id": "1758501", "revid": "28592", "url": "https://it.wikipedia.org/wiki?curid=1758501", "title": "Gran Principe di Kiev", "text": ""}
{"id": "1758503", "revid": "8596", "url": "https://it.wikipedia.org/wiki?curid=1758503", "title": "Carme Chac\u00f3n Piqueras", "text": ""}
{"id": "1758504", "revid": "339392", "url": "https://it.wikipedia.org/wiki?curid=1758504", "title": "Nikolai Rubinstein", "text": ""}
{"id": "1758508", "revid": "1543377", "url": "https://it.wikipedia.org/wiki?curid=1758508", "title": "Linea alba (bocca)", "text": "Linea alba \u00e8 termine, utilizzato soprattutto in odontoiatria, che indica una linea della superficie interna della guancia presente in corrispondenza della zona mediana.\nLa sua origine \u00e8 da attribuirsi al contatto con i denti, sia a causa della masticazione, sia per un erroneo posizionalmento del tessuto interno durante il sonno."}
{"id": "1758511", "revid": "28592", "url": "https://it.wikipedia.org/wiki?curid=1758511", "title": "Nadezhda von Meck", "text": ""}
{"id": "1758515", "revid": "1272592", "url": "https://it.wikipedia.org/wiki?curid=1758515", "title": "Attentati alle ambasciate statunitensi del 1998", "text": "Gli attentati alle ambasciate statunitensi del 1998 colpirono le sedi diplomatiche degli Stati Uniti in Kenya e Tanzania il 7 agosto del 1998.\nFurono rivendicati da Osama bin Laden e dall'organizzazione da lui guidata, al-Q\u0101\u2018ida, e sono considerati fra i pi\u00f9 importanti attacchi terroristici contro gli Stati Uniti perpetrati prima degli attentati dell'11 settembre 2001. Il numero complessivo delle vittime fu di 224 morti e circa 4000 feriti.\nGli attacchi.\nI due attacchi avvennero a Nairobi e Dar es Salaam la mattina del 7 agosto 1998, quasi simultaneamente, intorno alle 10:45 ora locale. La data era la ricorrenza dell'arrivo delle truppe americane sul suolo saudita durante la prima guerra del Golfo. In entrambi i casi, le ambasciate furono colpite dalla deflagrazione di ordigni esplosivi.\nL'esplosione a Nairobi fu la pi\u00f9 violenta delle due, e fu udita a oltre 30\u00a0km di distanza. L'ambasciata statunitense fu distrutta, e anche diversi edifici circostanti risultarono gravemente danneggiati. Le vittime accertate furono 212, con circa 4000 feriti. A Dar es Salaam fu danneggiata la struttura dell'ambasciata, con 11 morti e 85 feriti. In entrambi i casi, quasi tutte le vittime erano africani; complessivamente persero la vita solo 12 cittadini statunitensi, tutti a Nairobi.\nRivendicazione.\nGli attentati furono rivendicati da Osama bin Laden, ma le motivazioni non furono mai del tutto chiarite. In alcuni messaggi, bin Laden sostenne che nelle ambasciate colpite era stato programmato il genocidio ruandese; in altre occasioni sostenne che la motivazione era stata l'invasione della Somalia nell'operazione Restore Hope, o l'intenzione degli Stati Uniti di dividere il Sudan in due nazioni separate.\nRisposta statunitense.\nIn risposta agli attentati, l'allora Presidente degli Stati Uniti Bill Clinton ordin\u00f2 il bombardamento di obiettivi militari in Sudan (la fabbrica farmaceutica di Al-Shifa) e Afghanistan il 20 agosto. Questa rappresaglia ebbe conseguenze molto controverse in Sudan, dove i missili colpirono una fabbrica farmaceutica la cui produzione copriva il 50% del fabbisogno nazionale. L'amministrazione statunitense sostenne di avere prove certe che nella fabbrica si producessero anche armi chimiche, ma le successive indagini di diversi gruppi indipendenti internazionali e statunitensi e la testimonianza dei tecnici italiani che lavoravano nella fabbrica provarono che l'accusa era infondata. \nOltre alla risposta militare, l'amministrazione clintoniana mise alcuni sospetti sulla lista delle persone pi\u00f9 ricercate dalla giustizia degli Stati Uniti."}
{"id": "1758516", "revid": "123312709", "url": "https://it.wikipedia.org/wiki?curid=1758516", "title": "Achille Cantoni", "text": "Biografia.\nRiguardo al fatto d'armi avvenuto a Velletri nel 1849, racconta Garibaldi che trovandosi circondato con un piccolo gruppo dei suoi da un \"numero s\u00ec sproporzionato\" di nemici che l'unica prospettiva che rimaneva loro era \"morire da forti\", fu salvato dall'ardimento di Achille Cantoni. Difatti:\nSi laure\u00f2 in Giurisprudenza a Siena nel 1855 e nel 1859 partecip\u00f2 alla II Guerra d\u2019Indipendenza, inquadrato prima nella Guardia Nazionale, poi nell\u2019esercito sardo. Congedatosi nel 1862 (a scadenza di un contratto di 3 anni di ingaggio volontario in disaccordo con l'intervento contro Garibaldi che aveva tentato un'impresa per conquistare Roma) fece ritorno a Forl\u00ec dove, il 30 luglio 1865, venne eletto al Consiglio Comunale.\nCantoni fu comandante della Guardia Nazionale.\nNel 1866 prese parte alla III Guerra d\u2019Indipendenza ancora una volta con i garibaldini, I Reggimento Volontari Italiani, guadagnandosi sul campo la promozione a capitano, quindi a maggiore.\nMor\u00ec il 3 novembre 1867 durante la battaglia di Mentana a capo, come maggiore, della 4\u00aa colonna dei volontari italiani, insieme all'amico Francesco Vigo Pelizzari, nello sfortunato tentativo di liberare Roma. Le sue spoglie riposano nel Sacrario inaugurato il 25 novembre 1867 da Benedetto Cairoli."}
{"id": "1758522", "revid": "1516087", "url": "https://it.wikipedia.org/wiki?curid=1758522", "title": "Peter Tompkins", "text": "Agente dell'OSS, ebbe un ruolo di particolare importanza durante l'occupazione nazista dell'Italia. Lasciato lo spionaggio, ha scritto saggi sulla seconda guerra mondiale, il fascismo, l'occultismo, i misteri dell'archeologia.\nLa giovinezza in Italia e l'ingresso nei servizi segreti statunitensi.\nFiglio di una pittrice e di uno scultore appartenenti a una facoltosa famiglia della Georgia, Peter Tompkins soggiorn\u00f2 ripetutamente a Roma. Appresa la lingua italiana, aveva frequentato, fin dall'infanzia, l'alta borghesia e l'aristocrazia romane, fra cui il principe Camillo Caetani. Negli anni venti, durante le vacanze estive in Versilia, aveva stretto rapporti di amicizia con i figli di Carlo Sforza, oppositore del fascismo.\nNel 1941, ben conscio dell'inevitabilit\u00e0 della guerra fra USA e l'Asse, abbandon\u00f2 definitivamente l'Italia. Rientrato negli Stati Uniti d'America, divenne corrispondente del New York Herald Tribune e, successivamente, decise di entrare nell'OSS chiedendo, e ottenendo, di essere inviato in Italia. Affermer\u00e0 nei suoi libri:\nL'azione dell'OSS in Italia.\nL'OSS, poi divenuta CIA, era nata grazie a Roosevelt, che aveva appoggiato e permesso la nascita dell'organismo su indicazione di William J. Bill Donovan, suo amico personale. Prima della sua nascita, gli USA, al contrario del Regno Unito, non avevano un servizio di spionaggio e controspionaggio adeguato\nL'OSS aveva compiti sia di spionaggio che di sabotaggio; aveva inoltre funzioni di appoggio alle forze partigiane mediante l'invio di danaro e armi e mediante l'individuazione di obbiettivi nemici da distruggere. L'organismo collaborava con i partigiani in tutte le attivit\u00e0 connesse con la resistenza fin dall'autunno del 1943. Altro compito dell'OSS era stabilire contatti con le forze politiche organizzatrici della lotta partigiana.\nIl tentativo di formazione di un organismo autonomo.\nGiunto in Italia dopo l'8 settembre, Tompkins aveva in mente di creare una rete di italiani di provata fede antifascista con caratteristiche simili all'OSS ma del tutto indipendente dall'esercito di Pietro Badoglio. A tal fine si incontr\u00f2 a Capri con Raimondo Craveri e Benedetto Croce, leader liberale antifascista e suocero di Craveri. Con Raimondo Craveri, che vantava un certo credito presso gli alleati in quanto appoggiato dal prestigioso suocero, Tompkins organizz\u00f2 la formazione partigiana denominata Organizzazione Resistenza Italiana (ORI). Tale organizzazione, dotata di un proprio organismo militare a comando americano, avrebbe dovuto interagire strettamente con le forze partigiane. I tre decisero di contattare il generale Pavone, ma Badoglio fu informato e non accett\u00f2 l'operazione prospettata (anche su mandato dell'azionista Ugo La Malfa) da Craveri e Tompkins. Quest'ultimo, pur con l'appoggio di Donovan, non riusc\u00ec a coinvolgere direttamente l'OSS nell'operazione. Era infatti inviso a molti per le critiche che spesso aveva rivolto all'organizzazione e per la propria efficienza e rettitudine nel lavoro. Craveri e Tompkins dovettero pertanto accontentarsi dell'ORI, formata da volontari italiani in grado di operare anche autonomamente ma sempre sotto controllo OSS, con comandi talvolta autonomi o inseriti in missioni statunitensi. Badoglio era contrario, perch\u00e9 timoroso che successivamente l'ORI avrebbe potuto avere un forte peso politico. La mira di Badoglio era infatti che \"a bocce ferme\" si sminuisse l'importanza delle forze partigiane facendole passare per un semplice fenomeno locale, scarsamente efficiente ed efficace.\nUna spia statunitense nella Roma occupata.\nParticolarmente importante fu il supporto fornito da Tompkins a Roma, nel periodo immediatamente successivo allo sbarco alleato ad Anzio e sino alla Liberazione. Lasciata Capri, Tompkins, raggiunse le coste laziali tra l'Argentario e Civitavecchia proveniente dalla Corsica; prosegu\u00ec clandestinamente per Roma, per svolgere il suo ruolo di agente segreto. L'arrivo nella citt\u00e0 eterna avvenne il 21 gennaio 1944, poche ore prima che scattasse l'operazione \"Shingle\" (nome in codice dello sbarco ad Anzio). Giunto nella capitale, Tompkins dovette guardarsi da spie e doppiogiochisti, che in quel periodo non mancavano.\nNonostante le oggettive difficolt\u00e0, Tompkins riusc\u00ec a stringere rapporti con i capi della resistenza romana, incontrandosi pi\u00f9 di una volta con il comunista Giorgio Amendola, il socialista Giuliano Vassalli, e l'azionista Riccardo Bauer. Svolse la sua attivit\u00e0 soprattutto con la collaborazione dell'organizzazione militare partigiana socialista, avvalendosi del futuro ambasciatore Francesco Malfatti di Montetretto e del ten. Maurizio Giglio. Grazie a Malfatti fu possibile costituire una rete informativa segreta per la raccolta di informazioni formata da una sessantina di uomini che, ventiquattro ore su ventiquattro, sorvegliavano i movimenti delle truppe tedesche in entrata e in uscita da Roma, sulle vie consolari. Malfatti riusc\u00ec anche a ottenere notizie da militari austriaci figli di socialisti uccisi dai nazisti sugli spostamenti delle truppe tedesche; infine, entr\u00f2 anche in confidenza con il sergente Fr\u00fchling, in servizio nel carcere di Via Tasso. Ci\u00f2 permise a Tompkins, con la collaborazione del tenente Maurizio Giglio e degli operatori di \u201cRadio Vittoria\u201d, di tenere costantemente informato il contingente anglo-americano della testa di ponte di Anzio, con notizie affidabili.\nPurtroppo il ten. Giglio, a seguito di una delazione, fu catturato dagli agenti della Banda Koch e poi trucidato alle Fosse ardeatine il 24 marzo 1944. Altri 14 collaboratori di Tompkins furono trucidati alle Fosse ardeatine (Italo e Spartaco Pula, Everardo Luzzi, Aldo Ercole, Domenico Ricci, Arturo D'Aspro, Alfredo e Adolfo Sansolini, Giovanni Salvatori, Gastone Gori, Sestilio Ninci, Goffredo Romagnoli, Giuseppe Lo Presti e Gaetano Butera); in precedenza (31 gennaio), aveva perso la vita il partigiano Paolo Renzi. Ci\u00f2 mise in seria difficolt\u00e0 l'organizzazione posta in essere da Tompkins che, tuttavia, tent\u00f2 di ricostituire una rete spionistica, oltre che con Malfatti, anche mediante il tenente altoatesino Ottorino Borin, distaccato prima presso il Comando della Citt\u00e0 Aperta di Roma, poi presso il quartier generale di Kesselring, sul Monte Soratte. Un altro importante canale di informazioni fu costituito grazie ai contatti con un gruppo di tre agenti e due operatori radio, guidati da Arrigo Paladini (nome in codice: \u201cEugenio\u201d), inviati a Roma dalla V armata statunitense.\nPer la maggior parte della sua missione, Tompkins si nascose in una stanza segreta, ricavata all'interno dell'antico Palazzo Lovatelli, nell'omonima piazza di Roma. Da esso usc\u00ec definitivamente soltanto il giorno della liberazione. Purtroppo, subito dopo il ritiro tedesco, altri suoi collaboratori, gi\u00e0 prigionieri nel carcere di Via Tasso, furono fucilati presso La Storta (Edmondo Di Pillo, Alberto Pennacchi, Libero De Angelis, Gastone Gori e l'architetto polacco Frejdrik Borian).\nPeter Tompkins opinionista e scrittore.\nNel dopoguerra, si dedic\u00f2 principalmente all'attivit\u00e0 di opinionista e scrittore. In due libri autobiografici, \u201c\"A Spy in Rome\"\u201d (1962) e \u201c\"Italy Betrayed\"\u201d (1966), Tompkins ha narrato la formazione dell'organismo OSS e gli episodi delle prime operazioni, sottolineando le difficolt\u00e0 incontrate con i responsabili dell'organizzazione e accusandoli di malafede ed incapacit\u00e0. Secondo Tompkins, infatti, questi ultimi non intuirono l'importanza di una struttura unitaria come il CLN, per impedire la trasformazione della Resistenza ai nazifascisti in una lotta intestina fra gli antifascisti stessi; tale intuizione si rivel\u00f2 non priva di fondamento e verr\u00e0 pagata dall'agente dopo il conflitto, al momento della trasformazione dell'OSS in CIA, allorch\u00e9 si tent\u00f2 di negargli i riconoscimenti che meritava per la propria azione di infiltrato e sabotatore.\nTompkins ha confermato tale opinione anche successivamente in un convegno a Venezia, accusando l'OSS di aver combattuto da una parte il regime nazifascista e dall'altra, salvato i fascisti della X\u00aa Flottiglia MAS agli ordini di Junio Valerio Borghese e il comandante delle SS Karl Wolff, oltre ad altri nazisti. Tompkins stesso era convinto che vi fossero infiltrati fascisti all'interno dell'OSS; in una delle sue ultime apparizioni pubbliche in occasione delle celebrazioni per la liberazione di Roma (4 giugno 2006), lo scrittore e agente americano ha tenuto a precisare che la missione dell'OSS, che comandava durante l'occupazione nazifascista della citt\u00e0 eterna, non sarebbe stata possibile senza la collaborazione di donne e uomini della Resistenza italiana.\nPeter Tompkins storico del fascismo.\nTompkins pot\u00e9 visionare una copia microfilmata dell'archivio segreto di Mussolini, esistente nei \"National Archives\" di Washington, oltre ad altri documenti segreti. L'esame di tale documentazione lo port\u00f2 a sostenere alcune tesi originali, ma non del tutto prive di fondamento storico, che rappresent\u00f2 nel volume \u201c\"Dalle carte segrete del Duce\"\u201d, (2001).\nIn particolare:\nAltre pubblicazioni di Peter Tompkins.\nTompkins ha scritto anche altri libri sulla seconda guerra mondiale (\"The Murder of Admiral Darlan\"), sulla CIA (\"La CIA in Guatemala. Orrori di un genocidio\"), l'archeologia misteriosa (\"Secrets of the Great Pyramid\"; \"The secret of Atlantis\"; \"The Magic of Obelisks\"; \"Mysteries of the Mexican Pyramids\"), sull'occultismo (\"La vita segreta delle piante\", \"La vita segreta della natura\")."}
{"id": "1758523", "revid": "1494169", "url": "https://it.wikipedia.org/wiki?curid=1758523", "title": "Oggetti non stellari nella costellazione di Pegaso", "text": "Principali oggetti non stellari visibili nella costellazione di Pegaso."}
{"id": "1758529", "revid": "183483", "url": "https://it.wikipedia.org/wiki?curid=1758529", "title": "NGC 1499", "text": ""}
{"id": "1758530", "revid": "1833487", "url": "https://it.wikipedia.org/wiki?curid=1758530", "title": "Maleppeggio", "text": "Il maleppeggio \u00e8 un attrezzo edile. Si presenta come un piccolo piccone in acciaio forgiato e stampato, di circa 25 centimetri in lunghezza e di 400/500 grammi di peso. \u00c8 detto erroneamente anche \"malepeggio\".\nDescrizione.\n\u00c8 costituito da due parti: il manico, tradizionalmente di legno di frassino, e la massa lavorante di lega d'acciaio. Le sezioni terminali di quest'ultima sono sagomate a punta di scalpello, con lame ortogonali tra di loro. Una \u00e8 parallela al manico e serve principalmente per tagliare o scheggiare. L'altra \u00e8 perpendicolare al manico e pu\u00f2 essere usata anche come una zappa per scavare e asportare materiale. Attualmente si \u00e8 diffuso il manico di materiale plastico ma quello di legno \u00e8 pi\u00f9 comune.\nIl maleppeggio \u00e8 particolarmente adatto sia per sagomare pietre di tufo o mattoni da utilizzare nella costruzione di muri, sia per eseguire piccole demolizioni come, ad esempio, rimuovere l'intonaco o scavare nicchie e alloggiamenti.\nIl nome, molto probabilmente, deriva dalla locuzione laziale \"\"alla mala peggio\", con il significato di \"alla meno peggio\"\". In effetti, l'attrezzo \u00e8 pi\u00f9 adatto a lavori di sgrossatura che di finitura. Tuttavia, la tradizione popolare collega questo strano nome al fatto che, se si usa l'attrezzo come corpo contundente, una sua punta fa male e l'altra fa peggio."}
{"id": "1758532", "revid": "1494169", "url": "https://it.wikipedia.org/wiki?curid=1758532", "title": "Oggetti non stellari nella costellazione di Perseo", "text": "Principali oggetti non stellari visibili nella costellazione di Perseo."}
{"id": "1758536", "revid": "1573940", "url": "https://it.wikipedia.org/wiki?curid=1758536", "title": "Chiesa di San Barnaba (Capriasca)", "text": "La chiesa parrocchiale di San Barnaba \u00e8 un edificio religioso che si trova a Bidogno, frazione di Capriasca in Canton Ticino.\nStoria.\nVenne eretta nel XV secolo sulle fondamenta di un edificio pi\u00f9 antico. Nel XVII secolo vennero aggiunte tre cappelle laterali. Il campanile \u00e8 del XVIII secolo.\nDescrizione.\nLa chiesa ha una pianta ad unica navata suddivisa in tre campate e ricoperta da una volta a crociera. Il coro \u00e8 invece sormontato da una volta a botte."}
{"id": "1758537", "revid": "1494169", "url": "https://it.wikipedia.org/wiki?curid=1758537", "title": "Oggetti non stellari nella costellazione del Pesce Australe", "text": "Principali oggetti non stellari visibili nella costellazione del Pesce Australe."}
{"id": "1758540", "revid": "37401", "url": "https://it.wikipedia.org/wiki?curid=1758540", "title": "Dione Crisostomo", "text": "Biografia.\nOriginario della citt\u00e0 di Prusa, situata nella provincia romana di Bitinia (odierna Bursa, in Turchia), Dione ebbe fama di grande eloquenza, che gli valse il soprannome di \"Crisostomo\" (\"Bocca d'oro\"). Il biografo Filostrato lo include tra i retori della cosiddetta Seconda Sofistica.\nNel primo periodo della sua attivit\u00e0, Dione, formatosi alla scuola retorica di stampo \"tecnicistico\" allora imperante, fu in aspra polemica contro i filosofi, in linea con le teorie di Quintiliano e con la politica di restaurazione classicista operata dall'imperatore Vespasiano. Dovrebbe essere giunto a Roma proprio sotto i Flavi, come conferenziere itinerante, recitando l'orazione funebre per Melancoma, amasio di Tito, morto nel 70 d.C.\nSotto l'impero di Domiziano (81-96 d.C.), per\u00f2, egli cadde in disgrazia e fu condannato ad un lungo esilio, testimoniato in alcune sue orazioni, ma del quale rimangono incerte sia le modalit\u00e0 esatte sia le cause (forse da ricondurre alla sua familiarit\u00e0 con un personaggio condannato, cugino dell'imperatore).\nDurante l'esilio, secondo la testimonianza di Sinesio di Cirene, Dione diede \"una svolta alla propria vita\" convertendosi alla filosofia. In effetti, gli scritti posteriori a questo periodo rivelano un nuovo interesse per le teorie filosofiche di tipo cinico e stoico, nonch\u00e9 influenze delle dottrine platoniche. L'esilio di Dione fu revocato alla nomina dell'imperatore Nerva, e sotto il principato di Traiano il retore recuper\u00f2 appieno il suo prestigio presso la corte imperiale romana, come testimoniato da quattro discorsi sulla regalit\u00e0 rivolti a Traiano, forse tra il 100 e il 107, anni in cui, peraltro, come sappiamo da Plinio il Giovane, egli fu attivo politicamente nella sua citt\u00e0 e nell'intera provincia di Bitinia, configurandosi come mediatore culturale tra le classi dirigenti provinciali e il potere imperiale.\nOpere.\nIl \"corpus\" delle orazioni dionee, cos\u00ec come ci \u00e8 pervenuto, consiste di 80 discorsi (tre dei quali certamente spuri), raggruppabili secondo i temi.\nLe orazioni filosofiche sono quelle pi\u00f9 rappresentate, spesso in forma dialogica (orr. I-X, XIII-XXVIII, XXX, XXXVI, XLII, LIV-LIVI, LXII-LXXIV, LXXVI-LXXX). Tra esse, interessanti per il loro contenuto di filosofia politica sono, tra le altre, le orazioni raggruppate come \"Sulla regalit\u00e0\" (I-IV), indirizzate quasi sicuramente a Traiano: esse presentano molti spunti per la definizione di un'etica del governante e testimoniano l'accettazione e la ormai crescente partecipazione dei Greci nei confronti dei principi e della vita amministrativa dell'Impero Romano. Di stampo pi\u00f9 propriamente cinico sono le orazioni \"Sulla tirannide\", dette anche \"diogeniche\", che condannano l'atteggiamento tirannico del cattivo sovrano (alludendo forse a Domiziano). \nAlle declamazioni mitologiche appartengono le orazioni LII-LIII, LVII-LXI. Ancora, le orazioni epidittiche, come le XI-XII - i celebri \"Discorso Troiano\" e \"Discorso Olimpico\" -, XXIX - \"Discorso funebre per Melancoma\", amasio dell'imperatore Tito -, LXXV-LXXVI, e i perduti \"Elogio della Chioma\"- riportato, forse in estratto, da Sinesio di Cirene-, \"Tempe\", \"Memnone\", \"Elogio del pappagallo\", \"Elogio del moscerino\", \"Elogio di Eracle e di Platone\".\nAll'attivit\u00e0 pre e post esilio appartengono le orazioni politiche, pronunciate tra Rodi, Alessandro, Tarso, Celene, Nicomedia, Nicea, Apamea e la nativa Prusa.&lt;br&gt;Infine, Dione sembra essersi cimentato, come molti neosofisti, anche con l'erudizione storica, con una \"Storia dei Geti\" (perduta, ma riassunta e utilizzata da Iordanes) e l'altrettanto perduta \"Sulla virt\u00f9 di Alessandro\"."}
{"id": "1758541", "revid": "74173", "url": "https://it.wikipedia.org/wiki?curid=1758541", "title": "Pulkovo (Oblast' di Leningrado)", "text": "Pulkovo \u00e8 un villaggio quasi disabitato e situato nel Lomonosovskij rajon nell'oblast' di Leningrado."}
{"id": "1758544", "revid": "40129431", "url": "https://it.wikipedia.org/wiki?curid=1758544", "title": "Raion di Lomonosov", "text": ""}
{"id": "1758546", "revid": "1494169", "url": "https://it.wikipedia.org/wiki?curid=1758546", "title": "Oggetti non stellari nella costellazione della Poppa", "text": "Principali oggetti non stellari visibili nella costellazione della Poppa"}
{"id": "1758549", "revid": "1494169", "url": "https://it.wikipedia.org/wiki?curid=1758549", "title": "Oggetti non stellari nella costellazione del Regolo", "text": "Principali oggetti non stellari visibili nella costellazione del Regolo."}
{"id": "1758555", "revid": "1910023", "url": "https://it.wikipedia.org/wiki?curid=1758555", "title": "Viviani", "text": ""}
{"id": "1758556", "revid": "767487", "url": "https://it.wikipedia.org/wiki?curid=1758556", "title": "Keely Smith", "text": "Le origini.\nSin da ragazza dimostr\u00f2 una naturale attitudine al canto (non ha mai imparato a leggere la musica), e a 14 anni inizi\u00f2 a cantare con la banda locale della Marina guidata da Saxie Dowell. All'et\u00e0 di 15 anni venne ingaggiata nella banda di Earl Bennett.\nNel 1948 Louis Prima era in Virginia e cercava una cantante, Keely ebbe una audizione, fu scelta e lasci\u00f2 i tre fratelli e la lavanderia di famiglia. All'et\u00e0 di 18 anni, nel 1949, inizi\u00f2 la sua prima tourn\u00e9e. Con Louis Prima registr\u00f2 parecchi duetti e raggiunse il successo.\nIl successo con Louis Prima negli anni cinquanta.\nLa coppia si spos\u00f2 il 13 luglio 1953, e Keely divenne la quarta moglie di Louis, avendo con lui due figlie, Toni e Luanne.\nNel 1956 registra il suo album The Wildest! con Louis Prima che sar\u00e0 premiato con il Grammy Hall of Fame Award 1999.\nProbabilmente il loro pi\u00f9 grande successo fu la canzone \"That Ol'Black Magic\", che nel 1958 entr\u00f2 nella classifica americana dei dischi pi\u00f9 venduti. Nel 1959 lei e Prima vinsero il loro primo Grammy Award.\nIl loro spettacolo a Las Vegas, in cui lei e l'italoamericano Prima (supportati dal sassofonista Sam Butera) oltre che cantare recitavano in chiave ironica sul palco la loro relazione, fu un grande successo per gran parte degli anni cinquanta (e diede spunto ai duetti tra Cher e Sonny Bono dieci anni dopo). La coppia apparve anche nel 1959 nel film \"Hey Boy! Hey Girl!\", in cui lei cantava \"Fever\", e in molti altri film dell'epoca.\nIl divorzio e gli anni sessanta.\nNel 1961 Smith divorzi\u00f2 da Prima per \"crudelt\u00e0 mentale\". Firm\u00f2 un contratto con la Reprise Records, dove ebbe come direttore artistico Nelson Riddle. Il suo primo successo solista fu \"I wish you love\". Nel 1965 entr\u00f2 nelle classifiche inglesi con un album di cover dei Beatles e la canzone \"You're Breaking My Heart\".\nGli anni recenti.\nDopo aver sposato il produttore musicale Jimmy Bowen, Keely Smith si ritir\u00f2 dalle scene e crebbe le sue due figlie, vivendo in Nevada ed esibendosi occasionalmente a Las Vegas.\nNel 1985 torn\u00f2 a incidere il singolo \"I'm In Love Again\" e vari album: \"Swing, Swing, Swing\" (2002), \"Keely sings Sinatra\" (2001 che ricevette una nomination ai Grammy Award), \"Keely Swings Count Basie Style with Strings\" (2002), \"Vegas '58 - Today\" (2005).\nSmith ha reinciso \"Oh Marie\", una canzone del periodo con Louis Prima, rinominandola \"Oh Louis\".\nIl 10 febbraio 2008, la Smith ha cantato \"That Old Black Magic\" con Kid Rock al 50\u00ba anniversario dei Grammy Awards trasmesso dalla CBS."}
{"id": "1758561", "revid": "12109", "url": "https://it.wikipedia.org/wiki?curid=1758561", "title": "Roma Softball Fastipitch", "text": ""}
{"id": "1758563", "revid": "1310927", "url": "https://it.wikipedia.org/wiki?curid=1758563", "title": "Kenny Cooper", "text": "Carriera.\nGiovanili.\nKenny Cooper \u00e8 figlio d'arte, infatti suo padre Ken Cooper Sr. ha giocato come portiere professionista in Inghilterra e nei Dallas Tornado, club della North American Soccer League.\nKenny Cooper ha frequentato le scuole superiori a Dallas, militando nella squadra locale dei Solar 85 Soccer Club. Giocando con questo team, Cooper ha attirato l'attenzione di molti osservatori tra i quali Jimmy Ryan, direttore del settore giovanile del Manchester United (curiosit\u00e0: Ryan aveva giocato col padre di Cooper nei Tornado). Il giovane Kenny, nel 2003, viene invitato in Inghilterra per una settimana di prova: l'esito dei test \u00e8 positivo e lo United decide di acquistare il giocatore.\nIl periodo al Manchester United.\nA Manchester, Cooper non riesce a entrare in prima squadra, restando relegato nel team delle riserve. La societ\u00e0 decide allora di prestarlo all'Acad\u00e9mica Coimbra, un club portoghese. Anche qui, Cooper non trova molto spazio, cos\u00ec lo United lo presta all'Oldham Athletic. \u00c8 per\u00f2 ormai chiaro che l'attaccante statunitense non ha possibilit\u00e0 di diventare un titolare dei \"Red Devils\", che decidono di lasciarlo libero di trovarsi un altro club.\nIl ritorno negli USA.\nTornato negli USA nel 2006, Cooper firma un contratto con gli FC Dallas, segnando 11 goal nella sua stagione d'esordio. Anche la stagione 2007 comincia alla grande, ma un brutto infortunio nel match contro i Los Angeles Galaxy lo costringer\u00e0 a saltare tutto il resto del campionato.\nCon la nazionale.\nIl 20 gennaio 2007, Cooper esordisce con la maglia della nazionale in un'amichevole contro la Danimarca. Entrato a pochi minuti dalla fine, l'attaccante di Dallas riuscir\u00e0 anche a segnare una rete.\nViene convocato in rosa per la Gold Cup 2009 in cui gli Stati Uniti arrivano al secondo posto battuti in finale dal Messico."}
{"id": "1758577", "revid": "61051", "url": "https://it.wikipedia.org/wiki?curid=1758577", "title": "160\u00b0 Special Operations Aviation Regiment", "text": ""}
{"id": "1758582", "revid": "1494169", "url": "https://it.wikipedia.org/wiki?curid=1758582", "title": "Oggetti non stellari nella costellazione del Reticolo", "text": "Principali oggetti non stellari visibili nella costellazione del Reticolo."}
{"id": "1758594", "revid": "767487", "url": "https://it.wikipedia.org/wiki?curid=1758594", "title": "Cerfontaine (Belgio)", "text": "Cerfontaine (in vallone \"Cerfontinne\") \u00e8 un comune belga di 4.579 abitanti situato nella provincia vallona di Namur."}
{"id": "1758595", "revid": "36426", "url": "https://it.wikipedia.org/wiki?curid=1758595", "title": "Palazzo Bartolomei Buschetti", "text": ""}
{"id": "1758597", "revid": "1529788", "url": "https://it.wikipedia.org/wiki?curid=1758597", "title": "Bartolomeo Scappi", "text": "Luogo di nascita.\nSulla terza colonna della navata di destra nella Chiesa di S. Giorgio, a Dumenza (Provincia di Varese), esiste una lapide, segnalata da Monsignor Giuseppe Parapini, riferentesi alla consacrazione della chiesa, avvenuta il 26 luglio 1581, che si riferisce ad un lascito per Messe perpetue stabilito da Bartolomeo Scappi, cavaliere e conte lateranense. Queste donazioni erano sempre fatte a un tempio del luogo di origine: da ci\u00f2 la certezza che lo Scappi fosse nato a Dumenza.\nInoltre nella sala consiliare del Comune di Dumenza \u00e8 affissa una lapide a ricordo del famoso concittadino.\nLe informazioni sono state fornite dal Comune di Dumenza e sono pubblicate nel volume \"Accademia Italiana della Cucina - Atti del convegno internazionale\" - quaderno stampato in 5500 copie fuori commercio, riservate agli accademici della cucina.\nLa carriera.\nIl primo evento noto della sua carriera fu nell'aprile del 1536: egli organizz\u00f2 un banchetto al servizio del cardinale Lorenzo Campeggi. Serv\u00ec alla corte di altri cardinali, fino a divenire cuoco delle cucine vaticane sotto il papa Pio IV. Continu\u00f2 successivamente come cuoco sotto Pio V.\nMor\u00ec il 13 aprile del 1577 e fu sepolto nella chiesa dei Santi Vincenzo e Anastasio alla Regola, dedicata ai cuochi e ai fornai.\nLe opere.\nAl culmine della carriera, pubblic\u00f2 il pi\u00f9 grande trattato di cucina del tempo che includeva oltre mille ricette e trattava degli strumenti di cucina e di tutto ci\u00f2 che doveva conoscere un cuoco rinascimentale di alto livello.\nIn quest'opera si ha la prima raffigurazione conosciuta di una forchetta e vengono introdotti nuovi metodi di preparazione e l'uso di ingredienti importati dalle Americhe. In essa, inoltre, Scappi definisce il Parmigiano come il miglior formaggio al mondo.\nL'opera ebbe grande successo e venne ristampata regolarmente fino al 1643. Includendo numerose ricette di pasta, pasta ripiena, torte e altre preparazioni a base di pasta sfoglia e pasta frolla, l'opera anticipa molte caratteristiche di quella che diventer\u00e0 la cucina italiana moderna."}
{"id": "1758599", "revid": "767487", "url": "https://it.wikipedia.org/wiki?curid=1758599", "title": "Doische", "text": "Doische (in vallone \"Dweche\") \u00e8 un comune belga di 2.912 abitanti situato nella provincia vallona di Namur."}
{"id": "1758605", "revid": "80598", "url": "https://it.wikipedia.org/wiki?curid=1758605", "title": "Per brevit\u00e0 chiamato artista", "text": "Per brevit\u00e0 chiamato artista \u00e8 un album di Francesco De Gregori, pubblicato il 23 maggio 2008.\nIl disco.\nIl titolo dell'album cita un verso del brano inedito del cantautore risalente al 1974, \"De Gregori era morto\", mai inciso su un album ufficiale ma ben noto ai suoi fans.\nIl disco \u00e8 stato registrato nei primi mesi del 2008. Alcune canzoni (ad esempio la title track e \"Finestre rotte\") vengono presentate dal vivo nel tour precedente l'uscita dell'album ed \u00e8 lo stesso cantautore a spiegare durante i concerti il titolo, che nasce dalla formula con cui, nei contratti discografici, \u00e8 definito il cantante.\nTutte le canzoni sono state scritte da De Gregori, tranne \"L'angelo di Lyon\", cover di \"The Angel of Lyon\" del cantautore statunitense Tom Russell (da lui scritto insieme a Steve Young e sempre da lui inciso nel 1992 nel suo album \"Switchblades of Love\"), tradotta in maniera fedele all'originale dal fratello Luigi Grechi, che nel 1999 l'aveva a sua volta incisa nell'album \"Cos\u00ec va la vita\": per la seconda volta, dopo \"Il bandito e il campione\", De Gregori incide una canzone firmata dal fratello.\nTutti i brani sono editi dalle Edizioni musicali Serraglio, tranne \"L'angelo di Lyon\".\nIl disco \u00e8 stato registrato e missato nei Forward Studios di Grottaferrata da Gianmario Lussana; la copertina \u00e8 opera di Alessandro Arianti.\nIl primo singolo estratto (ma diffuso solo in forma promozionale per le radio agli inizi di maggio) \u00e8 \"Per brevit\u00e0 chiamato artista\", un valzer lento che presenta, nel testo e nell'arrangiamento, chiari riferimenti al cantautore canadese Leonard Cohen, in particolare alla canzone \"The Window\", inclusa nell'album \"Recent Songs\" (1979); in generale le sonorit\u00e0 delle altre canzoni risentono dello stesso stile, tranne \"Finestre rotte\", un rock blues ritmato. Il 16 maggio viene pubblicato il secondo singolo, \"Celebrazione\".\nI musicisti che lo accompagnano sono gli stessi dell'album precedente in studio, \"Calypsos\".\nMusicisti.\nNel libretto dell'album i musicisti sono in realt\u00e0 suddivisi canzone per canzone; per motivi di comodit\u00e0 sono stati qui invece riportati tutti insieme:\nOrchestra d'archi arrangiata da Guido Guglielminetti e diretta da Maurizio Sparagna."}
{"id": "1758606", "revid": "110157", "url": "https://it.wikipedia.org/wiki?curid=1758606", "title": "Florennes", "text": "Florennes (in vallone \"Florene\") \u00e8 un comune belga di 10.825 abitanti situato nella provincia vallona di Namur."}
{"id": "1758608", "revid": "767487", "url": "https://it.wikipedia.org/wiki?curid=1758608", "title": "Philippeville", "text": "Philippeville (in vallone \"Flipveye\") \u00e8 un comune belga di 8.482 abitanti situato nella provincia vallona di Namur.\nSuddivisioni.\nIl comune comprende le seguenti localit\u00e0:"}
{"id": "1758611", "revid": "767487", "url": "https://it.wikipedia.org/wiki?curid=1758611", "title": "Viroinval", "text": "Viroinval (in vallone \"Virwinv\u00e5\") \u00e8 un comune belga di 5.747 abitanti situato nella provincia vallona di Namur."}
{"id": "1758612", "revid": "767487", "url": "https://it.wikipedia.org/wiki?curid=1758612", "title": "Walcourt", "text": "Walcourt (in vallone \"Walco\u00fb\") \u00e8 un comune belga di 17.652 abitanti situato nella provincia vallona di Namur."}
{"id": "1758614", "revid": "1718925", "url": "https://it.wikipedia.org/wiki?curid=1758614", "title": "Universit\u00e0 Carlos III", "text": "Fondata nel 1989, l'Universit\u00e0 Carlo III di Madrid (\"Universidad Carlos III de Madrid\"-UC3M) \u00e8 una delle sei universit\u00e0 pubbliche della Comunit\u00e0 autonoma di Madrid con la Complutense (UCM), l'Universit\u00e0 Autonoma di Madrid (UAM), l'Universit\u00e0 Politecnica di Madrid (UPM), l'Universit\u00e0 di Alcal\u00e1 (UAH) e l'Universit\u00e0 Rey Juan Carlos (URJC).\nSi tratta di un'istituzione delle dimensioni contenute (circa 17.000 studenti), caratterizzata dal rigore e dal rapporto stretto tra studenti e professori. Dal momento della sua fondazione, ha sempre cercato di mantenersi fedele ai principi promulgati dall'Instituci\u00f3n Libre de Ense\u00f1anza. Si compone di tre campus distribuiti per la provincia (Legan\u00e9s, Getafe, Colmenarejo). Offre circa 40 titoli di laurea che vengono ripartiti tra le seguenti aree: tecnica, giuridica, socioeconomica e umanistica, senza dimenticare altre subaree come comunicazione (Giornalismo e Comunicazione Audiovisuale) e la Biblioteconomia e Documentazione.\nLa Carlos III si distingue delle altre universit\u00e0 madrilene per una serie di caratteristiche: \u00e8 l'unica universit\u00e0 spagnola nella quale tutti i dottorati sono stati catalogati come \"di qualit\u00e0\", tutti gli studenti devono frequentare almeno un corso impartito nella facolt\u00e0 di Humanidades, e il 98% dei laureati trova lavoro nel primo anno successivo alla laurea; gli studenti valutano ogni professore al termine di ogni quadrimestre; l'istituzione dispone di ampi e moderni laboratori e una biblioteca esemplare che svolge anche il servizio di mediateca, tutto ci\u00f2 ripartito in edifici funzionali all'interno dei tre campus; dispone di copertura Wi-Fi in tutta l'universit\u00e0 e offre pi\u00f9 di mille postazioni Internet nelle varie aule informatiche. Presenta una delle maggiori offerte di attivit\u00e0 culturali e sportive rispetto alle altre universit\u00e0 europee.\nLe sue tre Residenze universitarie (colegios mayores), sono un centro di attivit\u00e0 culturale dato che da l\u00ec passano ogni anno artisti, politici e intellettuali di massima rilevanza. Inoltre sar\u00e0 pioniera nell'attuazione del Processo di Bologna.\nMotto.\nIl suo motto \u00e8 \"Homo homini sacra res\" (\"L'uomo \u00e8 qualcosa di sacro per l'uomo\"), parafrasi della celebre citazione di Plauto \"Homo homini lupus est\" (\"L'uomo \u00e8 un lupo per l'uomo\"). Il nuovo rettore, eletto il 27 aprile 2007, \u00e8 il cattedratico di statistica Daniel Pe\u00f1a S\u00e1nchez de Rivera. In passato fu rettore di questa universit\u00e0 per 18 anni l'ex deputato socialista Gregorio Peces-Barba, uno degli autori della Costituzione del 1978.\nCampus di Getafe.\nQuesto campus \u00e8 situato nella zona nord della localit\u00e0 madrilena di Getafe. \u00c8 il maggiore in grandezza dei tre campus universitari. Consta di 17 edifici, due facolt\u00e0, due biblioteche e tre caffetterie. Secondo la numerazione dell'universit\u00e0, nella facolt\u00e0 di Scienze Sociali e Giuridiche si trovano gli edifici dall'1 al 13, il numero 15 appartiene alla facolt\u00e0 di Humanidades, il 14, il 16 e il 17 appartengono alla facolt\u00e0 di Comunicazione.\nCampus di Legan\u00e9s.\nSituato nella citt\u00e0 di Legan\u00e9s, al suo interno si trova la Scola Politecnica Superiore. All'interno dei suoi edifici si incontrano una biblioteca con sala lettura, un fondo specializzato, materiale audiovisuale e un laboratorio linguistico. Inoltre consta di un auditorio e un centro polisportivo.\nCampus di Colmenarejo.\nIl campus di Colmanerejo si trova nella Sierra Ovest di Madrid. In questo centro si impartiscono alcune lezioni delle facolt\u00e0 di Scienze Sociali e Giuridiche, Humanidades, Comunicazione e Documentazione, e la Scuola Politecnoca Superiore.\nTra i suoi servizi include la Biblioteca \"Men\u00e9ndez Pidal\", con un fondo specializzato di 30.000 volumi, aule studio, ricerca e lavoro, emeroteca, collezioni cinematografiche, corsi di lingue, viaggi e studi locali.\nProgramma estivo.\nL'universit\u00e0 Carlos III presenta un programma estivo con corsi i cui temi vengono cambiati ogni anno con lo scopo di promuovere la conoscenza scientifica, il recupero della memoria storica e l'esercizio del pensiero critico che offre gli strumenti per l'analisi dell'attualit\u00e0 informativa. I corsi estivi hanno luogo in due sedi differenti: il campus di Colmenarejo situato al nord-ovest di Madrid e il municipio di Villablino, nella Provincia di Le\u00f3n, questi ultimi con la collaborazione dell'Universit\u00e0 di Le\u00f3n. Questo programma offre agli studenti l'opportunit\u00e0 di ottenere crediti di Humanidades per aver frequentato i corsi del programma.\nAuditorio Padre Soler.\nL'auditorio Padre Soler dell'Universit\u00e0 CarlosIII di madrid \u00e8 situato nel campus di Legan\u00e9s. Con una capienza di oltre mille posti, dispone delle installazioni necessarie per la realizzazione di qualsiasi tipo di attivit\u00e0 culturale di teatro, danza o musica. \u00c8 uno dei migliori della Comunit\u00e0 autonoma di Madrid, non solo per la sua qualit\u00e0 acustiche e per l'eccellente visuale che si ottiene da qualsiasi posizione, ma anche per la qualit\u00e0 e variet\u00e0 dei suoi spettacoli. Le sue due sale (auditorio e sala lauree) sono entrambe dotate di un moderno apparato audiovisuale specialmente indicato per celebrazione di congressi, conferenze, ecc.\nIl Teatro real e l'Universit\u00e0 Carlos III di Madrid hanno firmato un accordo storico che dal settembre 2006 permette ai membri della comunit\u00e0 universitaria di poter assistere a prime di opera, concerti musicali e spettacoli di danza, alcuni dei quali presenteranno la prima nell'Auditorio Padre Soler per poi passare al Teatro Real."}
{"id": "1758616", "revid": "628767", "url": "https://it.wikipedia.org/wiki?curid=1758616", "title": "Regioni del Qu\u00e9bec", "text": "Le regioni amministrative della provincia canadese del Quebec sono state create il 29 marzo 1966, e successivamente riorganizzate il 22 dicembre 1987. Esse non hanno capitali o capoluoghi ufficiali. Ufficialmente il Quebec conta 17 regioni amministrative:\nFonte: Institut de la Statistique du Qu\u00e9bec"}
{"id": "1758629", "revid": "1342471", "url": "https://it.wikipedia.org/wiki?curid=1758629", "title": "Dike", "text": "Dike (, anche Diche o Dice) \u00e8, nella religione dell'antica Grecia (mitologia greca), la dea della Giustizia.\nFiglia di Zeus (\u0396\u03b5\u03cd\u03c2) e di Temi (\u0398\u03ad\u03bc\u03b9\u03c2) in Esiodo, la dea \u00e8 annoverata tra le Ore (\u1f6d\u03c1\u03b1\u03b9) e quindi ha come sorelle Eunomia (\u0395\u1f50\u03bd\u03bf\u03bc\u03af\u03b1) e Eirene (E\u1f30\u03c1\u03ae\u03bd\u03b7), le quali, come lei, vegliano sulle opere degli uomini. Dike riferisce a Zeus le colpe degli uomini perch\u00e9, per via di esse, lei viene offesa; quando gli uomini la scacciano la dea li segue piangendo e avvolta nella foschia procura loro del male.\nPindaro le attribuisce una figlia, Calma (\u1f28\u03c3\u1fe0\u03c7\u03af\u03b1), intendendola come \"tranquillit\u00e0\", \"quiete\" dello stato.\nIn Pausania Dike punisce la dea dell'Ingiustizia Adikia (\u1f08\u03b4\u03b9\u03ba\u03af\u03b1); mentre in Euripide essa cattura i criminali.\nViene presentata come \"vergine\" e Platone considera questa condizione come incorrotta, perch\u00e9 tale deve essere la \"giustizia\".\nArato di Soli (III secolo a.C.) nei \"Fenomeni\" (96 e sgg.) rende Dike protagonista di una vicenda che Esiodo aveva attribuito a Nemesi (N\u03ad\u03bc\u03b5\u03c3\u03b9\u03c2, \"Distribuisce\") e ad Aidos (\u0391\u1f30\u03b4\u03ce\u03c2, \"Pudicizia\"), le due divinit\u00e0 che abbandoneranno gli uomini dell'et\u00e0 del ferro ai loro mali; qui Dike, figlia di Astreo (\u1f08\u03c3\u03c4\u03c1\u03b1\u1fd6\u03bf\u03c2), lascia l'umanit\u00e0 per andare a formare la costellazione della Vergine, cos\u00ec, pi\u00f9 tardi, verr\u00e0 identificata con la vergine Astrea.\nNegli \"Atti degli apostoli\" Dike viene richiamata, come credenza \"pagana\", nel ruolo di punire gli assassini. Cos\u00ec quando Paolo di Tarso, giunto naufrago sull'isola di Malta e accolto benevolmente dalla popolazione, mentre ravvivava un fuoco viene morso da un serpente:\n\u0394\u03af\u03ba\u03b7 nel mito.\n\"Allora Zeus, re degli dei, condusse come prima sposa Meti\"\n\"Quindi egli spos\u00f2 la splendida Temi che gener\u00f2 le Ore, Eunomia e Diche e la fiorente Eirene, che curano le opere degli uomini mortali\" \nEsiodo, \"Teogonia\" 902"}
{"id": "1758631", "revid": "287204", "url": "https://it.wikipedia.org/wiki?curid=1758631", "title": "Universita Carlos III", "text": ""}
{"id": "1758635", "revid": "1522738", "url": "https://it.wikipedia.org/wiki?curid=1758635", "title": "Principe Colias", "text": ""}
{"id": "1758637", "revid": "106456", "url": "https://it.wikipedia.org/wiki?curid=1758637", "title": "Bi\u00e8vre", "text": ""}
{"id": "1758639", "revid": "1573940", "url": "https://it.wikipedia.org/wiki?curid=1758639", "title": "Chiesa di San Pietro martire (Lugano)", "text": "La chiesa parrocchiale di San Pietro da Verona \u00e8 un edificio religioso che si trova a Certara, frazione di Lugano, in Canton Ticino.\nStoria.\nLa costruzione risale alla seconda met\u00e0 del XVI secolo. Nel XVII secolo venne rimaneggiata in stile barocco.\nDescrizione.\nLa chiesa si presenta con una pianta ad unica navata coperta con volta a botte, affiancata da due cappelle laterali e conclusa con un coro."}
{"id": "1758646", "revid": "767487", "url": "https://it.wikipedia.org/wiki?curid=1758646", "title": "Bi\u00e8vre (Belgio)", "text": "Bi\u00e8vre (in vallone \"Bive\") \u00e8 un comune belga di 3.164 abitanti situato nella provincia vallona di Namur."}
{"id": "1758648", "revid": "767487", "url": "https://it.wikipedia.org/wiki?curid=1758648", "title": "Gedinne", "text": "Gedinne (in vallone \"Djedene\") \u00e8 un comune belga di 4.445 abitanti situato nella provincia vallona di Namur."}
{"id": "1758650", "revid": "767487", "url": "https://it.wikipedia.org/wiki?curid=1758650", "title": "Hamois", "text": "Hamois (in vallone \"Hamw\u00e8\") \u00e8 un comune belga di 4.579 abitanti situato nella provincia vallona di Namur."}
{"id": "1758655", "revid": "767487", "url": "https://it.wikipedia.org/wiki?curid=1758655", "title": "Hasti\u00e8re", "text": "Hasti\u00e8re (in vallone \"Astire\") \u00e8 un comune belga di 5.278 abitanti situato nella provincia vallona di Namur."}
{"id": "1758660", "revid": "110157", "url": "https://it.wikipedia.org/wiki?curid=1758660", "title": "Havelange", "text": "Havelange (in vallone \"Havlondje\") \u00e8 un comune belga di 4.926 abitanti situato nella provincia vallona di Namur."}
{"id": "1758663", "revid": "110157", "url": "https://it.wikipedia.org/wiki?curid=1758663", "title": "Houyet", "text": "Houyet \u00e8 un comune belga di 4.471 abitanti situato nella provincia vallona di Namur."}
{"id": "1758664", "revid": "599013", "url": "https://it.wikipedia.org/wiki?curid=1758664", "title": "Andrea Bari", "text": "Carriera.\nNato a Senigallia ma cresciuto e residente ad Ostra dove \u00e8 compagno di classe di Emanuele Birarelli, che ritrover\u00e0 nel settore giovanile di Falconara, dal 2007 al 2013 a Trento e nella stagione 2016-17 a Perugia, oltre che in nazionale, inizia a giocare a pallavolo nella piccola societ\u00e0 del suo paese, per poi trasferirsi nel prestigioso settore giovanile del Falconara Pallavolo. Grazie agli ottimi fondamentali difensivi riesce ad approdare in prima squadra, sfruttando la nascita del ruolo del libero. Dopo due stagioni in serie B1 esordisce nel massimo campionato nazionale: con la maglia di Taranto disputa il campionato 2001-02. Negli anni successivi milita sempre in A1, con le maglie del Perugia e Gioia del Colle prima di approdare, nel 2005, alla Trentino Volley.\nIl 7 maggio 2008 si laurea per la prima volta Campione d'Italia, mentre il 5 aprile 2009 conquista la Champions League. Il 2009 termina con la vittoria della Coppa del Mondo per club. Il ritorno alla vittoria in patria \u00e8 del 2010: conquista la Coppa Italia nella Final Four di Montecatini Terme, mentre in Europa conquista per il secondo anno consecutivo la Champions League, vincendo anche il titolo di miglior libero della manifestazione.\nAndrea Anastasi lo convoca in Nazionale per i Mondiali del 2010 in Italia, ma lo utilizza raramente in campo.\nNella stagione 2010-2011 con Trento si laurea campione d'Italia, d'Europa (venendo anche eletto miglior libero della Champions League) e del mondo. Diventa libero titolare con la Nazionale italiana, con cui partecipa alle finali della World League 2011, vince l'argento al campionato europeo 2011, venendo eletto miglior libero della manifestazione e nel 2012 vince la medaglia di bronzo ai Giochi della XXX Olimpiade di Londra.\nNella stagione 2013-14, dopo essere stato ben otto anni a Trento, passa alla Gruppo Sportivo Porto Robur Costa di Ravenna, dove resta per altre tre annate. Nella stagione 2016-17 passa alla Sir Safety Umbria Volley di Perugia, sempre in Serie A1.\nPer il campionato 2017-18 si accasa alla Marconi Volley Spoleto in Serie A2 per il suo ultimo campionato professionistico, accettando quindi la proposta del Volley 3 di Belvedere Ostrense con cui disputa la Serie C nella stagione 2018-19 nel ruolo di schiacciatore."}
{"id": "1758669", "revid": "188323", "url": "https://it.wikipedia.org/wiki?curid=1758669", "title": "Mezzi d'opera", "text": ""}
{"id": "1758671", "revid": "188323", "url": "https://it.wikipedia.org/wiki?curid=1758671", "title": "Sachs XTC 125", "text": ""}
{"id": "1758672", "revid": "188323", "url": "https://it.wikipedia.org/wiki?curid=1758672", "title": "Sachs XTC 125 N", "text": ""}
{"id": "1758673", "revid": "188323", "url": "https://it.wikipedia.org/wiki?curid=1758673", "title": "Sachs XTC 125 R", "text": ""}
{"id": "1758674", "revid": "767487", "url": "https://it.wikipedia.org/wiki?curid=1758674", "title": "Onhaye", "text": "Onhaye \u00e8 un comune belga di 3.124 abitanti situato nella provincia vallona di Namur."}
{"id": "1758676", "revid": "6923", "url": "https://it.wikipedia.org/wiki?curid=1758676", "title": "Yamaha Dragstar", "text": ""}
{"id": "1758677", "revid": "200568", "url": "https://it.wikipedia.org/wiki?curid=1758677", "title": "Rochefort (Belgio)", "text": "Rochefort (in vallone \"Rotchfoirt\") \u00e8 un comune belga di 12.474 abitanti situato nella provincia vallona di Namur."}
{"id": "1758681", "revid": "110157", "url": "https://it.wikipedia.org/wiki?curid=1758681", "title": "Somme-Leuze", "text": "Somme-Leuze (in vallone \"Some-Leuze\") \u00e8 un comune belga di 4.732 abitanti situato nella provincia vallona di Namur."}
{"id": "1758684", "revid": "767487", "url": "https://it.wikipedia.org/wiki?curid=1758684", "title": "Vresse-sur-Semois", "text": "Vresse-sur-Semois (in vallone \"Vresse\") \u00e8 un comune belga di 2.861 abitanti situato nella provincia vallona di Namur."}
{"id": "1758685", "revid": "767487", "url": "https://it.wikipedia.org/wiki?curid=1758685", "title": "Yvoir", "text": "Yvoir (in vallone \"Uwar\") \u00e8 un comune belga di 8.563 abitanti situato nella provincia vallona di Namur."}
{"id": "1758688", "revid": "89039", "url": "https://it.wikipedia.org/wiki?curid=1758688", "title": "Municipio di Mel", "text": ""}
{"id": "1758691", "revid": "118218", "url": "https://it.wikipedia.org/wiki?curid=1758691", "title": "Cesare Nordio", "text": "Biografia.\nFu direttore del Liceo Musicale di Bologna e del Conservatorio Claudio Monteverdi di Bolzano. A lui si deve la fondazione del Concorso pianistico internazionale Ferruccio Busoni, uno dei pi\u00f9 prestigiosi concorsi pianistici esistenti, intitolato alla memoria di Ferruccio Busoni. \nDurante il suo periodo a Bologna ospit\u00f2 molti grandi musicisti, tra cui Igor Stravinsky e Arturo Toscanini. Fu Nordio a dover fronteggiare, il 14 maggio 1931, la squadraccia fascista che schiaffeggi\u00f2 il maestro Toscanini per essersi rifiutato di eseguire l'inno fascista \"Giovinezza\" prima del previsto concerto dedicato a Giuseppe Martucci. Di fronte alla porta del Conservatorio di Bologna, il capo della squadra fascista affront\u00f2 Nordio con le parole \"In questo luogo si sotiene che Toscanini sia il Dio della musica, ma tutti sanno che di Dio ne esiste uno solo, e si chiama Benito Mussolini\". A seguito di questo episodio, Toscanini abbandon\u00f2 frettolosamente l'Italia.\nIl Concorso Busoni.\nNel gennaio 1949, allora direttore del Conservatorio Claudio Monteverdi di Bolzano, meditando sul fatto che nessuno avesse pensato alla ricorrenza del venticinquesimo anniversario della scomparsa del grande pianista e compositore empolese, promosse la nascita di un concorso dedicato a Ferruccio Busoni. Si rivolse in primo luogo al pianista Arturo Benedetti Michelangeli, che accolse con entusiasmo la proposta e contribu\u00ec con una somma generosa. Il premio, oltre ad una somma di denaro e ad un pianoforte a mezza coda, prevedeva la scrittura per un certo numero di concerti. La prima giuria fu formata da alcuni fra i pi\u00f9 grandi musicisti dell'epoca, che risposero con entusiasmo all'invito di Nordio: Alfred Cortot, Edwin Fischer, Wilhelm Backhaus, Claudio Arrau, Paul Baumgartner, Rudolf Serkin, Arthur Rubinstein, Gino Tagliapietra, Robert Casadesus, Egon Petri, Walter Gieseking, Nikita Magaloff e Alexander Borowski. Ader\u00ec anche, con entusiasmo, il pianista rumeno Dinu Lipatti, che per\u00f2 scomparve di l\u00ec a poco.\nIl concorso doveva essere una manifestazione da svolgersi una tantum, in occasione dell'anniversario. Successe per\u00f2 che la giuria non decret\u00f2 alcun vincitore e cos\u00ec il concorso venne ripetuto. Nessun vincitore fu proclamato fino al 1952 (primo premio a Sergio Perticaroli). La competizione aveva nel frattempo raggiunto una tale fama e prestigio che venne trasformata in concorso annuale (biennale dagli anni 2000)."}
{"id": "1758694", "revid": "12590", "url": "https://it.wikipedia.org/wiki?curid=1758694", "title": "Laser doppler", "text": ""}
{"id": "1758696", "revid": "339392", "url": "https://it.wikipedia.org/wiki?curid=1758696", "title": "Produzione olearia", "text": ""}
{"id": "1758698", "revid": "1305772", "url": "https://it.wikipedia.org/wiki?curid=1758698", "title": "N (videogioco)", "text": "N \u00e8 un videogioco a piattaforme freeware pubblicato per la prima volta nel 2004, sviluppato e distribuito come file eseguibile di Adobe Flash da Metanet Software. Si ispira in parte ad alcuni famosi videogiochi come \"Lode Runner\", \"Zool\" e \"Soldat\" e utilizza un motore fisico realistico.\nTrama.\nIl personaggio, un ninja professionista, dispone di un metabolismo straordinariamente rapido che gli conferisce una velocit\u00e0, una destrezza e una forza straordinarie. Per contro, tale metabolismo fornisce al personaggio solamente un minuto e mezzo di vita. Come la maggior parte dei ninja, anche il personaggio di N \u00e8 assetato di ricchezza e raccoglie il suo oro all'interno di sale infestate da robot e dispositivi a guardia dell'oro. N, \u00ab\"The Way of the Ninja\"\u00bb, la via del ninja, \u00e8 un sistema di formazione spirituale, mentale e fisica basato sulla non violenza e l'umilt\u00e0.\nModalit\u00e0 di gioco.\nIn \"N\", un classico videogioco a piattaforme in 2D, il giocatore controlla un ninja che corre, salta, raccoglie l'oro, apre e chiude delle porte tramite dispositivi ed evita i nemici nel tentativo di attivare l'interruttore principale per aprire la porta di uscita che porta alla salvezza. Il gameplay include tre soli movimenti principali: spostamento a destra, spostamento a sinistra e salto. La combinazione di questi movimenti su diversi tipi di terreno e a diverse velocit\u00e0 consente al ninja di effettuare spostamenti rapidi o lentissimi e salti molto alti su muri e piattaforme.\n\"N\" \u00e8 composto da episodi, a loro volta composti da cinque livelli numerati da 0 a 4. Nella versione 1.4, il gioco contiene cento episodi, per un totale di cinquecento livelli ufficiali. Lo scopo di ogni livello \u00e8 lo stesso: attivare l'interruttore per la porta di uscita e portarsi in salvo prima del limite di tempo di 90 secondi. Alcuni livelli hanno pi\u00f9 di una porta di uscita e quindi pi\u00f9 interruttori.\nIl tempo limite per completare un livello \u00e8 cumulativo, ci\u00f2 significa che i 90 secondi sopra citati si applicano solo al livello 0 di ciascun episodio. Pi\u00f9 oro viene raccolto in ogni livello, pi\u00f9 sale il tempo a disposizione per completare il livello stesso. Se il giocatore raccoglie molto oro al livello 0, si ritrover\u00e0 con pi\u00f9 tempo per completare il livello 1, e cos\u00ec via, sino al livello 4 di ogni episodio.\n\"N\" contiene inoltre una caratteristica che aggiunge il supporto per costruire livelli personalizzati, grazie a un \"editor\" di livelli incluso nel software.\nGame over.\nIl protagonista pu\u00f2 morire in diversi modi: toccando il suolo ad una velocit\u00e0 e da un'altezza troppo elevate per poter essere sopportate; folgorato da uno \"zap drone\" o da una \"floor guard\"; distrutto da una mina oppure da un razzo, da un laser o da proiettili lanciati da torrette fisse; schiacciato dalla chiusura di una porta o di un dispositivo mobile; suicida (tramite il tasto \"k\" della tastiera); infine pu\u00f2 morire perch\u00e9 viene superato il limite di tempo massimo consentito per completare il livello. Una volta morto il ninja, il giocatore pu\u00f2 ricominciare il livello immediatamente.\nN+.\nIl 20 febbraio 2008 \u00e8 stata distribuita una versione di \"N\" chiamata \"N+\" e disponibile solo per Xbox Live Arcade."}
{"id": "1758700", "revid": "729019", "url": "https://it.wikipedia.org/wiki?curid=1758700", "title": "Moreno Guizzo", "text": "Biografia.\nNasce artisticamente con l'avvento della radiofonia privata italiana.\nNel 1976 dopo una collaborazione presso una piccola radio dell'hinterland milanese: Radio Groane Intersound approda a Radio Milano International dove con altri pionieri dell'etere (Claudio Cecchetto, Leonardo Leopardo, Gerry Scotti, Gigio D'Ambrosio) si dedica molto attivamente alla nascita di una nuova professione per il panorama italiano: il Deejay radiofonico.\nGli schemi a cui attingere sono naturalmente quelli americani e la voglia di renderli a portata mediterranea \u00e8 tanta. Registrazioni di cassette di radio U.S.A importate da gentili amici e notti intere ad ascoltare Bob Stewart e Benny Brown a Radio Lussemburgo formano lo stile di tutti i D.J. di one-o-one, indiscutibilmente personaggi da seguire per tutti quelli che stavano intraprendendo in Italia la stessa avventura.\nNel 1982 esce da R.M.I. e collabora con Claudio Cecchetto agli esordi come editore con la sua Radio Deejay. \nNel 1983 contribuisce alla creazione di Radio Capital che si presenta come la prima radio italiana dal formato di settore, dedicata completamente alla musica da ballare; logo dell'emittente \"Dance All Day\".\nNell'86 ritorna a R.M.I. 101 qui si ferma ancora per due anni prima di trasferirsi nel Principato di Monaco dove entra nell'organico storico delle Onde Medie di Radio Monte Carlo (Awanagana, Robertino, Luisella Berrino) per condurre diverse trasmissioni a carattere musicale.\nNegli anni novanta importanti collaborazioni con RTL 102.5, Top Italia Radio e Italia Network che da Udine irradiava il bel paese con musica internazionale di tendenza e qualit\u00e0.\nDopo una pausa di qualche anno ritorna nel 2005 alla corte di Lorenzo Suraci a RTL 102,5 stazione che ritrova molto evoluta sotto l'aspetto tecnologico/aziendale ma molto limitata sotto l'aspetto artistico nella figura del deejay. Probabilmente \u00e8 questo il fatto che porta nel 2007 alla rottura della collaborazione con l'emittente di Cologno Monzese."}
{"id": "1758701", "revid": "196390", "url": "https://it.wikipedia.org/wiki?curid=1758701", "title": "Filodoro Bologna", "text": ""}
{"id": "1758704", "revid": "486946", "url": "https://it.wikipedia.org/wiki?curid=1758704", "title": "Pfizer Reggio Calabria", "text": ""}
{"id": "1758705", "revid": "156341", "url": "https://it.wikipedia.org/wiki?curid=1758705", "title": "Kleenex Pistoia", "text": ""}
{"id": "1758706", "revid": "486946", "url": "https://it.wikipedia.org/wiki?curid=1758706", "title": "Bialetti Montecatini", "text": ""}
{"id": "1758707", "revid": "156341", "url": "https://it.wikipedia.org/wiki?curid=1758707", "title": "Campeginese Reggio Emilia", "text": ""}
{"id": "1758708", "revid": "486946", "url": "https://it.wikipedia.org/wiki?curid=1758708", "title": "Onyx Caserta", "text": ""}
{"id": "1758709", "revid": "339392", "url": "https://it.wikipedia.org/wiki?curid=1758709", "title": "Altopiano della Murgia", "text": ""}
{"id": "1758710", "revid": "156341", "url": "https://it.wikipedia.org/wiki?curid=1758710", "title": "Acqua Lora Venezia", "text": ""}
{"id": "1758714", "revid": "123398925", "url": "https://it.wikipedia.org/wiki?curid=1758714", "title": "Contender", "text": "Il Contender \u00e8 una imbarcazione da regata, a deriva mobile e governata da un'unica persona (equipaggio singolo).\nStoria.\nIl progetto \u00e8 di Ben Lexcen, progettista australiano che port\u00f2 la Coppa America in Australia strappandola agli americani con la famosa Australia II ed il suo bulbo con le alette. Fu presentato alla selezione del CIO per sostituire il FINN, ma nonostante l'approvazione dopo la seconda revisione, alla fine il FINN rimase Classe Olimpica e il Contender prosegu\u00ec la sua vita.\nDescrizione.\nL'armamento comprende un'unica vela (randa) ed il trapezio che consente a chi la governa di mantenere il controllo dello sbandamento. \nTramite il trapezio infatti il timoniere pu\u00f2 sporgersi fuori bordo per bilanciare con il suo peso la pressione del vento sulla vela ed evitare il ribaltamento dell'imbarcazione (scuffiare).\nIl Contender \u00e8 un'imbarcazione considerata ad \"alte prestazioni\" ed il timoniere deve essere allenato fisicamente e tecnicamente. Tale abilit\u00e0 \u00e8 richiesta soprattutto dal fatto che il Contender \u00e8 una delle pochissime derive ad equipaggio singolo in cui il timoniere, svolgendo anche la funzione di prodiere, deve utilizzare il trapezio per mantenere il corretto assetto dell'imbarcazione.\nLa barca \u00e8 lunga 4,90 metri, ha una superficie velica di 10,8 metri quadrati e pesa 83 chili."}
{"id": "1758715", "revid": "125420015", "url": "https://it.wikipedia.org/wiki?curid=1758715", "title": "Giuseppe Maria Mitelli", "text": "Figlio del celebre pittore Agostino Mitelli (Bologna 1609 - Madrid 1660) fu a sua volta pittore, ma soprattutto fu uno dei pi\u00f9 prolifici incisori del Seicento. Riprodusse a olio capolavori dei Carracci, del Guercino e di altri insigni pittori bolognesi. Realizz\u00f2 all'acquaforte una straordinaria quantit\u00e0 di soggetti di ogni genere: scene di vita quotidiana, allegorie sacre e profane, satire politiche, proverbi, giochi di societ\u00e0. Preziose dal punto di vista etnografico le sue scene popolaresche; tra esse ricordiamo le trentatr\u00e9 incisioni sui giochi popolari.\nLe sue incisioni erano spesso accompagnate da brevi commenti o da poesie in italiano sei-settecentesco e qualche volta in dialetto bolognese. Alcune, tra cui quelle dei mesi, furono usate nel fortunato programma RAI Almanacco del giorno dopo.\nIl Tarocchino del Mitelli.\nIntorno al 1660 realizz\u00f2 per un membro di una potente famiglia bolognese, il conte Prospero Bentivoglio, il \"Giuoco di Carte con una Nuova forma di Tarocchini\" (una variante dei classici Tarocchi): 62 carte di gusto tipicamente barocco che ancor oggi sono considerate uno degli esempi pi\u00f9 alti della produzione artistica di Mitelli. Lo storico Giordano Berti ha definito il Tarocchino di Mitelli \"gioiello di creativit\u00e0, volo di fantasia, esercizio stilistico perfetto\" e ha ripercorso la fortuna di queste carte nel corso dei secoli, tra ristampe e copie in controparte.\nVa notato che l'artista pose il proprio autoritratto sull'Asso di Denari e, per affermare l'originalit\u00e0 del suo capolavoro, aggiunse INV. DIS. e INT: \"invent\u00f2, disegn\u00f2 e intagli\u00f2\"."}
{"id": "1758724", "revid": "767487", "url": "https://it.wikipedia.org/wiki?curid=1758724", "title": "I guerrieri della palude silenziosa", "text": "I guerrieri della palude silenziosa (\"Southern Comfort\") \u00e8 un film del 1981 diretto da Walter Hill.\nTrama.\nLouisiana, 1973. Durante un fine settimana si svolgono le manovre di addestramento militare della Guardia Nazionale dell'Esercito della Louisiana a ridosso delle grandi paludi e l'incarico assegnato alla Squadra Bravo, comandata dal sergente scelto Crawford Poole, \u00e8 di attraversarne un tratto largo alcune decine di miglia, per poi ricongiungersi con il resto delle truppe presso il paese di Catahoula. Una volta addentratisi nella palude, i nove soldati si accorgono che la mappa in loro possesso non \u00e8 precisa e che il fiume ha esondato, interrompendo il loro sentiero.\nLa squadra, anzich\u00e9 tornare al punto di partenza, decide di proseguire utilizzando delle canoe abbandonate lungo la riva, i cui proprietari, bracconieri cajun, arrivano mentre la pattuglia \u00e8 a met\u00e0 del guado; il soldato di prima classe Stuckey si diverte a spaventarli dirigendo verso di loro una raffica della sua mitragliatrice M60 caricato a salve ma inaspettatamente i cajun rispondono al fuoco, uccidendo il sergente Poole con un colpo di carabina. Gli otto soldati superstiti, che nella concitazione cadono in acqua perdendo bussola e radio, rimanendo in questo modo tagliati fuori dalle comunicazioni con la base, raggiungono la riva a nuoto, e da l\u00ec iniziano una tortuosissima avanzata attraverso le foreste e le paludi per cercare una via d'uscita, sempre braccati dagli invisibili cajun, ancora pi\u00f9 spietati dopo che i militari hanno fatto prigioniero un loro amico e il caporale \"Coach\" Bowden, che sta scivolando nella follia, ha fatto esplodere il loro capanno.\nLe uniche manifestazioni della presenza dei cajun sono dei macabri segnali che lasciano lungo il percorso: otto animali sventrati e appesi a dei pali come monito per i soldati per la fine che li attende, i loro mastini lanciati d'improvviso all'attacco nel mezzo della foresta e le mortali trappole nascoste nella palude come quella che uccide il soldato di prima classe Tyrone Cribbs. In un crescendo di tensione ed angoscia tra i superstiti, il caporale Charles Hardin uccide durante una colluttazione la testa calda Lonnie Reece che intendeva affogare l'ostaggio e quest'ultimo ne approfitta per fuggire. Il risentimento per l'incapacit\u00e0 del sergente Casper, che aveva preso la guida della squadra, porta ad una disgregazione del gruppo, in cui solo Hardin e il soldato di prima classe Spencer, caratterialmente diversi ma uniti dal medesimo disincanto antimilitarista, sembrano mantenere la sufficiente freddezza per fronteggiare il pericolo incombente.\nMentre partono le ricerche dei dispersi (i protagonisti vedono passare un elicottero Bell 206 dell'esercito tra gli alberi ma non riescono a farsi localizzare), i cacciatori cajun uccidono uno ad uno tutti i commilitoni di Hardin e Spencer, ma un mattino a sorpresa questi ricevono un aiuto dall'ex-prigioniero, che indica loro un sentiero da seguire per uscire dagli acquitrini. Lungo la pista, i due sopravvissuti ottengono un passaggio su un furgone da una coppia che li conduce ad uno sperduto villaggio cajun privo di telefoni ed in cui gli abitanti si stanno preparando per una festa. Lo smarrimento dei due soldati \u00e8 pari a quello dello spettatore, che non \u00e8 in grado di decifrare se gli abitanti di questo villaggio, che parlano pochissimo inglese, siano amici o spettatori della vicina mattanza, ed un montaggio alternato delle scene dei due confusi in un ballo e di un gruppo di uomini che ammazzano e squartano due maiali non fa che aumentare la tensione.\nMentre la festa continua, tre cacciatori, di cui due arrivati in canoa ed uno dal sentiero, per catturare i superstiti, ingaggiano un feroce corpo a corpo con i due militari tra le stanze di un magazzino, mentre a pochi metri i suoni di un concerto e del ballo coprono i rumori degli spari. Hardin viene ferito a una spalla ma i due riescono ad eliminare gli inseguitori e ad uscire vivi dal paese, mentre sopra di loro ripassa l'elicottero in ricognizione; mentre lo rincorrono tra gli alberi, cercando disperatamente di farsi localizzare, viene tagliata loro la strada da un camion: solo all'ultima inquadratura del film compare il simbolo dell'Esercito degli Stati Uniti sulla portiera laterale dell'automezzo."}
{"id": "1758726", "revid": "92723", "url": "https://it.wikipedia.org/wiki?curid=1758726", "title": "Spettroscopia in trasformata di Fourier", "text": "La spettroscopia in trasformata di Fourier \u00e8 una tecnica spettroscopica in cui si acquisisce il segnale nel dominio del tempo (o dello spazio), e quindi si ricava lo spettro nel dominio della frequenza tramite un'operazione di trasformata di Fourier.\nQuesta tecnica pu\u00f2 essere applicata a vari tipi di spettroscopia: spettroscopia infrarossa (FTIR), spettrometria di massa, risonanza magnetica nucleare, risonanza paramagnetica elettronica, spettroscopia Raman.\nFunzionamento.\nL'obiettivo della spettroscopia in trasformata di Fourier \u00e8 la misurazione dello spettro di assorbimento di una particolare sostanza, cio\u00e8 quanto quella sostanza assorba energia sotto forma di luce a diverse lunghezze d'onda. Il metodo convenzionale consiste nell'utilizzare una sorgente monocromatica, variare mano a mano la lunghezza d'onda e misurare la quantit\u00e0 di luce assorbita dal campione: questo procedimento viene regolarmente seguito ad esempio nella spettroscopia ultravioletta/visibile. L'esperimento richiede per\u00f2 molto tempo, soprattutto se \u00e8 richiesto uno spettro ampio in termini di lunghezze d'onda e non la misura dell'assorbimento a una singola frequenza: perci\u00f2 si \u00e8 reso necessario l'utilizzo di sorgenti a banda larga, che contengano tutte le frequenze che si desidera studiare. Per distinguere l'assorbimento delle diverse lunghezze d'onda da parte del campione \u00e8 poi necessario utilizzare uno strumento specifico, che nel caso delle spettroscopie ottiche \u00e8 l'interferometro di Michelson.\nDapprima viene misurato lo spettro senza alcun campione (la scansione del \"background\"): in questo modo si pu\u00f2 misurare la quantit\u00e0 di luce trasmessa dall'apparato alle diverse frequenze, eseguendo una trasformata di Fourier dello spettro risultante. Successivamente si inserisce la sostanza da analizzare fra la sorgente e l'interferometro: la nuova misurazione, dopo la trasformata di Fourier e la sottrazione del \"background\", corrisponder\u00e0 allo spettro di assorbimento desiderato. L'intera operazione pu\u00f2 essere eseguita in tempi molto rapidi, essendo il calcolo della trasformata di Fourier molto veloce sui computer moderni.\nQuesto genere di spettroscopia ha due principali vantaggi sulla tecnica tradizionale:"}
{"id": "1758736", "revid": "44654", "url": "https://it.wikipedia.org/wiki?curid=1758736", "title": "Cristoforo di Messisburgo", "text": ""}
{"id": "1758739", "revid": "123136103", "url": "https://it.wikipedia.org/wiki?curid=1758739", "title": "Ricotta di fuscella", "text": "La ricotta di fuscella \u00e8 un formaggio fresco di mucca, prodotto in Campania, riconosciuto come prodotto agroalimentare tradizionale.\nDenominazione.\nLa denominazione deriva dalla parola napoletana \"fiscella\", presente anche nella lingua italiana letteraria, che indica il cestello forato di forma tronco conica, tradizionalmente fatto di ramoscelli di giunco o vimini intrecciati, nel quale viene trasportata e venduta. Con il termine \"fuscella\" viene indicata anche un'attrezzatura casearia comune per ottenere la ricotta, realizzata in materiale plastico adatto all'uso alimentare. Ha una forma di contenitore tronco conico forato con delle piccole fessure.\nCaratteristiche.\n\u00c8 un formaggio dalla forma tronco piramidale, ciascuna ricotta ha un peso inferiore ai 2 kg., ha colore bianco porcellana, senza crosta e dalla consistenza pastosa, con sapore delicato e dolce.\nProcesso di produzione.\nIl latte derivato dalla mungitura, che viene utilizzato crudo o pastorizzato, viene filtrato e refrigerato. Successivamente viene salato e portato ad una temperatura di 84-85\u00b0 e acidificato. Dopo circa trenta minuti, mantenendo la temperatura ai valori precedenti, si separa la massa coagulata che viene disposta in cestelli forati di forma tronco conica, e conservata nel ghiaccio per dieci giorni. Non vengono utilizzati acidi organici o correttori di pH di natura chimica. La fase finale prevede il confezionamento della ricotta all'interno di un involucro protettivo, mantenuto e commercializzato privo del liquido di governo.\nZone di produzione.\nLa produzione di questo formaggio avviene in tutta la provincia di Napoli, ed \u00e8 consolidato nel comune di Sant'Anastasia, dove anticamente era presente un fiorente allevamento caprino, il cui latte garantiva la produzione in tutta la regione.\nAbbinamenti.\nSi consuma da sola e viene impiegata nella preparazione di molti piatti tradizionali della Campania, dalla pasta ripiena ai dolci come la pastiera."}
{"id": "1758740", "revid": "15929177", "url": "https://it.wikipedia.org/wiki?curid=1758740", "title": "Ore (mitologia)", "text": ""}
{"id": "1758741", "revid": "61051", "url": "https://it.wikipedia.org/wiki?curid=1758741", "title": "Piovani", "text": ""}
{"id": "1758744", "revid": "838137", "url": "https://it.wikipedia.org/wiki?curid=1758744", "title": "Vigilanti cura", "text": " Vigilanti cura \u00e8 un'enciclica di papa Pio XI, promulgata il 29 giugno 1936, scritta all'Episcopato degli Stati Uniti d'America e dedicata ai mezzi di comunicazione sociale, ed in particolare al cinema. I film, dice il Pontefice, non devono \"\u00ab servire soltanto a passare il tempo \u00bb\", ma \"\u00ab possono e debbono illuminare gli spettatori e positivamente indirizzarli al bene \u00bb\"."}
{"id": "1758750", "revid": "599013", "url": "https://it.wikipedia.org/wiki?curid=1758750", "title": "Caciottina canestrata di Sorrento", "text": "La Caciottina canestrata di Sorrento \u00e8 un formaggio fresco a pasta molle, prodotta con latte bovino.\n\u00c8 riconosciuta come prodotto agroalimentare tradizionale della regione Campania.\nEtimologia.\nIl nome \"caciottina canestrata\" deriva dai piccoli canestri in vimini in cui viene formata. \nStoria.\nQuesto formaggio nasce contemporaneamente all'introduzione degli allevamenti bovini e caprini nella Costiera Amalfitana, nel III secolo a.C., ad opera delle popolazioni Picentine.\nProcesso di produzione.\nIl latte crudo viene riscaldato a una temperatura di 36-37\u00b0, viene filtrato e unito al caglio. Il formaggio ottenuto viene messo in forma in dei piccoli cestini di vimini, chiamati \"canestri\", lasciato a spurgare e ad asciugare. Successivamente viene avvolto in una carta pergamenata. Il risultato \u00e8 un formaggio a pasta molle, di aspetto cilindrico, dalla forma piccola (quasi monoporzione) per un peso variabile di circa 20-50 grammi. La crosta, dal colore bianco tendente al giallo paglierino chiaro, risulta sottile e tenera.\nZone di produzione.\nLa caciottina viene prodotta nelle province di Napoli e Salerno: nell'intero territorio della penisola Sorrentina, in particolare nel comune di Sorrento.\nAbbinamenti.\nIl suo consumo \u00e8 prevalente nel periodo estivo. Si degusta con fette di pane casereccio, abbinata a pomodori sott'olio, verdure alla brace e si abbina con vini bianchi secchi di lieve gradazione alcolica."}
{"id": "1758753", "revid": "185162", "url": "https://it.wikipedia.org/wiki?curid=1758753", "title": "Nuova Pallacanestro Firenze", "text": ""}
{"id": "1758754", "revid": "116120272", "url": "https://it.wikipedia.org/wiki?curid=1758754", "title": "Coviglia", "text": "La coviglia \u00e8 un gelato semifreddo di produzione artigianale tipico della pasticceria tradizionale napoletana.\n\u00c8 descritta da Matilde Serao nel libro \"Paese di Cuccugna\" ed \u00e8 in qualche modo accostabile alla p\u00e0nera alla genovese.\nIl suo nome sembra di derivazione spagnola e indicava il recipiente destinato a contenerla."}
{"id": "1758762", "revid": "1718925", "url": "https://it.wikipedia.org/wiki?curid=1758762", "title": "Burrino", "text": "Il burrino \u00e8 un formaggio tipico del sud Italia a pasta filata, prodotto con latte vaccino, con un cuore di burro.\nAnche se la sua origine la si trova in Calabria e Puglia, sono tipici i burrini di Sorrento, nonch\u00e9 i burrini di bufala, che sono anche riconosciuti come prodotto agroalimentare tradizionale. Viene prodotto in Campania (nelle zone di Avellino, Calitri e Sorrento), in Puglia (nella zona di Ginosa e Gioia del Colle, dove \u00e8 chiamato \"Manteca\"), in Basilicata, in Calabria, in Sicilia (zona di Ragusa) e nel basso Molise.\nHa la forma a pera, con collo stretto da una funicella per essere appeso.\nIn alcune zone della Calabria viene chiamato \"Butirro\"."}
{"id": "1758763", "revid": "1154737", "url": "https://it.wikipedia.org/wiki?curid=1758763", "title": "Cervarolo (Varallo)", "text": "Cervarolo era un comune della Valsesia, ora frazione di Varallo.\nGeografia fisica.\nCervarolo ha un territorio caratterizzato da diversi centri abitati: Villa Inferiore (707 m.s.l.) e Superiore, Molino, Prati, Sassello, Solivo e Volta, che nei nomi rivelano insediamenti e usi del suolo gi\u00e0 dal Medioevo in una zona di frequente comunicazione con il Lago d'Orta e la Valle Strona di Omegna.\nLa chiesa parrocchiale, dedicata a S. Michele arcangelo, ampliata e ristrutturata in et\u00e0 barocca, sorge su un breve pianoro nella Villa Inferiore.\nOltre Villa Superiore, lungo un percorso fra i boschi, si arriva alle Piane di Cervarolo a 1222 m.s.l., uno dei pi\u00f9 gradevoli alpeggi della Valsesia, tuttora abitato da pastori e frequentato per soggiorni estivi. Nei pressi delle Piane si trovano due rifugi, il \"Gaudenzio Cerini\" (gestito da privati) e quello del \"Gruppo Camosci\" (CAI di Varallo), che possono servire come punto di appoggio per la salita alla Massa del Turlo e per varie altre escursioni.\nStoria.\nNel secolo scorso la popolazione di Civarolo (antica italianizzazione dal dialetto \"Civaroeu\", conservata nelle carte del Regno di Sardegna e di Sardegna, ma sostituita alla fine dell'Ottocento dal pi\u00f9 \"italiano\" Cervarolo) super\u00f2 i 1200 abitanti, reggendosi su di un'economia mista che vedeva un'emigrazione maschile stagionale in Francia e Svizzera (gessatori e muratori) e un'emigrazione invernale delle donne in Lomellina per lavorare la canapa. Tuttavia ora gli abitanti sono diminuiti, aggirandosi sul centinaio. Cervarolo \u00e8 inoltre famosa per la leggenda della \u201cStria Gatina\u201d una presunta strega vissuta presumibilmente attorno al 1800.\nEventi.\nA Cervarolo ogni estate viene organizzata la \"Festestate\", che comprende spettacoli, gastronomia, serate culturali: inoltre, ogni anno, ai primi di settembre viene organizzata la \"festa del fungo\", cos\u00ec chiamata in quanto si tratta appunto di una sorta di competizione tra cercatori di funghi. Dopo aver proclamato il vincitore, cio\u00e8 colui che ne raccoglie di pi\u00f9, tutti i funghi raccolti vengono serviti in un grande pranzo sotto il \"tendone\", tipico rifugio all'aperto che ogni anno dal 1978 viene costruito in estate e al suo interno ospita fino a 200 persone (dal 2013 non si tiene pi\u00f9)\nDal 2015 presso localit\u00e0 Sassello si organizza la cena di inizio anno, divenuta ormai una tradizione."}
