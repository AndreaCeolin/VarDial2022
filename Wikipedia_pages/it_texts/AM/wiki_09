{"id": "1606347", "revid": "110157", "url": "https://it.wikipedia.org/wiki?curid=1606347", "title": "Riach\u00e3o do Dantas", "text": "Riach\u00e3o do Dantas \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione dell'Agreste de Lagarto."}
{"id": "1606349", "revid": "834", "url": "https://it.wikipedia.org/wiki?curid=1606349", "title": "Gli Amanti", "text": ""}
{"id": "1606352", "revid": "729019", "url": "https://it.wikipedia.org/wiki?curid=1606352", "title": "Nigel Melville", "text": "Biografia.\nMediano di mischia, fu esponente della generazione di giocatori inglesi che videro il trapasso dall'era dilettantistica a quella professionistica del rugby XV: inizi\u00f2 la sua carriera nell'Otley, poi pass\u00f2 all'ormai scomparso Wakefield, mettendosi in luce anche per l'\u00e9quipe nazionale: fu tra i pochissimi giocatori, tra l'altro, a vestire la fascia di capitano nella gara d'esordio nella selezione, anche se a livello internazionale Melville poteva gi\u00e0 vantare la chiamata dei British Lions nel \"tour\" 1983, tuttavia senza mai scendere in campo nei \"test\" match. Durante l'attivit\u00e0 sportiva lavor\u00f2 come responsabile per la promozione della Nike nel Regno Unito.\nIn Nazionale furono 13 in totale le convocazioni, dal 1984 (fu nominato capitano all'esordio contro l' a Twickenham) al 1988, esclusa tuttavia la prima Coppa del Mondo del 1987, a causa dei continui infortuni cui Melville incorse: tra i pi\u00f9 gravi, quelli al collo, alle spalle e al ginocchio, oltre a una caviglia rotta, che fu la causa ultima che lo indusse al ritiro a soli 27 anni, nel 1988, interrompendo una carriera che secondo gli esperti poteva portarlo a essere il miglior mediano di mischia della storia del rugby inglese.\nPassato alla conduzione tecnica, resse gli Wasps a cavallo tra dilettantismo e professionismo, guidandoli alla loro prima vittoria in Premiership nel 1996 e a tre finali di Coppa Anglo-Gallese, due delle quali vinte. Nel 2002 assunse la guida tecnica del Gloucester, centrando subito, alla sua prima stagione, la Premiership e la Coppa Anglo-Gallese. Lasci\u00f2 l'incarico nel 2005 dopo una stagione con pochissime vittorie e un campionato anonimo.\nDall'ottobre 2006 Melville \u00e8 presidente e responsabile operativo di USA Rugby, la federazione rugbistica statunitense."}
{"id": "1606353", "revid": "1629429", "url": "https://it.wikipedia.org/wiki?curid=1606353", "title": "Primera Divisi\u00f3n de Costa Rica 1921", "text": "La Primera Divisi\u00f3n costaricana del 1921, prima edizione del massimo campionato costaricano di calcio, fu vinta dall'Herediano, ma non fu completamente terminata (infatti alcune squadre giocarono 11 partite e altre 12).\nVi parteciparono sette squadre.\nAvvenimenti.\nDopo la creazione della \"Liga de F\u00fatbol\" il 13 giugno 1921 si rese necessaria l'istituzione di un campionato nazionale in Costa Rica. Al primo campionato, che prevedeva un girone all'italiana andata e ritorno, si iscrissero cos\u00ec sette squadre.\nLa prima partita venne disputata tra il La Libertad e la Gimn\u00e1stica Limonense il 3 luglio (l'incontro termin\u00f2 1-0 per i padroni di casa con rete di Rafael Madrigal).\nA causa di diversi problemi di viaggio, dovuti soprattutto alla difficolt\u00e0 di raggiungere Puerto Lim\u00f3n, che fecero desistere alcune squadre dal presentarsi alle partite la Federazione dovette prendere il provvedimento, a partire della stagione successiva, della sconfitta a tavolino per la squadra che non si presentava.\nSul fronte sportivo il campionato fu vinto facilmente dall'Herediano, che prevalse con sette punti di vantaggio sulla Gimn\u00e1stica Espa\u0148ola, nonostante avessero entrambe disputato una partita in meno."}
{"id": "1606354", "revid": "6923", "url": "https://it.wikipedia.org/wiki?curid=1606354", "title": "Siebel Systems", "text": "Siebel Systems, Inc. era una software house che si occupava principalmente del design, sviluppo, marketing e supporto di applicazioni CRM. La societ\u00e0 era stata fondata da Thomas Siebel nel 1993.\nInizialmente i prodotti principali riguardavano la sales force automation (SFA), tuttavia in seguito l'ambito di business si \u00e8 esteso fino a comprendere tutto il mercato CRM. Dalla fine degli anni '90 Siebel system \u00e8 diventato leader nel mercato di soluzioni a supporto del CRM, coprendo il 45% del mercato nel 2002.\nIl 12 settembre 2005 Siebel \u00e8 stata acquistata da Oracle Corporation per 5,8 miliardi di dollari e incorporando il nome Siebel tra i brand posseduti."}
{"id": "1606355", "revid": "322321", "url": "https://it.wikipedia.org/wiki?curid=1606355", "title": "Arcidiocesi di Bratislava", "text": "Larcidiocesi di Bratislava (in latino: \"Archidioecesis Bratislaviensis\") \u00e8 una sede metropolitana della Chiesa cattolica in Slovacchia. Nel 2018 contava 443.097 battezzati su 774.618 abitanti. \u00c8 retta dall'arcivescovo Stanislav Zvolensk\u00fd.\nTerritorio.\nL'arcidiocesi comprende la regione di Bratislava, i distretti di Skalica e Senica e la parte occidentale del distretto di Dunajsk\u00e1 Streda nella regione di Trnava.\nSede arcivescovile \u00e8 la citt\u00e0 di Bratislava, dove si trova la cattedrale di San Martino. Due importanti santuari mariani sono quello di Marianka e la basilica dei Sette Dolori della Vergine Maria a \u0160a\u0161t\u00edn.\nIl territorio si estende su 3.759\u00a0km\u00b2 ed \u00e8 suddiviso in 121 parrocchie, raggruppate in 10 decanati: Bratislava centro, Bratislava nord, Bratislava sud, Malacky, Pezinok, Senec, Senica, Skalica, \u0160amor\u00edn, \u0160a\u0161t\u00edn.\nProvincia ecclesiastica.\nLa provincia ecclesiastica di Bratislava comprende le seguenti suffraganee:\nStoria.\nL'arcidiocesi \u00e8 stata eretta il 14 febbraio 2008 con la bolla \"Slovachiae sacrorum\" di papa Benedetto XVI, in seguito alla divisione dell'arcidiocesi di Bratislava-Trnava, che ha dato origine anche all'arcidiocesi di Trnava.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 774.618 persone contava 443.097 battezzati, corrispondenti al 57,2% del totale."}
{"id": "1606356", "revid": "119320222", "url": "https://it.wikipedia.org/wiki?curid=1606356", "title": "Ducato di Teschen", "text": "Il ducato di Teschen o ducato di Cieszyn o ducato di T\u011b\u0161\u00edn, fu un ducato indipendente, con sede a Teschen (Cieszyn), nell'Alta Slesia, compreso entro la lega dei Ducati della Slesia.\nStoria.\nIl ducato si distinse nella storia di Cieszyn, ed in tutta la Slesia in generale; dopo la divisione feudale della Polonia esso venne derivato dai suoi confini nel 1281 e governato da duchi locali della dinastia Piast sino al 1290. Il ducato di Teschen venne anche composto con altri piccoli ducati e diversi altri domini quali il ducato di O\u015bwi\u0119cim o il ducato di Zator. Il ducato di O\u015bwi\u0119cim venne diviso dal ducato di Teschen attorno al 1315 e il ducato di Zator venne derivato da quello di O\u015bwi\u0119cim nel 1454.\nNel 1327 Casimiro I, duca di Teschen, ottenne l'appannaggio da parte del re boemo Giovanni di Lussemburgo. Sino a quel momento, il ducato era divenuto un feudo autonomo della corona boema. I Piast inoltre si erano impossessati di altri territori ed avevano ingrandito il ducato di Teschen stesso. Essi ad esempio avevano ottenuto Siewierz, met\u00e0 di G\u0142og\u00f3w e molte terre attorno a Bytom. Alla morte di Boleslao I nel 1431, il governo del territorio venne mantenuto dalla di lui moglie Eufemia e dai suoi quattro figli. Nel 1442 il ducato venne infine diviso tra i quattro eredi, che erano di fatto duchi di Teschen anche se il vero controllo sul territorio era mantenuto saldamente da Boleslao II e da Premislavo II che alla morte del fratello maggiore nel 1452 aveva governato da solo. Durante il regno di Venceslao III Adamo il ducato ader\u00ec al protestantesimo secondo la legge del \"cuius regio, eius religio\". Ad ogni modo, il duca successivo, Adamo Venceslao riport\u00f2 l'assetto religioso del paese in seno al cattolicesimo. Il governo dei Piast continu\u00f2 sino al 1653, anno della morte della loro ultima discendente, Elisabetta Lucrezia, duchessa di Teschen.\nDal 1653 il ducato pass\u00f2 quindi alla dinastia degli Asburgo. Nella prima met\u00e0 del XVIII secolo, la reggenza venne affidata al duca Leopoldo di Lorena, come compensazione per non aver ottenuto il Marchesato del Monferrato, sul quale aveva dimostrato dei diritti derivatigli attraverso la nonna della madre, la quale era imparentata con la dinastia locale. L'Imperatore, per\u00f2, aveva affidato il Monferrato ai duchi di Savoia come parte di un trattato di alleanza. L'imperatore Francesco I successivamente lo garant\u00ec alla maggiore delle sue figlie, l'arciduchessa Maria Cristina, che spos\u00f2 il principe Alberto di Sassonia, colloquialmente definito duca di Sassonia e Teschen. Successivamente, gran parte della Slesia pass\u00f2 alla Prussia nel 1742 nel corso della Guerra di successione austriaca, ma Teschen rimase sotto il controllo austriaco, come parte della Slesia austriaca. Il matrimonio tra Alberto e Maria Cristina, per\u00f2, non ebbe figli ed alla morte del vedovo Alberto, il ducato pass\u00f2 al loro figlio adottato, l'arciduca Carlo d'Austria, che divenne quindi duca di Teschen e inizi\u00f2 la dinastia degli Asburgo-Lorena dei duchi di Teschen. Il feudo pass\u00f2 quindi al figlio maggiore, l'arciduca Alberto Federico. Alla sua morte, nel 1895, pass\u00f2 nelle mani del nipote, l'arciduca Federico Maria.\nIl ducato di Teschen divenne parte dell'Impero austriaco nel 1804 e dell'Austria-Ungheria nel 1867. Alla fine della prima guerra mondiale, venne stabilito un governo locale ceco-polacco e il ducato venne diviso tra Polonia e Cecoslovacchia secondo le decisioni del Trattato di Versailles (1919), nel luglio del 1920, divenendo noto con il nome di Slesia di Cieszyn.\nDemografia.\nSecondo il censimento austriaco del 1910, il ducato contava all'epoca 434.000 abitanti, di cui 234.000 (53.9%) polacchi, 116.000 (26.7%) cechi, 77.000 (17.7%) tedeschi e 7.000 (1.6%) di altre nazionalit\u00e0.\nDuchi di Teschen.\nDinastia Asburgo (1653-1722).\nNel 1722 l'imperatore Carlo VI invest\u00ec suo cugino Leopoldo di Lorena del titolo ducale."}
{"id": "1606359", "revid": "216401", "url": "https://it.wikipedia.org/wiki?curid=1606359", "title": "Monumento Naturale", "text": ""}
{"id": "1606366", "revid": "767487", "url": "https://it.wikipedia.org/wiki?curid=1606366", "title": "Matrimonio con vizietto (Il vizietto III)", "text": "Matrimonio con vizietto (Il vizietto III) \u00e8 un film del 1985 diretto da Georges Lautner.\nQuesta pellicola conclude la serie dei tre film con protagonisti Renato e Albin, dopo \"Il vizietto\" (1978) e \"Il vizietto II\" (1980), entrambi diretti da \u00c9douard Molinaro.\nTrama.\nAlbin, compagno di vita di Renato, scopre di essere erede di una ricca duchessa scozzese, nel cui testamento \u00e8 scritto chiaramente che se Albin non si sposer\u00e0 e non avr\u00e0 figli, tutta la sua eredit\u00e0 passer\u00e0 al cugino di Albin. Dopo un primo momento di scoraggiamento, in cui Albin e Renato si danno per vinti, i due convincono una giovane ragazza madre di nome Cindy a sposare Albin, assicurandole un ricco avvenire nonch\u00e9 il titolo di duchessa che le spetter\u00e0 di diritto. Prima per\u00f2 che il matrimonio possa aver luogo Cindy si innamora proprio del cugino di Albin. Con buona pace di tutti Cindy sposer\u00e0 il cugino di Albin e l'eredit\u00e0 verr\u00e0 divisa tra le due coppie. Il matrimonio di Cindy sar\u00e0 l'occasione per Renato e Albin di improvvisare un finto matrimonio e di partire, finalmente, in viaggio di nozze.\nProduzione.\nIn questo film il personaggio di Laurent Baldi (il figlio di Renato), che appare raramente, non \u00e8 interpretato dall'attore R\u00e9mi Laurent, che invece interpret\u00f2 il personaggio nel \"Vizietto\" a causa delle condizioni di salute dell'attore che nel giro di qualche anno morir\u00e0 di AIDS. Laurent Baldi \u00e8 qui curiosamente descritto come assistente del suocero Charrier (Michel Galabru), deputato del \"Partito per l'ordine morale\"."}
{"id": "1606368", "revid": "122648215", "url": "https://it.wikipedia.org/wiki?curid=1606368", "title": "Tiffany Giallo", "text": "Il Giallo di Tiffany \u00e8 uno dei pi\u00f9 grandi e celebri diamanti colorati esistenti; venne trovato nel 1878 in una miniera nei pressi di Kimberley, in Sudafrica, e da grezzo pesava 287,42 carati.\nDopo la sua scoperta la pietra venne acquistata dal celebre gioielliere di New York Charles Tiffany. Il suo gemmologo, George Frederick Kunz, studi\u00f2 la gemma per oltre un anno prima di procedere al taglio, che effettu\u00f2 a Parigi. Scelse un taglio \"a cuscino\", con un peso finale di 128,54 carati (circa 26 grammi) e ben 90 faccette, 32 in pi\u00f9 del taglio tradizionale a brillante rotondo, per massimizzare la sua brillantezza. All'epoca Kunz aveva solo 23 anni.\nIl diamante \u00e8 famoso per essere stato indossato solo da quattro donne da quando venne scoperto: una fu la signora Sheldon Whitehouse al Tiffany Ball nel 1957, un'altra l'attrice Audrey Hepburn, che lo port\u00f2 in un servizio fotografico pubblicitario per il film del 1961 \"Colazione da Tiffany\", ed un\u2019altra la cantante Lady Gaga nel 2019 durante la cerimonia degli Oscar, dove vinse la statuetta come \"miglior canzone originale\" per \"Shallow\", tratta dal film \"A Star Is Born\". L'ultima \u00e8 stata la cantante e attrice americana Beyonc\u00e9 che ha indossato il gioiello per la campagna di Tiffany nel 2021.\nIl diamante appartiene tuttora alla gioielleria Tiffany &amp; Co."}
{"id": "1606372", "revid": "120792814", "url": "https://it.wikipedia.org/wiki?curid=1606372", "title": "B\u00e9ni Abb\u00e8s", "text": "B\u00e9ni Abb\u00e8s (in arabo: \u0628\u0646\u064a \u0639\u0628\u0627\u0633), conosciuta anche come la Perla della Saoura, o come la Oasi Bianca, \u00e8 una citt\u00e0 e comune situato in Algeria occidentale, nella provincia di B\u00e9char, a 241\u00a0km di distanza dal capoluogo di provincia (B\u00e9char) e a 1.200\u00a0km da Algeri.\n\u00c8 stata la capitale del Distretto di B\u00e9ni Abb\u00e8s dal 1957. L'area del comune \u00e8 di circa 10,040 chilometri quadrati, con una popolazione di 10.885 abitanti, secondo il censimento 2008, contro gli 8.850 del 1998, con un tasso di crescita della popolazione del 2,1%.\nBeni Abbes si trova nella valle Saoura, sulla riva sinistra del uadi (letto del fiume) chiamato Oued Saoura. Vi sono sette Ksar (villaggi fortificati) nel Beni Abbes, tra cui uno particolarmente grande situato in un boschetto di palme nella valle del fiume.\nGli abitanti di Beni Abbes sono spesso indicati come Abbabsa.\nEtimologia.\nBeni Abbes, in arabo \u0628\u0646\u064a \u0639\u0628\u0627\u0633, Bani Abbas (\"I figli di Abbas\").\nC.Rames spiega nel suo libro \"Beni-Abbes (Orano Sahara): studio storico, geografico e medico (1941)\" che l'origine del nome deriva dalla trib\u00f9 dei primi occupanti della citt\u00e0: \"Quarant'anni dopo la morte di Sidi Othman, nel lontanissimo Saguia el-Hamra (Sahara Occidentale), El Mahdi Ben Youssef, della trib\u00f9 di Beni Abbes\".\nIl nome deriva in realt\u00e0 dalla parola araba simile \u0628\u0646\u064a \u0627\u0644\u0639\u0628\u0627\u0633, Bani Al Abbas (\"I figli di El-Abbas\"). Il viaggiatore marocchino El-yachi scrisse nel suo manoscritto \"Arrihla al ayachia\" (1662): \"Allora siamo entrati nei villaggi di Bani Al Abbas ...\".\nGeografia fisica.\nPosizione.\nBeni Abbes \u00e8 costruito in una collina rocciosa, sulla riva sinistra del Oued Saoura. La citt\u00e0 \u00e8 delimitata a nord, est e ovest dal Grande Erg Occidentale e a sud e sud-ovest dalla valle del Saoura. Le pi\u00f9 interessanti montagne vicino a Beni Abbes sono le Ougarta Gamma (vicino all'oasi di Ougarta), a circa 50 chilometri di distanza verso sud e sud-ovest.\nClima.\nBeni Abbes ha un clima desertico (Classificazione dei climi di K\u00f6ppen) caldo e secco. Solitamente le piogge sono scarse o nulle, ma si possono verificare forti precipitazioni occasionali che causano allagamenti o esondazioni del fiume Oued Saura.\nIl cielo \u00e8 sempre azzurro sia d'inverno che d'estate. I mesi pi\u00f9 freddi sono dicembre, gennaio e febbraio, nei quali la temperatura varia tra 1\u00a0\u00b0C e 18\u00a0\u00b0C.\nDurante i mesi estivi, le temperature possono raggiungere i 45\u00a0\u00b0C con il 10% di umidit\u00e0.\nI dati climatici in Beni Abbes:\nFlora e fauna.\nL'ecosistema sahariano domina tutto il territorio di Beni Abbes. Flora e fauna non sono cos\u00ec estese come in altre parti d'Algeria, tuttavia si possono trovare diverse variet\u00e0 di piante e animali. \u00c8 presente una gamma sorprendente di flora e fauna che pu\u00f2 sopravvivere in questo clima caldo e arido.\nLa vegetazione di Beni Abbes \u00e8 composta principalmente da specie xeriche. Le precipitazioni poco frequenti influiscono sullo sviluppo delle piante nei tre diversi tipi di terreno di Beni Abbes: l'Hammada il deserto non sabbioso; l'erg, il deserto sabbioso e il Uadi, il letto del torrente.\nAlberi di Acacia ed erbe selvatiche sono sparsi sulla montagna e sull'Hammada, soprattutto vicino al villaggio di Zeghamra. Alcune erbe selvatiche nella regione hanno propriet\u00e0 medicinali e vengono utilizzate tradizionalmente per il trattamento di molte malattie. Tra gli altri, queste includono Ouezouaza (\"Santolina rosmarinifolea\"), Gartofa (\"Santolina chamaycyparissus\"), Shih (\"Artemisia herba-alba\"), e Terfesse (Terfeziaceae), un fungo utilizzato in cucina per sostituire la carne.\nMolte specie di animali delle regioni sahariane si trovano nei dintorni di Beni Abbes.\nI mammiferi pi\u00f9 importanti sono la \"Gazella dorcas\" e la \"Gazella leptoceros\", detta Rhim, entrambe fortemente minacciate dalla caccia incontrollata. Altri mammiferi si osservano nella zona solo raramente: il gatto della Sabbia (\"Felis margarita\"), la iena striata (\"Hyaena hyaena\") e il Fennec (\"Vulpes zerda\"). I roditori rinvenuti nella zona sono: il ratto della sabbia (\"Psammomys obesus\"), il gerbillo egiziano (\"Gerbillus pyramidum\") e il merione libico (Meriones libycus)\nI Rettili della regione includono il pesce delle sabbie \"(Scincus scincus\") e il l'uromastice o dob (\"Uromastyx\").\nGli uccelli avvistati a Beni Abbes includono: il Bou-Ali o passero domestico (\"Passer domesticus\"), il Bou-Tkelem o passera sarda (\"Passer hispaniolensis\") e rapaci come l'El-bez o astore (\"Accipiter gentilis\"), il lanario detto Skar (\"Falco biarmicus\") e l'El-Bouma o civetta (\"Athene noctua\").\nIdrografia.\nLa questione dell'acqua ha sempre svolto un ruolo fondamentale poich\u00e9 l'acqua disponibile \u00e8 sempre stata insufficiente e proviene interamente dalla sorgente di Ain Sidi Othman (tasso stimato di circa 24 l / s), appartenente al popolazione autoctona in base a contratti tradizionali. Secondo la storia della citt\u00e0, l'acqua di sorgente \u00e8 stata distribuita in 40 parti ereditate fin a oggi.\nUn accordo di contratto verbale tra la popolazione e le autorit\u00e0 francesi durante il periodo coloniale ha permesso il trasferimento di una piccola quantit\u00e0 di acqua, precedentemente utilizzato in agricoltura, all'uso urbano (scuole, infermerie...). I francesi convinsero la popolazione atoctona ai fini urbanistici fosse nel loro interesse (la scuola era frequentata dai loro figli e le cliniche dai loro pazienti). Dopo un breve periodo, la quantit\u00e0 di acqua \u00e8 stata aumentata, soprattutto dopo l'indipendenza e a seguito della migrazione rurale e la crisi demografica delle citt\u00e0. Il continuo calo della quantit\u00e0 di acqua riservato all'agricoltura ha spinto gli agricoltori a lamentarsi con le autorit\u00e0 locali per recuperare i loro diritti dai primi anni '60.\nPer risolvere questo problema, il Comune ha preso l'iniziativa di scavare pozzi per soddisfare le esigenze di approvvigionamento idrico della citt\u00e0, senza per\u00f2 concretizzarla. Dopo questo fallimento, si \u00e8 deciso di assegnare uno dei pozzi (ricco di cloro) all'irrigazione. Un progetto di gestione integrata delle risorse idriche \u00e8 stato lanciato a Beni Abbes in collaborazione con la ditta Tedesca (GTZ) per fornire acqua potabile ventiquattro ore su ventiquattro e per la costruzione di un sistema fognario e di un impianto di trattamento delle acque reflue.\nStoria.\nMedioevo.\nI primi coloni della zona appartenevano alla trib\u00f9 hilaliana dei Beni Hasan, diretti verso occidente (Saguia el Hamra e Mauritania) nel XII secolo. Una quarantina d'anni pi\u00f9 tardi, Mehdi Ben Youssef (capostipite degli Oulad Mehdi) giunse a B\u00e9ni Abb\u00e8s da Seguia el-Hamra, insieme ad Ali Ben Moumen della trib\u00f9 'Arib.\nNel XIV secolo arrivarono anche Sidi Ali Ben Yahia (da cui discesero gli Ouled Rahou), Alkhalfi bin Abdel Wassaa e Sidi Moussa Ben Ali (capostipite degli Ouled Ali Ben Moussa). Essi vissero divisi in vari ksour fino all'arrivo del marabutto Sidi Mouhamed bin Abd Eslam, che fond\u00f2 un nuovo ksar in mezzo al palmeto nel 1605. Successivamente da Tmentit sopraggiunse Taleb Abdelah Ben Belkacem (Ouled Hamed). L'associazione dei discendenti di tutte queste persone con Harratine costituisce l'attuale popolazione di B\u00e9ni Abb\u00e8s (in arabo: \"gli \"Ababsa\"\"). Un'altra trib\u00f9, i Ghenanma (gli Ouled Hamou) vive in uno ksar indipendente.\nStoria moderna.\nI francesi occuparono la regione il 1\u00ba marzo 1901.\nDurante la guerra di liberazione nazionale (1954-1962), nel 1957, gli abitanti del ksar del palmeto vengono espulsi dalle truppe francesi, e devono costruire un nuovo ksar.\nA Beni Abb\u00e8s si trovano 7 ksour, cio\u00e8 villaggi fortificati utilizzato dai berberi per difendersi dagli attacchi nomadi, di cui alcuni sono ancora abitati. Il pi\u00f9 notevole \u00e8 il ksar posto al centro del palmeto (un tipo di localizzazione unico nel Sahara), disabitato dal 1957 e in fase di restauro.\nAll'inizio della conquista della Francia, dal 1901 al 1905, a Beni Abbes si stabil\u00ec per qualche tempo Padre Charles de Foucauld, che contava, da qui, di raggiungere il Marocco, e che vi fond\u00f2 un eremo, con una piccola cappella, ancora oggi occupata dai Piccoli Fratelli e dalle Piccole Sorelle di Ges\u00f9.\nNel 1972, la gestione del centro di ricerca sahariana fondato a B\u00e9ni Abb\u00e8s dal CNRS (attuale centro di ricerca sulle zone aride) viene consegnato dalle autorit\u00e0 francesi a quelle algerine e dipende ora dall'Universit\u00e0 delle Scienze e della Tecnologia Houari Boumediene (Bab Ezzouar, Algeri).\nEconomia.\nTurismo.\nBeni Abbes \u00e8 una citt\u00e0 turistica: ogni anno si festeggia il 'Mouloud' (nascita del profeta Maometto). In quest'occasione vengono presentati tutti i neonati dell'anno trascorso, e una grande parata di musica e spari con vecchi fucili, in commemorazione della pace fra le trib\u00f9 e la fondazione del ksar del palmeto.\nAmministrazione.\nGemellaggi.\nBeni Abbes \u00e8 gemellata con le seguenti citt\u00e0:"}
{"id": "1606373", "revid": "1629429", "url": "https://it.wikipedia.org/wiki?curid=1606373", "title": "Primera Divisi\u00f3n de Costa Rica 1922", "text": "La Primera Divisi\u00f3n costaricana del 1922, seconda edizione della massima serie del campionato costaricano di calcio, fu vinta dall'Herediano, al suo secondo titolo.\nVi parteciparono cinque squadre (inizialmente partecip\u00f2 anche il La Uni\u00f3n che per\u00f2 si ritir\u00f2, cosa che gli cost\u00f2 l'espulsione dal torneo).\nAvvenimenti.\nIl campionato del 1922 segn\u00f2 l'inizio della disorganizzazione che colp\u00ec il calcio ufficiale della Costa Rica nei primi dieci anni della sua regolamentazione.\nInfatti inizialmente vi dovevano partecipare sei squadre ma il La Uni\u00f3n si ritir\u00f2 dopo alcune partite. Vi fu un dibattito sul fatto di mantenere o meno i punti che aveva conquistato e alla fine si decise di annullarli completamente. Allo stesso modo anche i punti conquistati contro questa squadra furono annullati.\nLa prima partita si disput\u00f2 tra il La Libertad e l'Alajuelense (la partita termin\u00f2 2-0 per i padroni di casa).\nIl campionato fu ancora vinto dall'Herediano, che divenne la prima squadra costaricana \"bicampe\u00f3n\", ossia vincitrice del campionato per due volte di fila. I punti di vantaggio sulla seconda, il La Libertad furono due."}
{"id": "1606375", "revid": "536103", "url": "https://it.wikipedia.org/wiki?curid=1606375", "title": "Porto di Trieste", "text": "Il porto di Trieste \u00e8 un porto situato nel golfo di Trieste, nell'omonima citt\u00e0 dell'Alto Adriatico. Primo per traffico merci in Italia con 62 milioni di tonnellate annue di cui il 75% prodotti petroliferi nel 2017, risulta essere il principale porto petrolifero del Mediterraneo. Nel 2020 il porto di Trieste ha movimentato 54 milioni di tonnellate di merci, di cui rinfuse liquide (petrolio) 37,5 milioni di tonnellate pari al 73% del volume totale merci .\n\u00c8 suddiviso in cinque aree, corrispondenti ai cinque punti franchi, tre delle quali adibite a fini commerciali:\nle due rimanenti sono utilizzate a scopi industriali:\nStoria.\nNascita e sviluppo.\nLa storia del porto di Trieste inizi\u00f2 nel XVIII secolo, a seguito della dichiarazione della libert\u00e0 di navigazione nell'Adriatico del 1717 e della concessione della patente di porto franco nel 1719 da parte di Carlo VI d'Asburgo, imperatore del Sacro Romano Impero.\nCon le patenti del 9 gennaio 1745 e del 27 aprile 1769, Maria Teresa d'Austria conferm\u00f2 la natura di porto franco, ampliandone i privilegi; in particolare, con la seconda ripristin\u00f2 l'antico privilegio di assenza dei dazi per quanto riguarda i beni di consumo in uscita dalla Carniola e destinati alla citt\u00e0 e al suo territorio, e aggiunse simili vantaggi doganali anche per l'importazione di materie prime e l'esportazione di prodotti finiti dalle fabbriche triestine verso le altre provincie austriache. \nCon la Pace di Vienna del 1809, il porto pass\u00f2 sotto la dominazione francese per essere riguadagnato al governo austriaco dopo la sconfitta di Napoleone e la Pace di Parigi del 1814. Lo status di porto franco si \u00e8 conservato fino ad oggi. \nIl porto cominci\u00f2 ad occupare progressivamente un posto sempre pi\u00f9 di rilievo nel crocevia tra i trasporti marittimi e via terra che sfruttavano il corridoio del Mare Adriatico.\nNella seconda met\u00e0 del XIX secolo l'importanza del porto triestino continu\u00f2 ad aumentare grazie all'arrivo del collegamento ferroviario con Vienna e alla costruzione di nuovi complessi (attualmente indicati come Porto vecchio).\nDopo l'apertura, nel 1869, del Canale di Suez ci si rese conto che il porto di Trieste necessitava di un ulteriore ampliamento che si concluse, dopo diverse fermate, verso la met\u00e0 degli anni venti.\nGli ampliamenti non si fermarono all'inizio del secolo ma continuarono anche durante gli anni sessanta con l'apertura dell'oleodotto transalpino e nei settanta con il completamento del terminal contenitori.\nCon il Trattato di Parigi (1947), era prevista l'istituzione del TLT (Territorio Libero di Trieste) sotto la tutela dell'ONU. L'istituzione del TLT \u00e8 stata superata con la definizione dei confini tra l'Italia e l'allora Repubblica Jugoslava con il Memorandum d'Intesa di Londra del 5.10.1954. I confini fissati nel 1954 sono poi diventati definitivi con il trattato di Osimo (1975). Il porto franco di Trieste \u00e8 un porto franco comunitario extra-doganale \n e vi si accede passando una dogana.\nNel 2014 l'Autorit\u00e0 portuale ha presentato uno studio sul punto franco di Trieste e sui suoi vantaggi, rilevando che lo scalo triestino ha il 73% delle agevolazioni in pi\u00f9 rispetto agli altri porti.\nIl porto oggi.\nNell'ambito dei traghetti, il Porto di Trieste possiede la pi\u00f9 grande autostrada del mare tra la Turchia e l'Europa operata con dieci traghetti della compagnia U.N. Ro-Ro che possiede anche il 60% delle quote di Samer Seaports &amp; Terminals, la societ\u00e0 che gestisce il terminal dove attraccano i traghetti che collegano il porto giuliano a quelli di Istanbul e Mersin. Dal molo VI partono invece altri tre traghetti della Ekol Logistik che collegano Trieste ad Haydarpasa (Istanbul).\nPer quanto riguarda il traffico container, il porto di Trieste \u00e8 utilizzato dalle maggiori compagnie mondiali, come Maersk, CMA CGM, MSC, Evergreen, ZIM, Safmarine e Cosco, ed \u00e8 il secondo porto container in Adriatico dopo Capodistria e prima di Venezia totalizzando nel 2019 la cifra record di 789.594 TEU.\nIl porto di Trieste possiede inoltre un moderno terminal passeggeri che ha pi\u00f9 che raddoppiato il suo traffico fra il 2010 e il 2013 e che nell'ambito della diminuzione del passaggio delle grandi navi a Venezia si propone alle compagnie crocieristiche come porto passeggeri di riferimento per l'Alto Adriatico con collegamenti sia via terra che via mare con la citt\u00e0 lagunare. A partire dal 2014, il porto di Trieste \u00e8 stato inoltre oggetto di crescenti interessamenti e investimenti da parte del governo cinese e di numerose societ\u00e0 basate nella Repubblica Popolare, che in esso hanno visto uno scalo importante nel contesto del grande progetto di connettivit\u00e0 infrastrutturale della Nuova via della seta.\nAl 2019, il porto di Trieste e La Spezia sono gli unici due hub italiani dotati di infrastrutture ferroviarie adeguate per il trasporto intermodale su gomma, con relativo retroporto. Se la Liguria presenta un deficit specifico di collegamenti di rilievo nazionale (Terzo Valico) ed estero (linea Reno-Alpi, le tratte italiane dei corridoi europei TEN-T non sono state ridondati su pi\u00f9 linee in modo tale da garantire la continuit\u00e0 del servizio ed evitare la paralisi del sistema in caso di guasto, sabotaggio o altra causa di interruzione.\nLa linea ad alta capacit\u00e0 Venezia-Trieste \u00e8 in fase di studio di fattibilit\u00e0, ed \u00e8 alternativa al progetto di velocizzazione della tratta esistente con una riduzione di 30 minuti dei tempi di percorrenza e una spesa di \u20ac 1.8 mld.\nPiano Regolatore Portuale.\nIl Porto di Trieste ha concluso nel 2015 l'iter di approvazione del nuovo Piano Regolatore Portuale che interviene con varie modifiche, anche significative, del suo assetto:\nNel 2013, la Regione Friuli-Venezia Giulia e l'Autorit\u00e0 Portuale di Trieste hanno avviato un piano di investimenti infrastrutturali e di incentivi economici per lo sviluppo del trasporto intermodale combinato, in particolare su rotaia. Le operazioni sono avvenute in coordinamento con Alpe Adria, societ\u00e0 pubblica di movimentazione logistica attiva nel porto triestino. I volumi movimentati da Alpe Adria nel 2011 erano stimati intorno ai 393.000 teu, in crescita del 24% rispetto all'anno precedente.\nIl Porto Vecchio.\nIl Porto Vecchio, situato nel cuore della citt\u00e0, si estende su una superficie di circa 617.000\u00a0m\u00b2 dallo sbocco del Canal Grande di Trieste ai limiti del quartiere di Barcola. \nIn quest'area diventano evidenti gli stretti legami tra citt\u00e0 e porto e il comune processo di sviluppo urbano e storico.\nI moli del Porto Vecchio sono cinque (0; I; II; III e IV), ne fanno inoltre parte 23 edifici di grandi dimensioni tra magazzini e strutture tecniche e amministrative, tutto l'insieme, compresi gli oltre 3000 metri di banchine \u00e8 riparato da una diga foranea. Il Porto era anche collegato alla Ferrovia Meridionale.\nMagazzini e hangar, che inizialmente erano 38 corpi di fabbrica, sono suddivisibili in tre tipologie di edifici:\nI magazzini sono stati inizialmente dotati di gru, ascensori, montacarichi e altre attrezzature di sollevamento utilizzate per il carico e scarico merci. Gli edifici del primo e del secondo gruppo hanno una scalinata (una piattaforma rialzata, circa 1 metro di altezza, utilizzata per eseguire le operazioni di carico e scarico con vagoni), mentre quelli del terzo gruppo, eretti negli anni pi\u00f9 recenti (all'inizio del 1900) hanno porte d'ingresso a livello del suolo.\nL'architettura di questi edifici monumentali \u00e8 caratterizzata da linee verticali e orizzontali lungo le facciate. Le linee orizzontali (i marcapiani, per esempio) danno agli edifici un aspetto longitudinale, mentre le linee verticali (lesene e avancorpi) creano interruzioni. Attraverso l'armonizzazione delle linee, gli elementi strutturali acquisiscono un valore architettonico.\nL'uso di diversi materiali di finitura, attraverso il lavoro di maestri decoratori e scalpellini, ha fornito a questi edifici una serie di elementi decorativi. Cornicioni, modiglioni, capitelli, basamenti, davanzali producono un effetto che attraverso i colori naturali crea una impressione cromatica uniforme.\nLe colonnine in ghisa sono una caratteristica distintiva dei piani terra degli hangar."}
{"id": "1606376", "revid": "125375315", "url": "https://it.wikipedia.org/wiki?curid=1606376", "title": "Grotta dei Cervi (Otranto)", "text": "La Grotta dei Cervi \u00e8 una grotta naturale costiera, situata lungo il litorale salentino in localit\u00e0 Porto Badisco nel Comune di Otranto (Lecce).\n\u00c8 stata scoperta il 1\u00ba febbraio del 1970 da cinque membri del \"Gruppo Speleologico Salentino Pasquale de Lorentiis\" di Maglie (Isidoro Mattioli, Severino Albertini, Remo Mazzotta, Enzo Evangelisti e Daniele Rizzo, a cui si sono aggiunti anche Nunzio Pacella e Giuseppe Salamina) ed \u00e8 il complesso pittorico neolitico pi\u00f9 imponente d'Europa. In un primo momento le si diede il nome di \u201cAntro di Enea\u201d, per via della leggenda secondo la quale Enea sbarc\u00f2 in Italia proprio a Porto Badisco. Il nome attuale deriva dalle successive scoperte dei pittogrammi.\nLa grotta non \u00e8 accessibile al pubblico.\nSi suddivide in tre ampi corridoi percorsi da pitture scoperte al loro interno:\nPer accedere all'interno del complesso sono presenti due ingressi:\nVi \u00e8 inoltre la presenza di un cunicolo che d\u00e0 accesso ai corridoi, ed \u00e8 stato prontamente scavato e rinforzato lungo le pareti da muretti a secco, da parte dell'uomo neolitico.\nI pittogrammi.\nI pittogrammi, in guano di pipistrello e ocra rossa, raffigurano forme geometriche, umane e animali, che risalgono all'epoca neolitica, tra il 4.000 ed il 3.000 a.C.\nLe figure rappresentano cacciatori, animali (cani, cavalli, cervi), oggetti, simboli magici, geometrie astratte e molte scene di caccia ai cervi (da cui il nome della grotta). Uno dei pittogrammi pi\u00f9 famosi del mondo \u00e8 il cosiddetto \"Dio che balla\", che raffigura uno sciamano danzante ."}
{"id": "1606381", "revid": "458502", "url": "https://it.wikipedia.org/wiki?curid=1606381", "title": "Etosha National Park", "text": ""}
{"id": "1606383", "revid": "92723", "url": "https://it.wikipedia.org/wiki?curid=1606383", "title": "Arcidiocesi di Bratislava-Trnava", "text": ""}
{"id": "1606389", "revid": "177966", "url": "https://it.wikipedia.org/wiki?curid=1606389", "title": "Torre dei Lamberti", "text": "La torre dei Lamberti \u00e8 una struttura di epoca medievale che si trova a Verona, in prossimit\u00e0 della centrale piazza delle Erbe.\nStoria e descrizione.\nAll'incirca a met\u00e0 di piazze Erbe sorge la torre dei Lamberti, appartenuta all'omonima famiglia e la cui costruzione si fa risalire al 1172. La prima fase romanica, di altezza modesta, si pu\u00f2 facilmente individuare in quanto corrisponde alla parte di costruzione caratterizzata da una muratura in cui si alternano regolari fasce di mattoni di laterizio e conci di tufo. Nel 1295, invece, a seguito della deliberazione del 28 novembre, vennero installate sulla torre due campane ancora presenti, pur se fuse pi\u00f9 volte: il \"Rengo\", di maggiori dimensioni, per la convocazione del Consiglio comunale e per la chiamata alle armi, e la \"Marangona\", pi\u00f9 piccola, per gli incendi.\nNotizie successive raccontano di un fulmine che nel maggio 1403 fece crollare la sommit\u00e0 della torre cui seguirono i lavori di restauro e innalzamento: tali lavori partirono solamente nel 1448 e terminarono tra il 1463 e il 1464 e videro la realizzazione della cella campanaria ottagonale, in cui si aprono alte ed eleganti bifore gotiche in pietra. Tra 1779 e 1798 venne infine aggiunto l'orologio, vista la notevole altezza di 84 metri della torre, visibile da tutta la citt\u00e0.\nNel 1972, infine, la torre venne aperta al pubblico per consentire a turisti e veronesi di godere del panorama della citt\u00e0 e delle Torricelle.\nLe campane.\nQuando nel 1140, in piena et\u00e0 comunale, la struttura venne eletta a torre civica, si decise di installare una prima campana, di cui non si sa nulla. Altre notizie risalgono al 1272, quando gli statuti cittadini stabilirono che, oltre alla campana dell'arengo (poi denominata \"Rengo\", nome derivato dall'assemblea che chiamava in adunanza), ve ne fosse anche un'altra, la \"Marangona\" (che invece deriva da \"marangon\", che nel dialetto veronese significa falegname), per segnalare l'inizio e la fine delle attivit\u00e0 lavorative.\nNel 1311 una campana venne rifusa e ne fu aggiunta un'altra, denominata \"Consolata\". Nel 1394 tocc\u00f2 a Gianfrancesco da Legnago rifare il \"Rengo\", il quale era allora usato anche per scandire le esecuzioni delle condanne capitali, gli allarmi, i segnali di incendio e il raduno delle milizie. \nA quel tempo erano presenti nella torre i campanari, aventi anche la funzione di custodi, guardie carcerarie (la torre solitamente ospitava qualche detenuto) e vedette. Erano male stipendiati, ma potevano alloggiare gratuitamente nella torre ed erano esenti da tasse e da obblighi militari. Nel 1406 i campanari fecero una supplica affinch\u00e9 il governatore veneziano (da poco Verona si era dedicata alla Serenissima) mantenesse i loro privilegi, cosa da lui confermata. Sono giunti fino a noi i nomi dei suonatori di allora: Giovanni di Bonifacio da San Giovanni in Valle, Cristoforo di Michele da San Nazaro, Benass\u00f9 di Giacomo da Santa Maria in Organo e Giovanni di Nicola Cappucci da San Fermo.\nNel 1452 all'Archicampanista Gasparino da Vicenza fu assegnata la rifusione delle campane \"Marangona\" e \"Rengo\". Nel 1471 la \"Marangona\" fu nuovamente rifatta poich\u00e9 si incrin\u00f2. Nel 1521 i Bonaventurini rifecero il \"Rengo\", che fu dagli stessi rifuso nuovamente nel 1557, ottenendo quello che ancora oggi squilla sulla torre, all'interno della cella ottagonale. Nel 1597 la dinastia Da Levo rifuse invece la \"Marangona\", come ricorda il maestro Gardoni, \u00abin sagoma gotica\u00bb. Si conosce anche l'identit\u00e0 dei campanari in servizio nel 1606, Ruggero Minali e figli, sostituiti nell'incarico, dal 1632 al 1797 dalla famiglia Tanara, nelle cui cronache si ricorda come una loro anziana famigliare rimase incenerita da un fulmine mentre stendeva ad una finestra della torre; dalla stessa cadde poi un giovane della loro famiglia senza riportare lesione alcuna.\nNel 1779 il celebre fonditore Giuseppe Ruffini prepar\u00f2 una campanella delle ore in Si (in accordo di ottava col Rengo) e un'altra, detta \"Rabbiosa\", per completare l'accordo che cos\u00ec risultava: \"Rengo\", nota Si bemolle, fuso dai Bonaventurini nel 1557; \"Marangona\", nota Re, fusa dai Da Levo nel 1597; \"Rabbiosa\", nota Fa diesis, fusa da Ruffini nel 1779; \"Consolata\" o \"Bajona\", nota La, fusa da ignoto nel 1311; e infine il \"Campanello delle ore\", nota Si bemolle, fuso da Ruffini nel 1779. Queste sono le campane che suonarono durante lo storico episodio delle Pasque Veronesi.\nSempre nel 1779 vi fu la proposta di collocare un grande orologio sulla torre, ma l'orologiaio che doveva compiere il lavoro mor\u00ec prima di iniziare. Fu cos\u00ec, nel 1798, il conte Giovanni Sagramoso a collocare, a sue spese, l'orologio, in sostituzione di quello della vicina torre del Gardello, il quale aveva smesso di funzionare da tempo.\nNel 1833 il Cavaliere Giovanni Cavadini, direttore di una fonderia di campane rivale di quella del fratello Francesco, rifuse \"Marangona\", \"Rabbiosa\" e \"Bajona\" ottenendo il complesso attuale, cos\u00ec composto: \"Rengo\", nota Si bemolle 2, diametro 184\u00a0cm, peso 4215\u00a0kg, fusa dai Bonaventurini nel 1557, la quale si tratta una delle migliori campane del Rinascimento sia dal punto di vista acustico che decorativo, oltrech\u00e9 una rarit\u00e0 per epoca e dimensioni; \"Marangona\", nota Re3, diametro 130\u00a0cm, peso 1300\u00a0kg, ottima e ricca fusione di Giovanni Cavadini del 1833, si tratta di una delle migliori realizzazioni del periodo e, senza dubbio, la migliore di questo fonditore; \"Bajona\", nota Fa3, diametro 108\u00a0cm, peso 750\u00a0kg, fusa con la \"Marangona\"; \"Campanello\", nota Si bemolle 3, diametro 82\u00a0cm, peso 330\u00a0kg, fusa dal Ruffini nel 1779, usata sempre come segnale orario. L'insieme, da cui venne esclusa la campana \"Consolata\", non pi\u00f9 ripristinata, forma un accordo armonico fondamentale di quattro bronzi \"a salto\" (Sib2-Re3-Fa3-Sib3), come era d'uso in epoca barocca.\nAgli inizi del Novecento il compito di suonare il concerto di campane fu affidato ai campanari della basilica di Santa Anastasia. Fu il \"Rengo\", il 4 novembre 1918 alle ore 10:30, suonando a festa, ad annunciare l'armistizio con l'Austria, conclusione della prima guerra mondiale. Dopo la seconda guerra mondiale la gestione delle campane della torre pass\u00f2 alla societ\u00e0 campanaria della chiesa di Santa Maria in Organo (che, nel 1994, fu riassorbita da quella di Santa Anastasia)."}
{"id": "1606391", "revid": "74173", "url": "https://it.wikipedia.org/wiki?curid=1606391", "title": "Linea Sokolnicheskaya", "text": ""}
{"id": "1606393", "revid": "78273", "url": "https://it.wikipedia.org/wiki?curid=1606393", "title": "Linea Serpukhovsko-Timiryazevskaya", "text": ""}
{"id": "1606394", "revid": "1629429", "url": "https://it.wikipedia.org/wiki?curid=1606394", "title": "Primera Divisi\u00f3n de Costa Rica 1923", "text": "La Primera Divisi\u00f3n costaricana del 1923, terza edizione della massima serie del campionato costaricano di calcio, fu vinta dal Cartagin\u00e9s, al suo primo titolo.\nVi parteciparono sei squadre e l'Herediano si ritir\u00f2 dal campionato.\nAvvenimenti.\nIl campionato del 1923 fu il primo ad essere vinto dal pi\u00f9 antico club costaricano in attivit\u00e0, il Cartagin\u00e9s. La squadra domin\u00f2 il campionato vincendo otto incontri su dieci e perdendo solo uno di quelli con il La Libertad e uno di quelli con l'Alajuelense (quest'ultima perch\u00e9 non si present\u00f2 alla partita).\nLa partita d'esordio di questo campionato fu disputata tra il La Libertad e il Progreso (5-1 per i locali il risultato finale). \nDopo la partita disputata contro la Gimn\u00e1stica Espa\u0148ola (che di fatto sarebbe stata la prima del campionato) l'Herediano, campione in carica, chiese il permesso alla federazione di ritirarsi, cosa che fu accordata con l'inserimento del Progreso."}
{"id": "1606395", "revid": "1305772", "url": "https://it.wikipedia.org/wiki?curid=1606395", "title": "Palazzo Talenti", "text": "Palazzo Talenti \u00e8 un edificio che pu\u00f2 trovarsi in diverse citt\u00e0:"}
{"id": "1606396", "revid": "74173", "url": "https://it.wikipedia.org/wiki?curid=1606396", "title": "Linea Koltsevaya", "text": ""}
{"id": "1606400", "revid": "2099184", "url": "https://it.wikipedia.org/wiki?curid=1606400", "title": "Tina Weirather", "text": "Figlia dell'ex discesista austriaco Harti Weirather e della campionessa olimpica liechtensteinese Hanni Wenzel, \u00e8 una sciatrice polivalente, in grado di competere ad alto livello sia nella prove veloci sia in slalom gigante.\nBiografia.\nStagioni 2005-2006.\nTina Weirather ha disputato la sua prima competizione nel Circo bianco il 26 novembre 2004 a Bjorli in Norvegia, giungendo 43\u00aa in uno slalom speciale valido ai fini FIS, e ha preso parte alla sua prima rassegna iridata a Bormio/Santa Caterina Valfurva 2005 (31\u00aa nel supergigante). In quella stessa stagione ha ottenuto i primi risultati importanti della carriera, vincendo l'oro ai Mondiali juniores nello slalom gigante e piazzandosi quinta nella discesa libera.\nL'anno seguente ha debuttato in Coppa Europa a Courchevel, in Coppa del Mondo nello slalom gigante di S\u00f6lden del 22 ottobre 2005 e ha preso parte ai XX Giochi olimpici invernali di , gareggiando nella discesa libera (non concludendo la prova) e nel supergigante (33\u00aa). Sempre nella stessa stagione ha conquistato anche le sue due vittorie in Coppa Europa, salendo sul gradino pi\u00f9 alto in discesa libera sia a Haus sia ad Altenmarkt-Zauchensee.\nStagioni 2007-2013.\nNel 2007 ha ottenuto altri successi, sempre ai Mondiali juniores: ad Altenmarkt-Zauchensee/Flachau \u00e8 riuscita a vincere infatti un oro (discesa libera) e due argenti (supergigante e slalom gigante), mettendo in mostra le sue doti da atleta polivalente. Quello stesso anno ha partecipato ai Mondiali di \u00c5re, senza portare a termine nessuna delle prove cui ha preso parte (supergigante, slalom gigante, supercombinata), e ha preso parte con maggiore regolarit\u00e0 alla Coppa del Mondo.\nNel 2009 ai Mondiali juniores ha vinto la sua quinta medaglia, giungendo seconda alle spalle della tedesca Viktoria Rebensburg nella prova di slalom gigante Il 2 dicembre 2011 ha conquistato il primo podio in Coppa del Mondo giungendo seconda, alle spalle della statunitense Lindsey Vonn, nella discesa libera di Lake Louise, risultato ottenuto partendo col pettorale numero 40. Dopo aver disputato i Mondiali di Schladming 2013, piazzandosi 13\u00aa nella discesa libera e 27\u00aa nello slalom gigante e non terminando supergigante e supercombinata, il 1\u00ba marzo dello stesso anno ha conquistato la prima vittoria in Coppa del Mondo, nel supergigante di Garmisch-Partenkirchen.\nStagioni 2014-2017.\nConvocata per i XXII Giochi olimpici invernali di , dov'\u00e8 stata portabandiera del Liechtenstein durante la cerimonia di apertura, non ha potuto prendere parte alle gare cui era iscritta (la discesa libera e il supergigante) a causa di un infortunio occorsole durante gli allenamenti, un trauma al ginocchio che l'ha costretta a interrompere anzitempo la stessa stagione di Coppa del Mondo. \u00c8 tornata alle gare nell'ottobre del 2014, disputando lo slalom gigante di Coppa del Mondo di S\u00f6lden; ai Mondiali di Vail/Beaver Creek 2015 \u00e8 stata 11\u00aa nella discesa libera, 6\u00aa nel supergigante e 4\u00aa nello slalom gigante. Il 7 marzo 2015 \u00e8 tornata alla vittoria in Coppa del Mondo, nella discesa libera di Garmisch-Partenkirchen.\nNella stagione 2015-2016 \u00e8 stata 2\u00aa nella Coppa del Mondo di supergigante, superata dalla vincitrice Lara Gut di 45 punti, e i suoi podi stagionali sono stati sei (due le vittorie). Ai Mondiali di Sankt Moritz 2017 ha vinto la medaglia d'argento nel supergigante e si \u00e8 classificata 10\u00aa nella discesa libera e 19\u00aa nello slalom gigante e a fine stagione \u00e8 risultata vincitrice della Coppa del Mondo di supergigante con 5 punti di vantaggio sulla seconda classificata, Ilka \u0160tuhec.\nStagioni 2018-2020.\nAi XXIII Giochi olimpici invernali di , suo congedo olimpico, ha vinto la medaglia di bronzo nel supergigante e si \u00e8 classificata 4\u00aa nella discesa libera e 22\u00aa nello slalom gigante; nello stesso anno ha colto a Crans-Montana in supergigante il suo ultimo podio in Coppa Europa (3\u00aa nella gara del 28 febbraio) e ha vinto la sua ultima gara in Coppa del Mondo, il 3 marzo.\nIl 20 gennaio 2019 \u00e8 salita per l'ultima volta sul podio in Coppa del Mondo, a Cortina d'Ampezzo in supergigante (2\u00aa), e ai successivi Mondiali di \u00c5re 2019, sua ultima presenza iridata, \u00e8 stata 18\u00aa nella discesa libera e non ha completato n\u00e9 il supergigante n\u00e9 la combinata. Si \u00e8 ritirata al termine della stagione 2019-2020; la sua ultima gara \u00e8 stata il supergigante di Coppa del Mondo disputato il 29 febbraio a La Thuile, chiuso dalla Weirather al 14\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nSG = supergigante\nSC = supercombinata"}
{"id": "1606402", "revid": "834", "url": "https://it.wikipedia.org/wiki?curid=1606402", "title": "Episodi di Skins (serie televisiva 2011)", "text": "La prima ed unica stagione di \"Skins\", composta da dieci episodi, \u00e8 stata trasmessa sul canale statunitense MTV dal 17 gennaio al 21 marzo 2011. \nIn Italia \u00e8 stata trasmessa dal 20 maggio al 26 luglio 2011 sul canale MTV Italia."}
{"id": "1606406", "revid": "21880", "url": "https://it.wikipedia.org/wiki?curid=1606406", "title": "Namib-Naukluft National Park", "text": ""}
{"id": "1606414", "revid": "64169", "url": "https://it.wikipedia.org/wiki?curid=1606414", "title": "Parco nazionale della Skeleton Coast", "text": "Il Parco nazionale della Skeleton Coast \u00e8 un'area naturale protetta della Namibia, istituita nel 1973, che tutela la parte settentrionale della \"Skeleton Coast\" (letteralmente \"costa degli scheletri\"), nel tratto compreso tra i fiumi Cunene e Ugab. \nTerritorio.\nLa Skeleton Coast \u00e8 nota per essere particolarmente inospitale e difficile da raggiungere; verso l'interno il deserto si estende per decine di chilometri, e dal mare \u00e8 difficile avvicinarsi a causa delle forti onde causate dalla corrente del Benguela. Per questi motivi la costa era chiamata \"la terra che Dio ha creato con rabbia\" dai boscimani, e \"le sabbie dell'Inferno\" (\"as areias do Inferno\") dai portoghesi. Il nome odierno si riferisce agli innumerevoli relitti spiaggiati lungo la costa. La pericolosit\u00e0 della costa per la navigazione, anche in tempi recenti, \u00e8 dovuta al trasporto sabbioso dalle dune al mare; ad effetto del vento le dune avanzano nel mare, la sabbia sollevata dal vento costituisce banchi sottomarini modellati dalla corrente anche a notevole distanza dalla costa, tali banchi sono molto difficili da identificare e mappare; i relitti incagliati nei banchi sono spesso ormai inglobati nelle sabbie costiere."}
{"id": "1606421", "revid": "729019", "url": "https://it.wikipedia.org/wiki?curid=1606421", "title": "Stazione di Priolo Soprano", "text": "La stazione di Priolo Soprano era una stazione ferroviaria della linea Catania\u2013Caltagirone\u2013Gela, sita nel territorio comunale di Niscemi, in Sicilia.\nStoria.\nNei primi anni cinquanta da parte del Ministero dei lavori pubblici venne approntato uno studio per riprendere i lavori della tratta ferroviaria Caltagirone-Gela della Ferrovia Catania-Caltagirone-Gela che erano stati sospesi prime della seconda guerra mondiale. Aggiornando il progetto precedente venne realizzata un'ampia e moderna stazione ferroviaria con larghe banchine, pensiline e sottopassaggi. Il fabbricato a due piani con doppio alloggio per il personale aveva un atrio con biglietteria e deposito bagagli, sale d'aspetto, uffici movimento e lavori e servizi vari. I lavori iniziati nell'aprile 1952 vennero portati avanti con lentezza estrema tra lunghi fermi e rifinanziamenti, tanto che l'apertura avvenne solo nel novembre 1979. All'inaugurazione furono presenti ministri ed autorit\u00e0; tuttavia si era trattato di un'opera inutile visto che Priolo Soprano \u00e8 una localit\u00e0 di campagna.\nLa stazione venne esercita in telecomando DCO e fu impresenziata divenendo, nel tempo, oggetto di atti di vandalismo.\nLa stazione fu soppressa il 28 dicembre 2005.\nStrutture e impianti.\nLa stazione era fornita di un ampio fabbricato viaggiatori a due elevazioni posto ad est del fascio binari. I binari adibiti alla circolazione erano due di cui uno era quello di corsa. Il binario di incrocio aveva la lunghezza di 396\u00a0m.\nLa stazione era provvista di doppio segnalamento e segnali distinti per binario. I binari di incrocio erano provvisti di tronchino di salvamento per evitare immissioni di veicoli indebite o accidentali in piena linea. Un piccolo fascio di binari tronchi completava la stazione. Queste infrastrutture rimasero del tutto inutilizzate salvo occasionali ricoveri di mezzi di servizio in quanto la stazione non venne abilitata al servizio merci.\nMovimento.\nLa stazione di Priolo Soprano non fu interessata da traffico viaggiatori sin dall'inizio; nei primi anni di esercizio vi era prevista la fermata di una coppia di treni viaggiatori giornaliera ma \"per servizio personale e familiari\". Negli anni novanta la fermata dei treni per il detto servizio viaggiatori venne soppressa."}
{"id": "1606422", "revid": "13833", "url": "https://it.wikipedia.org/wiki?curid=1606422", "title": "Cascate di Iguazu", "text": ""}
{"id": "1606425", "revid": "729019", "url": "https://it.wikipedia.org/wiki?curid=1606425", "title": "Stazione di Vituso", "text": "La stazione di Vituso era una stazione intermedia della linea Catania\u2013Caltagirone\u2013Gela, sita nel territorio comunale di Niscemi.\nNei primi anni cinquanta venne approntato uno studio per riprendere i lavori della linea ferroviaria Caltagirone\u2013Gela, che erano stati sospesi prima della seconda guerra mondiale. Aggiornando il progetto precedente venne realizzata una stazione ampia e moderna munita di larghe banchine, pensiline e sottopassaggi. Il fabbricato a due piani con doppio alloggio per il personale aveva un atrio con biglietteria e deposito bagagli, sale d'aspetto, uffici movimento e lavori e servizi vari. I lavori a cura del Ministero dei lavori pubblici iniziarono nell'aprile 1952 e vennero portati avanti con lentezza estrema tanto che l'apertura avvenne solo nel novembre 1979. Tuttavia si era trattato di un'opera inutile, una vera e propria cattedrale nel deserto visto che a Vituso c'\u00e8 solo aperta campagna.\nLa stazione fu sempre impresenziata ed esercita in regime di telecomando DCO; essendo impresenziata fu spesso soggetta ad atti di vandalismo.\nIl 7 agosto 2005 furono soppressi i binari di incrocio e il 19 marzo 2006 venne infine soppressa anche la stazione."}
{"id": "1606426", "revid": "713714", "url": "https://it.wikipedia.org/wiki?curid=1606426", "title": "Maria Gramegna", "text": "Biografia.\nFu allieva di Giuseppe Peano, si laure\u00f2 al Politecnico di Torino. Fu una studiosa delle equazioni differenziali lineari con il metodo delle matrici.\nInsegnante alla Regia scuola normale e complementare femminile \"Maria Clotilde di Savoia\" di Avezzano, mor\u00ec ventottenne il 13 gennaio 1915 a causa del terremoto della Marsica."}
{"id": "1606427", "revid": "287204", "url": "https://it.wikipedia.org/wiki?curid=1606427", "title": "Cortina fumogena", "text": "La cortina fumogena \u00e8 una tecnica di difesa nell'arte militare che consiste nello stendere uno schermo di fumo che cela i movimenti di mezzi o uomini, al nemico.\nI primi carri armati che potevano generare cortine fumogene, semplicemente iniettavano olio nel motore, che bruciando, produceva un denso fumo bianco.\nNel campo navale, alcune navi erano fornite di generatori di fumo chimico (tipicamente i cacciatorpediniere e alcuni incrociatori leggeri). Le cortine di fumo chimico erano molto pi\u00f9 dense del normale fumo e davano una maggior protezione a tutte le navi dietro di esse.\nLe cortine di fumo erano generabili anche grazie a particolari tipi di munizioni fumogene che potevano essere sparate con i cannoni generando cos\u00ec densi banchi di fumo sul settore di battaglia a seconda delle necessit\u00e0.\nUna cortina fumogena \u00e8 una nuvola di fumo creata per mascherare il movimento o la posizione delle unit\u00e0 militari quali fanteria, i carri armati, i velivoli o le navi. \u00c8 pi\u00f9 comunemente sganciata in una scatola metallica, solitamente una granata. La granata libera una nube molto densa di fumo destinata a riempire la zona circostante anche con vento leggero. Sono anche usate dalle navi. Considerando che le cortine fumogene originalmente sarebbero state utilizzate per nascondere il movimento dalla vista del nemico, la tecnologia moderna ha sviluppato ora nuove forme; fumogeni che possono avere effetto nell'infrarosso cos\u00ec come nello spettro del visibile cos\u00ec da impedire la rilevazione dai sensori o dai visori infrarossi; inoltre sono disponibili fumogeni per i veicoli in una forma superdensa usata per impedire ai fasci laser dei designatori nemici di inquadrare l'obiettivo.\nTecnologia.\nGranate fumogene.\nQueste sono granate utilizzate come dispositivo di segnalazione terra-terra o terra-aria. Il corpo consiste di un cilindro di metallo in lamiera di acciaio con alcuni fori per l'emissione sulla parte superiore e sulla parte inferiore per permettere il rilascio del fumo quando il composto fumogeno viene bruciato. In quelli che producono fumo colorato, il riempitore consiste in 250 - 350 grammi (rosso, verde, giallo o viola) di miscela colorata del fumo (principalmente clorato di potassio, bicarbonato di sodio, lattosio e una tintura). Un altro tipo di granate di fumo sono quelle esplosive. Queste sono riempite di fosforo bianco (WP), sparso tramite azione esplosiva. Il fosforo prende fuoco in presenza di aria e brucia con una fiamma gialla brillante, mentre produce un copioso volume di fumo bianco (pentossido di fosforo).\nGranate d'artiglieria fumogene.\nL'artiglieria e i mortai possono spesso sparare munizionamento che genera fumo, e questi sono la principale origine delle cortine fumogene tattiche sul campo. Cos\u00ec come per le granate, anche le granate d'artiglieria sono disponibili sia come granate per l'emissione di fumo che come granate fumogene esplodenti. I mortai quasi sempre usano proiettili fumogeni esplodenti per via della minore dimensione del proiettile di mortaio e della maggiore efficienza dei proiettili esplodenti.\nGeneratori di fumo.\nCortine fumogene molto grandi o creata per molto tempo, sono prodotte da generatori di fumo. Questa \u00e8 una macchina che scalda del materiale volatile (tipicamente olio o una mistura a base d'olio) fino a farlo evaporare."}
{"id": "1606429", "revid": "729019", "url": "https://it.wikipedia.org/wiki?curid=1606429", "title": "Tauern Autobahn", "text": "L'autostrada austriaca A10, chiamata anche Tauern Autobahn collega Villaco con Salisburgo. Essa si origina dall'A11 e dall'A2 Sud-Autobahn, e dopo aver sottopassato con diversi tunnel la catena dei Tauri, termina sull'A1 West-Autobahn, nei pressi del confine con la Germania.\nLa lunghezza totale \u00e8 di 192 chilometri, di cui 24 in galleria. I tunnel pi\u00f9 lunghi sono il Tauerntunnel (6.401 m) ed il Katschbergtunnel (5.898 m - per superare il Katschbergpa\u00df).\nStoria.\nI primi lavori di costruzione dell'autostrada iniziarono nel 1939, nelle tratte a sud di Salisburgo e nei pressi di Spittal an der Drau. I cantieri furono interrotti per\u00f2 nel 1942 a causa della seconda guerra mondiale, e non ripresero fino al 1968.\nLa tratta pi\u00f9 difficile, comprendente l'attraversamento dei Tauri, fu iniziata nel 1971.\nL'apertura al traffico della carreggiata sud risale al 1980, e l'apertura completa \u00e8 del 1983.\nNel dicembre del 2004 sono iniziati i lavori di raddoppio del Katschbergtunnel (dove si circolava in un solo traforo a doppio senso), completati per l'apertura al traffico nella primavera del 2009.\nAnalogamente, a luglio 2006 \u00e8 iniziato il raddoppio del Tauerntunnel, che \u00e8 stato aperto al traffico il 28 giugno 2011.\nNello schema che segue, la dicitura \"Halbanschlussstelle\" indica uno svincolo parziale, dotato, per esempio, della sola uscita in una direzione e della sola entrata nella direzione opposta, oppure di uscita ed entrata in una direzione e nessun collegamento nell'altra. La \"Mautstelle\" di Sankt Michael im Lungau \u00e8 una stazione a barriera, in cui si riscuote il pedaggio specifico per il Katschbergtunnel; su tutta l'autostrada \u00e8 obbligatoria, inoltre, la vignetta."}
{"id": "1606431", "revid": "1776051", "url": "https://it.wikipedia.org/wiki?curid=1606431", "title": "Borussia M\u00f6nchengladbach 1985-1986", "text": "Stagione.\nIl Borussia M\u00f6nchengladbach nella stagione 1985/86 si classific\u00f2 al 4\u00ba posto in Bundesliga con un totale di 15 vittorie, 12 pareggi e 7 sconfitte.\nIl capocannoniere della squadra fu Frank Mill con 13 gol.\nIn Coppa UEFA fu eliminato agli ottavi di finale dal .\nIn Coppa di Germania fu eliminato al secondo turno dallo .\nRosa calciatori.\nLa rosa del Borussia M\u00f6nchengladbach nella stagione 1985/86. Per ogni giocatore sono elencate le presenze e i gol in \"Bundesliga\"."}
{"id": "1606433", "revid": "1605640", "url": "https://it.wikipedia.org/wiki?curid=1606433", "title": "Rifugio Mario Premuda", "text": "Il rifugio Mario Premuda si trova all'imboccatura della Val Rosandra, in localit\u00e0 Bagnoli Superiore, poco lontano dall'abitato di Bagnoli della Rosandra, una frazione del comune di San Dorligo della Valle, in provincia di Trieste. \u00c8 frequentatissimo da escursionisti, rocciatori e speleologi, ma anche da comuni cittadini in cerca di tranquillit\u00e0 e aria pulita a pochi chilometri dal centro cittadino.\nStoria.\n\u00c8 stato costruito nel 1940 dalla Societ\u00e0 alpina delle Giulie, una sezione di Trieste del CAI, ed \u00e8 stato successivamente rinnovato nel 1989. \u00c8 intitolato all'alpinista Mario Premuda, deceduto nel 1931, ed ospita la sede della scuola di alpinismo Emilio Comici.\nPer la sua elevazione di poche decine di metri sul livello del mare, il Premuda \u00e8 il pi\u00f9 basso rifugio alpino dell'Italia continentale.\nCaratteristiche ed informazioni.\nIl rifugio \u00e8 costituito da un edificio in muratura che si sviluppa su un unico piano.\nInternamente si compone di due salette con i tavoli, il banco di mescita prospiciente l'entrata, la cucina ed i servizi.\nEsternamente dispone di un ampio piazzale, che funge sia da parcheggio per gli escursionisti della valle sia come spazio dove disporre le panche ed i tavoli all'aperto nella bella stagione. \u00c8 un luogo caratteristico, sulla sponda sinistra del torrente Rosandra, tra gli alberi sotto una parete della valle.\nSi trova lungo il percorso dell'itinerario rosso della Via Alpina.\nNon dispone di posti letto, per cui offre solo ristoro.\nIndirizzo:\nLocalit\u00e0 Bagnoli della Rosandra Superiore 245\nSan Dorligo della Valle\n34018 Trieste\nAccessi.\nIl rifugio \u00e8 raggiungibile tramite strada asfaltata da Bagnoli della Rosandra, dalla cui piazza dista solamente 800 metri.\nNei giorni feriali la strada pu\u00f2 essere percorsa anche dalle automobili, mentre nelle giornate festive e prefestive sono ammessi solo i pedoni.\nAl paese di Bagnoli si pu\u00f2 arrivare anche con l'autobus urbano, in quanto dista pochi chilometri dalla citt\u00e0 di Trieste.\nAscensioni.\nNella val Rosandra ci sono numerose pareti attrezzate utilizzate come palestra di roccia dalle scuole di alpinismo, tra le quali ricordiamo:\nEscursioni.\nIl rifugio Premuda \u00e8 la base di partenza per numerose escursioni nella val Rosandra, delle quali ricordiamo:"}
{"id": "1606439", "revid": "729019", "url": "https://it.wikipedia.org/wiki?curid=1606439", "title": "Aut\u00f3p\u00e1lya M7", "text": "L'aut\u00f3p\u00e1lya M7 (in italiano \"autostrada M7\") \u00e8 un'autostrada ungherese che costituisce il principale collegamento fra la capitale Budapest, il lago Balaton e la Croazia.\nLunga 240 chilometri, \u00e8 a tre corsie per senso di marcia dalla confluenza con la M1 fino a Sz\u00e9kesfeh\u00e9rv\u00e1r, da dove la statale 8 (itinerario E66) si dirige verso Graz, dopo questo innesto \u00e8 a due corsie per senso di marcia. L'autostrada \u00e8 utilizzata soprattutto per raggiungere, da Budapest, il lago Balaton e le localit\u00e0 turistiche della costa meridionale del lago.\nL'M7 \u00e8 ormai completata, l'ultimo tratto di 20\u00a0km a sud verso il confine con la Croazia, nei pressi di Nagykanizsa, \u00e8 stato completato il 1\u00ba aprile 2008.\nL'M7 \u00e8 la pi\u00f9 antica autostrada ungherese."}
{"id": "1606441", "revid": "729019", "url": "https://it.wikipedia.org/wiki?curid=1606441", "title": "Aut\u00f3p\u00e1lya M1", "text": "L'aut\u00f3p\u00e1lya M1 (in italiano \"autostrada M1\") \u00e8 un'autostrada ungherese che rappresenta il principale asse di collegamento fra Budapest e Gy\u0151r verso Bratislava e Vienna.\nLunga 171 chilometri fa parte dei percorsi europei E60, E71 e E75"}
{"id": "1606442", "revid": "2146239", "url": "https://it.wikipedia.org/wiki?curid=1606442", "title": "Richard Brautigan", "text": "Biografia.\nVisse un'infanzia travagliata, a causa del divorzio precoce dei genitori e dei maltrattamenti subiti dai successivi compagni della madre.\nL'adolescenza fu altrettanto difficoltosa e il giovane Brautigan venne arrestato nel 1955 per resistenza alla polizia.\nAvvicinatosi al movimento Hippy, visse intensamente lo spirito libertario di quegli anni, dedicandosi alla scrittura di novelle e poesie.\nNel 1967 ottenne la fama per la pubblicazione di \"Pesca alla trota in America\" (\"Trout Fishing in America\"), romanzo postmoderno scritto in prosimetro nel 1961. Il successo ottenuto permise la riscoperta degli scritti precedenti, quali \"L'aborto\" (\"The Abortion: An Historical Romance 1966\") e \"Il generale immaginario\" (\"A Confederate General From Big Sur\").\nCon gli anni, e il cambiamento della societ\u00e0 statunitense, Brautigan si chiuse sempre pi\u00f9 in s\u00e9 stesso, venendo spesso colpito da attacchi di paranoia e soffrendo della sindrome alcolista, che lo porter\u00e0 alla dipendenza, all'assuefazione, ed alla morte prematura avvenuta all'et\u00e0 di 49 anni nel 1984 per suicidio.\nOpere.\nNovelle non pubblicate.\nDa dicembre 1955 a febbraio 1956 Brautigan stava lavorando a una novella chiamata \"The God of the Martians\" di 600 parole. Brautigan mand\u00f2 il manoscritto a tre diversi editori ma rimase inedito."}
{"id": "1606445", "revid": "767487", "url": "https://it.wikipedia.org/wiki?curid=1606445", "title": "Il mattino ha l'oro in bocca", "text": "Il mattino ha l'oro in bocca \u00e8 un film del 2008 diretto da Francesco Patierno ispirato al libro \"Il giocatore (ogni scommessa \u00e8 debito)\", autobiografia del co-sceneggiatore Marco Baldini. Il film \u00e8 interpretato da Elio Germano, che interpreta lo stesso Baldini, Laura Chiatti e Martina Stella.\nIl film \u00e8 uscito in Italia il 29 febbraio 2008.\nIl film \u00e8 stato trasmesso per la prima volta in chiaro il 5 luglio 2010 in seconda serata facendo registrare 634.000 spettatori e 12,80% di share.\nTrama.\nMarco Baldini \u00e8 un giovane ragazzo determinato a diventare la voce di una radio importante; si alterna tra il suo lavoro a Radio Deejay e il vizio del gioco, che piano piano consuma la sua vita, il rapporto con la sua ragazza e le sue abilit\u00e0 lavorative."}
{"id": "1606448", "revid": "108678", "url": "https://it.wikipedia.org/wiki?curid=1606448", "title": "DEATH NOTE", "text": ""}
{"id": "1606451", "revid": "125590197", "url": "https://it.wikipedia.org/wiki?curid=1606451", "title": "La mia storia tra le dita", "text": "La mia storia tra le dita \u00e8 un singolo del cantautore italiano Gianluca Grignani, pubblicato il 17 novembre 1994 come primo estratto dal primo album in studio \"Destinazione Paradiso\".\nIl brano viene presentato in versione ridotta a Sanremo Giovani 1994, e consente a Grignani di qualificarsi per l'edizione del Festival di Sanremo dell'anno successivo.\nIn seguito a questo passaggio televisivo, il brano viene trasmesso dalle principali emittenti radiofoniche.\nLa canzone verr\u00e0 poi inserita in \"Destinazione Paradiso\", album d'esordio dell'artista pubblicato nel 1995 prodotto artisticamente da Massimo Luca.\nGianluca Grignani ha registrato anche una versione in lingua spagnola intitolata \"Mi historia entre tus dedos\" e contenuta nell'album \"Destino Paraiso\" (1995), versione in spagnolo di \"Destinazione Paradiso\"."}
{"id": "1606456", "revid": "729019", "url": "https://it.wikipedia.org/wiki?curid=1606456", "title": "Linea Fil\u00ebvskaja", "text": "La linea Fil\u00ebvskaja () o linea 4, \u00e8 una linea di metropolitana della metropolitana di Mosca, che serve l'omonima citt\u00e0 della Russia. Cronologicamente la sesta ad essere aperta, collega i quartieri ovest della capitale russa di Dorogomilovo e Fili al centro cittadino. Attualmente, la linea conta 13 stazioni e si estende per 14,9 km.\nStoria.\nLa storia della linea Fil\u00ebvskaja \u00e8 una delle pi\u00f9 complesse della metropolitana di Mosca, a causa del tratto orientale che cadde vittima di politiche poco chiare. Le stazioni orientali risalgono al 1935-1937 e furono aperte come parte della prima tratta, operando come ramo di quella che sarebbe divenuta la Linea Sokol'ni\u010deskaja. Nel 1938 il servizio termin\u00f2 e fu formata la Linea Arbatsko-Pokrovskaja, che ora termina a Kurskaja. Tuttavia, durante la seconda guerra mondiale, la stazione Arbatskaja sub\u00ec gravi danni, quando una bomba tedesca ne colp\u00ec le volte (tutte le stazioni degli anni trenta erano sotterranee).\nQuando divenne reale la paura per la guerra fredda, queste stazioni non erano adatte per schermare contro gli attacchi missilistici, pertanto fu costruito un tunnel parallelo pi\u00f9 profondo. Ci\u00f2 avrebbe significato la fine della Linea Fil\u00ebvskaja, se Nikita Chru\u0161\u010d\u0451v, in visita a New York, non fosse stato ispirato dalle linee sopraelevate e in superficie. Al suo ritorno, fece abbandonare i tunnel profondi progettati per Fili e costru\u00ec una linea in superficie che avrebbe potuto far riaprire le vecchie stazioni. Nel 1958 fu inaugurata la linea Arbatsko-Fil\u00ebvskaja, la sesta ad essere aperta (siccome non era una linea diametrale, il termine Arbatsko- fu abbandonato poco dopo). La linea continu\u00f2 ad estendersi ad ovest raggiungendo Fili nel 1959, e fu anche costruito un deposito separato. Nel 1989 fu estesa ulteriormente verso Krylatskoe.\nTutte le stazioni, eccetto Molod\u00eb\u017enaja, furono costruite in superficie, e le tre stazioni originarie degli anni cinquanta furono costruite con una configurazione con banchina ai lati, mentre le altre quattro con un'isola centrale. Nonostante il successo nel risparmio sui costi, il clima russo (particolarmente in inverno) e le piccole dimensioni delle stazioni, hanno fatto di questa linea una delle meno popolari tra i passeggeri.\nNel XXI secolo, comunque, il destino della linea Fil\u00ebvskaja \u00e8 cambiato radicalmente. Dato che il centro affaristico di Mosca necessitava di una linea di metropolitana, \u00e8 stato aperto un nuovo tratto di tre stazioni da Kievskaja nel 2005 fino a Delovoj Centr e di nuovo nel 2006 fino a Me\u017edunarodnaja.\nAll'inizio del 2008, con la realizzazione dell'estensione Strogino-Mitino, il capolinea sotterraneo della linea Fil\u00ebvskaja fu raggiunto dalla Linea Arbatsko-Pokrovskaja, pertanto la linea ora termina al capolinea di Kuncevskaja.\nMateriale rotabile.\nLa linea \u00e8 servita dal deposito Fili (\u2116 9) e attualmente gamma dei treni \u00e8 in fase di sostituzione. I treni pi\u00f9 vecchi di Mosca, di tipo E, sono in lenta fase di ritiro. I restanti 24 treni a sei carrozze (un misto di Ezh, Ezh1, Em-508 e Em-509) saranno trasferiti ad altri depositi e sostituito dai nuovi 81-740.1/741.1 \"Rusich\" (anche conosciuti come \"Skif\"), che sono pi\u00f9 adatti al clima di superficie della linea. La sostituzione \u00e8 stata completata nel 2007, la limitazione della linea.\nSviluppi recenti e progetti futuri.\nDopo che la linea ha perso il capolinea, il flusso di passeggeri \u00e8 diminuito; i lavori attuali sono in fase di progetto e mirano al rinnovamento delle stazioni in superficie, e a terminare la sostituzione dei treni. Il servizio, che in origine prevedeva treni ogni 15 minuti, ha ora una cadenza dimezzata."}
{"id": "1606457", "revid": "1543377", "url": "https://it.wikipedia.org/wiki?curid=1606457", "title": "Wei Liangfu", "text": "Migrato nel Kunshan da Nanchang, nella provincia di Jiangxi, Wei Liangfu, insieme con altri autori drammatici - come Liang Chenyu, suo amico e collaboratore, Teng Quanzhu, Zheng Sili e Zhu Nanchuan - attivi nel periodo che corrisponde al regno dell'imperatore Jiajing, dal 1521 al 1567, oper\u00f2 una sostanziale riforma dell'opera K\u016bnq\u01d4. La sua lunga esperienza come attore e cantante gli permise di introdurre tecniche di canto pi\u00f9 raffinate. Nelle sue \"Regole per le melodie Kunqu\" (\u66f2\u5f8b, \"Q\u01d4 L\u01dc\") si sofferm\u00f2 sulla necessit\u00e0 che i cantanti, nella modulazione, rispettassero le regole dei quattro toni della pronuncia classica cinese. Mantenendo le classiche melodie del Kunshan come base, introdusse elementi dell'opera settentrionale, rendendo il genere pi\u00f9 espressivo ed intenso. Anche l'accompagnamento musicale si giov\u00f2 dell'apporto di strumenti e tecniche dell'opera settentrionale. Il K\u016bnq\u01d4 cos\u00ec riformato incontr\u00f2 grande favore di pubblico e divenne un genere molto popolare."}
{"id": "1606461", "revid": "74173", "url": "https://it.wikipedia.org/wiki?curid=1606461", "title": "Linea Filyovskaya", "text": ""}
{"id": "1606462", "revid": "6923", "url": "https://it.wikipedia.org/wiki?curid=1606462", "title": "Guardia nazionale francese", "text": "Garde nationale (in italiano: \"Guardia nazionale\") \u00e8 il nome dato nel 1789, in occasione della rivoluzione francese, alla milizia di cittadini reclutata in tutte le citt\u00e0 della nazione per difendere lo Stato e mantenere l'ordine pubblico. La \"Garde nationale\" \u00e8 ufficialmente creata con questo nome nel 1791, essa \u00e8 esistita sotto tutti i regimi politici (dalla rivoluzione fino alla fine del secondo impero), e rimase operativa \u2013 tranne tra il 1827 e il 1830 \u2013 sino al 1871, per poi essere soppressa definitivamente nel 1872.\nNel 2016, \u00e8 ricreata la \"Garde nationale\", questo nuovo corpo \u00e8 formato unicamente da volontari riservisti e il suo ruolo principale \u00e8 quello di essere una formazione di riserva militare e civile per supportare le Forze armate francesi, la Gendarmerie nationale e la Police nationale nelle missioni di controllo del territorio.\nDescrizione.\nGarde nationale (1789-1871).\nLa \"Garde nationale\" (1789-1871) era un'unit\u00e0 militare atipica, in effetti essa, a differenza degli altri corpi armati dello Stato (arm\u00e9e de terre e marine royale), non aveva in origine un comando unico secondo il classico schema della gerarchia militare ma dipendeva direttamente dai comuni; era pi\u00f9 corretto parlare quindi di \"Gardes nationales\" (al plurale).\nIl (durante la prima restaurazione) il conte d'Artois fu nominato colonnello generale delle guardie nazionali di Francia e il generale Jean Joseph Dessolles fu nominato maggiore generale, quest'ultimo conservava anche il comando della Garde nationale de Paris. La creazione del posto di colonnello generale era dovuta alla volont\u00e0 di centralizzare la direzione della Guardia nazionale. Un'ordinanza del precisava che da quel momento le guardie nazionali dovevano essere unicamente \"sedentarie\"; la Garde nationale de Paris era \"sedentaria\".\nLa Guardia nazionale era costituita sulla base di una coscrizione obbligatoria: infatti la relativa legge emanata il obbligava tutti i \"cittadini attivi\" e i loro figli di almeno diciotto anni d'et\u00e0 ad arruolarsi nella guardia nazionale. Il loro ruolo era il mantenimento dell'ordine pubblico e la difesa del territorio.\nI cittadini conservavano le loro armi insieme alla loro uniforme nella loro casa e le indossavano in caso di necessit\u00e0. All'inizio della rivoluzione le guardie nazionali furono chiamate \"i blu\", dall'uniforme blu che indossavano.\nGarde nationale (dal 2016).\nAnche la \"nuova\" \"Garde nationale\" (dal 2016) \u00e8 un'unit\u00e0 militare atipica, infatti anche se \u00e8 stato creato un \"segretariato generale\" per assicurare l'organizzazione e la segreteria del \"comitato direttore\", del \"comitato di pilotaggio\" e del \"consiglio consultativo\", queste quattro istanze non costituiscono un \"comando\".\nLa Guardia nazionale non \u00e8 un \"entit\u00e0 autonoma\" ma \u00e8 un'\u00abetichetta\u00bb sotto la quale sono raggruppate le forze di riserva operativa delle Forze armate francesi, della Gendarmerie nationale e della Police nationale. Questa \"centralizzazione\" serve unicamente ad assicurarne la promozione, il reclutamento e lo sviluppo dinamico. La preparazione e l'impiego delle forze (di riserva) rilevano delle prerogative di ognuno dei canali operativi di appartenenza.\nNon vi \u00e8 un badge o un'insegna di appartenenza alla Guardia nazionale; i \"riservisti\" rimangono subordinati alla loro forza di appartenenza (arm\u00e9e, gendarmerie o police).\nStoria.\nGarde nationale (1789-1827).\nRivoluzione francese.\nL'8 luglio 1789, Mirabeau present\u00f2 all'Assemblea Nazionale un progetto per la formazione di una milizia composta da borghesi parigini che intervenisse a difendere l'assemblea dai tentativi di un colpo di stato monarchico. L'iniziativa fu ripresa da tutte le province francesi e la Guardia nazionale fu regolarizzata nel 1791.\nLa Costituzione francese del 1791 () stabiliva che \"per essere cittadino attivo bisogna essere iscritti nel proprio comune di domicilio nella guardia nazionale\", che \"la forza pubblica \u00e8 composta (1) dall'esercito di terra e di mare; (2) dalla truppa specialmente destinata al servizio all'interno [della nazione]; (3) e sussidiariamente dai cittadini attivi, e dei loro figli in grado di maneggiare le armi, iscritti nel ruolo della guardia nazionale\" e che \"le guardie nazionali non formano n\u00e9 un corpo militare, n\u00e8 un'istituzione dello Stato; esse sono i cittadini essi stessi chiamati al servizio della forza pubblica\".\nDopo l'abolizione della sovranit\u00e0 regale il 21 settembre 1792, la Guardia nazionale prese parte alla rivoluzione ricoprendo, soprattutto quella stanziata a Parigi, un ruolo importante per rinforzare la preminenza della capitale sull'Assemblea nazionale, che fu obbligata a confrontarsi con le baionette \"patriottiche\".\nDopo il colpo di Stato del 9 termidoro (27 luglio 1794) la guardia nazionale, fino allora sottoposta alle autorit\u00e0 cittadine, epurata dai rivoluzionari radicali, fu assegnata ai militari.\nLa Costituzione del 5 fruttidoro anno III () stabiliva che \"la forza armata si distingue in guardia nazionale sedentaria e guardia nazionale in attivit\u00e0\" (art. 276), che \"la guardia nazionale sedentaria \u00e8 composta da tutti i cittadini e i figli dei cittadini in grado di portare le armi\" (art. 277) e che \"la Repubblica mantiene a proprie spese, anche in tempo di pace, sotto il nome di guardie nazionali in attivit\u00e0, un'armata di terra e di mare\" (art. 285).\nQuando cerc\u00f2 di sovvertire il Direttorio in occasione dell'insurrezione del 13 vendemmiaio anno IV (), essa venne sconfitta da Napoleone Bonaparte e fu disarmata.\nConsolato e Primo Impero.\nLa Costituzione del 22 frimaio anno VIII () stabiliva che \"la guardia nazionale in attivit\u00e0 \u00e8 sottomessa ai regolamenti della pubblica amministrazione; la guardia nazionale sedentaria non \u00e8 sottomessa che alla legge\" (art. 48).\nNapoleone diffidava di questa forza borghese, tanto capace di mantenere l'ordine e reprimere le sommosse che di sovvertire il potere costituito. \u00c8 per questo che cre\u00f2 il 4 ottobre 1812 la Guardia municipale di Parigi, fortemente militarizzata. \nTuttavia, non elimin\u00f2 del tutto la Guardia nazionale ma si limit\u00f2 a disarmarla, per riarmarla in caso di necessit\u00e0 utilizzandola come riserva e mobilitandola per la difesa del territorio, cosa che avvenne in due occasioni: nel 1809 e nel 1814.\nRestaurazione.\nDopo la Restaurazione, la Guardia nazionale venne mantenuta da Luigi XVIII. Ma i borghesi che la componevano manifestavano una certa ostilit\u00e0 verso la monarchia, e Carlo X di Francia la sciolse nel 1827. Commise per\u00f2 l'errore di non disarmarla e se la trov\u00f2 nemica durante la cosiddetta rivoluzione di Luglio del 1830.\nGarde nationale (1830-1871).\nMonarchia di luglio.\nDurante la rivoluzione di Luglio del 1830, la Guardia nazionale \u00e8 spontaneamente ricreata e il La Fayette ne riassume il comando (dal \u00e8 \"commandant g\u00e9n\u00e9ral des Gardes nationales du royaume\", dimissioner\u00e0 il ).\nLa Carta della Monarchia di luglio () stabiliva che \"l'organizzazione della garde nationale, con l'intervento delle guardie nationali nella scelta dei loro ufficiali sar\u00e0 oggetto di una legge\" (art. 69). La legge \u00e8 promulgata il e poi completata dalla legge del relativa alle elezioni.\nSeconda Repubblica e Secondo Impero.\nLa Costituzione della Seconda Repubblica () stabiliva che \"la forza pubblica si compone della guardia nazionale e dell'esercito di terra e di mare\" (art. 101), che \"tutti i Francesi devono svolgere il servizio militare e quello della guardia nazionale\" (art. 102) e che \"l'organizzazione della guarda nazionale sar\u00e0 regolata dalla legge\" (art. 103).\nNel gennaio 1849, un decreto di Luigi Napoleone Bonaparte, presidente della Repubblica, sopprime la met\u00e0 dei battaglioni delle \"gardes nationaux\" e ne riorganizza i rimanenti. In effetti, egli diffidava della guardia nazionale. Le \"gardes nationaux mobiles\" furono finalmente e definitivamente licenziate il . A queste era rimproverata la loro indisciplina e di generare pi\u00f9 episodi di discordia e contrasto, invece di risolverli.\nAlla vigilia del colpo di Stato del 2 dicembre 1851, il presidente nomina alla testa della guardia nazionale parigina un fedele bonapartista, il generale Anatole de La Woestyne, che non interverr\u00e0 per fermare il colpo di stato. In ricompensa di questa neutralit\u00e0, La Woestyne fu nominato pi\u00f9 tardi senatore dell'Impero e poi governatore dell'H\u00f4tel des Invalides.\nIl decreto dell' prevedeva questa volta la selezione delle guardie nazionali da un consiglio di censimento; il Presidente nominava gli ufficiali. Nel 1853, gli ufficiali prestavano giuramento di fedelt\u00e0 alla Costituzione e di obbedienza all'Imperatore. Napoleone III relega la Garde nationale durante il Secondo Impero a degli impieghi subalterni al fine di ridurre la sua influenza liberale e repubblicana.\nIl fu votata la legge Niel che permetteva la creazione di una Garde nationale mobile, ausiliaria dell'Arm\u00e9e fran\u00e7aise attiva, per la difesa delle frontiere e delle piazzeforti, nonch\u00e9 per il mantenimento dell'ordine pubblico interno. Essa apriva la strada al servizio militare universale con un arruolamento massiccio. Tutto questo era fatto in reazione a delle crisi esterne, in particolare con la Prussia.\nGuerra franco-prussiana e Comune di Parigi.\nAllo scoppio della guerra franco-prussiana il , la guardia nazionale fu inizialmente poco utilizzata. Il decreto del 16 luglio riguardava solamente le guardie nazionali delle regioni militari del Nord, dell'Est e della regione di Parigi. All'epoca essa non era ben preparata. Il 10 agosto, il parlamanento votava una legge per completare le forze delle guardie sedentarie e mobili. Il , un'altra legge vi incorporava giovani supplementari. Il decreto del 23 agosto le trasformava in reggimenti provvisori di fanteria e la legge del 29 agosto li poneva all'interno dell'Arm\u00e9e attiva. Tutto questo dimostrava come la guardia nazionale fosse usata come un ultimo strumento di difesa.\nIl , dopo la sconfitta di Sedan e la cattura dell'Imperatore il 2 settembre, \u00e8 creato il Gouvernement de la D\u00e9fense nationale. Il 6 settembre, tutti gli elettori iscritti della citt\u00e0 di Parigi sono convocati. Le guardie nazionali \u2013 uomini \u2013 furono mobilitate per il resto della guerra e inviate massicciamente al fronte. Esse parteciperanno alla difesa di Parigi.\nDall'ottobre 1870, delle guardie nazionali anarchiche faranno delle azioni contro il governo. Durante tutta la durata dell'assedio, la guardia nazionale sedentaria non apporta alcun aiuto rilevante. I battaglioni delle guardie nazionali erano oggetto della propaganda rivoluzionaria. Tra il e il , 2.000 delegati riuniti elaborano, e poi adottano, gli statuti di una \"F\u00e9d\u00e9ration r\u00e9publicaine de la garde nationale\". Un comitato centrale protesta contro ogni eventuale tentativo di disarmo della guardia nazionale. Essa non intendeva riconoscere alcun altro capo, se non quello che essa stessa si dava. Il 18 marzo, il governo tenta di recuperare, con l'Arm\u00e9e, dei cannoni appartenenti alla guardia nazionale parigina. Le guardia partecipano quindi alla Comune, che dura dal 18 marzo al 28 maggio 1871, e che si termina nel sangue, con un grande repressione condotta dalle truppe governative.\nIl , a seguito degli eventi della Comune, fu votata la suppressione definitiva delle guardie nazionali in tutti i comuni della Francia. Inoltre, la legge del prevedeva che \"ogni corpo organizzato in armi \u00e8 sottoposto alle leggi militari, fa parte dell'arm\u00e9e, ed \u00e8 subordinato o al ministero della guerra o al ministero della marina\" (art. 6). La \"garde nationale\" \u00e8 cos\u00ec definitivamente soppressa.\nGarde nationale (dal 2016).\nQuinta repubblica francese.\nNel luglio 2016, a seguito degli attentati che hanno colpito la Francia nel 2015 e 2016, \u00e8 confermata la (ri)costituzione della \"Garde nationale\" con la contemporanea soppressione della riserva militare. \u00c8 composta \"da volontari della riserva operativa (RO1) delle forze armate e delle formazioni collegate rilevanti del Ministero della difesa, della riserva operativa (RO1) della Gendarmerie nationale e della riserva civile della Police nationale\". \nAl 2017, la \"Garde nationale\" consta di volontari riservisti; riservisti militari (RO1) delle forze armate, riservisti militari (RO1) della gendarmerie nationale e riservisti civili della police nationale.\nA dicembre 2018 gli effettivi della Guardia Nazionale hanno raggiunto le 75.000 unit\u00e0, con un obiettivo a medio termine di 85.000. La durata media del servizio ha raggiunto 37 giorni l'anno nel 2018. La forza lavoro schierata \u00e8 permanentemente nell'ordine di 7.000 riservisti in servizio."}
{"id": "1606467", "revid": "1444345", "url": "https://it.wikipedia.org/wiki?curid=1606467", "title": "Falco a met\u00e0", "text": "Falco a met\u00e0 \u00e8 un singolo del cantautore italiano Gianluca Grignani, pubblicato nel 1995 come terzo estratto dal primo album in studio \"Destinazione Paradiso\".\nCon \"Falco a met\u00e0\", scritto dallo stesso Grignani, il cantante partecip\u00f2 anche al Festivalbar nell'estate 1995 dove, per\u00f2, fu costretto ad esibirsi in playback e, quindi, cant\u00f2 senza microfono per protesta. \nGrignani ne ha interpretato anche una versione in spagnolo, intitolata \"Halc\u00f3n a medias\". Questo brano \u00e8 contenuto anche nell'album \"Destino Paraiso\" 1995, versione in lingua spagnola di \"Destinazione Paradiso\"."}
{"id": "1606468", "revid": "2055784", "url": "https://it.wikipedia.org/wiki?curid=1606468", "title": "Sistema portale", "text": "Nella circolazione sistemica le arterie si dividono fino nei capillari, che poi si riuniscono nelle vene, che raggiungono il cuore. Quando invece le vene provenienti da un letto capillare si suddividono una seconda volta, in altri capillari, si pu\u00f2 parlare di sistema portale, dal latino \"vena portae\" (\"vena della porta\", o pi\u00f9 semplicemente \"vena porta\").\nQuesti sistemi di ricapillarizzazione, si possono trovare a livello ipofisario, epatico e surrenale.\nDescrizione.\nIn anatomia ed embriologia comparata, con \u00absistema portale\u00bb si intendono una o pi\u00f9 vene, nate dalla confluenza di capillari, che nel loro decorso si diramano nuovamente in un sistema di altri vasi capillari; questo pu\u00f2 accadere all'interno di un organo, e in questo caso la vena originaria si pu\u00f2 concettualmente suddividere nella parte afferente a quell'organo (la vena \"della porta\"), e nella parte efferente, che poi raggiunge il circolo venoso generale\nGli organi che nel corpo umano presentano un sistema venoso portale sono il fegato, l'ipofisi, la ghiandola surrenale, il rene primitivo (mesonefro).\nIl sistema portale renale si reperisce in quasi tutti i Vertebrati, ma negli animali cosiddetti \"superiori\" esso scompare col progredire del processo di sviluppo embrionale.\nIl concetto di sistema portale non va confuso con quello di rete mirabile: in un sistema portale vi sono \"due\" reti mirabili, una che raccoglie e porta il sangue alla vena interposta tra i letti capillari, ed una che lo porta via, fino al circolo sanguigno diretto al cuore.\nSistema portale ipotalamo-ipofisario.\nIl sistema vascolare ipotalamo-ipofisario ha un significato prettamente funzionale, e permette all'ipotalamo di controllare l'ipofisi anteriore senza un collegamento diretto di tipo neuronale: le arterie del peduncolo ipofisario formano un sistema di capillari, sui quali terminano gli assoni dei neuroni neurosecernenti dell'ipotalamo, che scaricano i propri fattori ormonali nei suddetti vasi. Dalle venule del peduncolo ipofisario, il sangue passa alle venule dell'adenoipofisi, le cui cellule ricevono i fattori appena immessi nel sangue; il sangue infine raggiunge le vene dei seni cavernosi.\nPi\u00f9 nello specifico, la ghiandola ipofisaria riceve sangue arterioso da alcuni rami superiori, e da un unico ramo inferiore della carotide interna.\nLa \"pars distalis\" adenoipofisaria risulta perci\u00f2 priva di vascolarizzazione diretta di sangue arterioso, ma \u00e8 provvista di un sistema portale ipotalamo-ipofisario, che fornisce una comunicazione ormonale diretta tra l'ipotalamo soprastante e l'adenoipofisi. Nell'eminenza mediana, le arterie ipofisarie superiori si riducono a capillari fenestrati, che vanno a formare il \"plesso capillare primario\". Da questo plesso si formano le \"vene portali ipofisarie\", che scendono lungo la \"pars tuberalis\" e, raggiunta la \"pars distalis\" adenoipofisaria, vi costituiscono il \"plesso capillare secondario\". Questa rete vascolare trasporta i \"releasing hormones\" (RH) prodotti dall'ipotalamo e permette all'adenoipofisi di riceverli in breve tempo, instaurando una comunicazione diretta.\nIl drenaggio venoso di neuroipofisi e adenoipofisi avviene perlopi\u00f9 attraverso le \"vene ipofisarie inferiori\", che si immettono nei seni durali venosi, soprattutto nel seno cavernoso, e consentono di portare in circolo gli ormoni liberati dalla ghiandola, e quindi ai rispettivi organi bersaglio.\nEsistono inoltre altre due possibilit\u00e0 di drenaggio della neuroipofisi: verso l'adenoipofisi e verso l'ipotalamo; quest'ultima via rappresenta una via diretta di regolazione a feedback negativo sull'ipotalamo, vantaggiosa in termini di tempo perch\u00e9 inibisce la liberazione degli RH, prima che gli ormoni ipofisari compiano l'intero percorso sistemico.\nSistema portale epatico.\nIl sistema portale epatico \u00e8 la via che permette al fegato di elaborare gli elementi assorbiti dall'intestino. Il sistema \u00e8 costituito da una vena unica, la vena porta epatica, che origina dalla confluenza della vena mesenterica superiore con il tronco venoso costituito da vena splenica e vena mesenterica inferiore; vi si unisce poi anche la vena gastrica sinistra.\nGiunta al fegato, la vena porta si divide in un letto capillare, per distribuire il sangue a tutti gli epatociti.\nSistema portale surrenale.\nLe 3 arterie surrenali, arrivate alla periferia della ghiandola, si ramificano per dare origine a due ordini di arteriole: arteriole corte e lunghe. Le arteriole lunghe vanno direttamente alla midollare ed irrorano soltanto la midollare (si capillarizzano soltanto qui). Le arteriole brevi, invece, si capillarizzano una prima volta nella corticale, in particolare al confine tra zona glomerulare e fascicolata, dando origine poi a venule che scendono nella midollare e si capillarizzano una seconda volta. Vi \u00e8 allora un sistema capillare-vena-capillare-vena che rappresenta un altro esempio di sistema portale."}
{"id": "1606470", "revid": "804", "url": "https://it.wikipedia.org/wiki?curid=1606470", "title": "Piano d'accumulo del capitale", "text": "Il piano d'accumulo del capitale o pi\u00f9 comunemente PAC \u00e8 una modalit\u00e0 di sottoscrizione di fondi comuni di investimento o, pi\u00f9 in generale, di organismi di investimento collettivo del risparmio, ampiamente impiegata nella gestione della finanza personale. \nDescrizione.\nNella sua concezione di base, il PAC \u00e8 un programma d'investimento di importi costanti a scadenze regolari in un OICR per un periodo di durata predeterminata. Ad esempio, si pu\u00f2 prevedere di effettuare 60 investimenti di 200,00 \u20ac l'uno con cadenza mensile: al termine dei 5 anni si sar\u00e0 effettuato un investimento complessivo di 12.000,00 \u20ac. In genere ogni emittente di OICR definisce dei propri limiti operativi specifici per i piani d'accumulo, in particolare in relazione a:\nNormalmente \u00e8 prevista la possibilit\u00e0 di sospensione o interruzione del piano.\nFinalit\u00e0.\nIl piano d'accumulo del capitale \u00e8 adottato con due principali finalit\u00e0:\nLa riduzione del rischio dipende essenzialmente dal fatto che effettuando tanti piccoli investimenti distribuiti nel tempo si acquista con tutte le condizioni di mercato, sia favorevoli sia sfavorevoli, ottenendo cos\u00ec un prezzo medio di carico che difficilmente porter\u00e0 ad ottenere rendimenti estremi (sia in senso positivo, sia in senso negativo).\nTuttavia alcuni studi mettono in discussione questa tecnica d'investimento non solo sotto il profilo dell'efficienza (capacit\u00e0 di migliorare il rapporto tra rischio e rendimento) ma anche sotto quello della capacit\u00e0 di riduzione del rischio."}
{"id": "1606478", "revid": "1573940", "url": "https://it.wikipedia.org/wiki?curid=1606478", "title": "Cyrtodactylus phongnhakebangensis", "text": "Cyrtodactylus phongnhakebangensis \u00e8 un sauro della famiglia Gekkonidae che vive all'interno del parco nazionale di Phong Nha-Ke Bang, nella provincia di Quang Binh, in Vietnam.\nBiologia.\nQuesta specie vive su calcare e mangia gli insetti.\nDistribuzione e habitat.\nQuesta specie \u00e8 endemica del Vietnam."}
{"id": "1606484", "revid": "986213", "url": "https://it.wikipedia.org/wiki?curid=1606484", "title": "Federico Augusto di Harrach-Rohrau", "text": "Biografia.\nFiglio primogenito tra i sopravvissuti del conte Aloys Thomas Raimund von Harrach e della sua seconda moglie, la contessa Anna Cecilia von Thannhausen, Federico Augusto era inoltre nipote del diplomatico Ferdinand Bonaventura von Harrach (1637-1706), confidente dell'imperatore Leopoldo I del Sacro Romano Impero.\nEntrato nel servizio diplomatico imperiale come consigliere a corte nel 1720, divenne ambasciatore imperiale presso la corte di Torino nel 1726, ambasciatore in Boemia e alla dieta di Ratisbona dal 1728 al 1733 ed infine venne nominato nel 1745 alla carica di cancelliere supremo della Boemia alla firma del trattato di Dresda.\nSal\u00ec al trono della contea di Harrach-Rohrau alla morte del padre, dopo essere stato designato quale successore al governatorato dei Paesi Bassi austriaci, carica che mantenne dal 1741 al 1744.\nAlla morte di Federico Augusto, gli succedette il figlio primogenito Ernesto Guido (1723 - 1783), il quale fu anche antenato del luogotenente colonnello conte Franz von Harrach, guardia del corpo dell'arciduca Francesco Ferdinando, quando quest'ultimo venne assassinato a Sarajevo il 28 giugno 1914.\nJoseph Haydn nacque nel villaggio di Rohrau, dove i conti di Harrach avevano la loro residenza di famiglia.\nMatrimonio e figli.\nIl 5 febbraio 1719 spos\u00f2 la principessa Maria Eleonora del Liechtenstein, figlia di Antonio Floriano del Liechtenstein e di Eleonora Barbara di Thun-Hohenstein, dalla quale ebbe 16 figli:"}
{"id": "1606498", "revid": "830939", "url": "https://it.wikipedia.org/wiki?curid=1606498", "title": "Liang Chenyu", "text": "Amico e collaboratore di Wei Liangfu, l'innovatore dell'opera K\u016bnq\u01d4, Liang Chenyu contribu\u00ec molto all'affermazione del genere. Scrisse la prima opera del genere riformato, \"Lavando il velo di seta\" (\u6d63\u6c99\u8a18, \"Hu\u00e0nsh\u0101j\u00ec\").\nOpere.\n\"Lavando il velo di seta\".\nHu\u00e0nsh\u0101j\u00ec \u00e8 un dramma in 45 scene. La trama \u00e8 complessa e i personaggi principali sono una dozzina. La storia \u00e8 ambientata nel VI secolo a.C., al tempo della guerra fra Wu e Yue. Fan Li, ministro Yue, decide di servirsi della bellezza di Xi Shi, che ha incontrato mentre questa lavava dei veli di seta, per portare alla rovina il re Wu. Il piano riesce e i due, alla fine del dramma, lasciano lo stato Yue per ritirarsi a vivere insieme."}
{"id": "1606503", "revid": "21880", "url": "https://it.wikipedia.org/wiki?curid=1606503", "title": "Colophospermum", "text": ""}
{"id": "1606506", "revid": "125905151", "url": "https://it.wikipedia.org/wiki?curid=1606506", "title": "Vena cefalica", "text": "La vena cefalica (o vena antecubitale) \u00e8 un vaso sanguigno superficiale dell'arto superiore che drena il sangue dalle regioni superficiali del braccio; gran parte del sangue che defluisce dalla mano viene raccolto da questo vaso.\nPercorso.\nLa vena cefalica, in cui sfociano molti vasi minori della mano, percorre il versante laterale del polso; corre lungo l'avambraccio, satellite del nervo cutaneo laterale dell'avambraccio (ramo del nervo perforante di Casserio), nel braccio e, dopo aver trapassato l'aponeurosi clavi-coraco-ascellare, si getta nella vena ascellare. Lungo il suo percorso nel braccio raccoglie le vene cefalica accessoria e axillobrachiale.\nLa vena cefalica accessoria.\nPrende il nome di vena cefalica accessoria un vaso sanguigno che percorre il margine radiale dell'avambraccio e si unisce alla vena cefalica poco sopra il gomito.\nImportanza in medicina.\nA causa della sua relativa facilit\u00e0 di individuazione, la vena cefalica viene spesso usata per effettuare prelievi di campioni di sangue, per la somministrazione di farmaci, soluzioni o nutrizione artificiale per via endovenosa.\nInoltre si pu\u00f2 accedere alla vena cava superiore attraverso l'isolamento chirurgico della vena cefalica, succlavia e giugulare, interna o esterna.\nAnatomia comparata.\nLa vena cefalica viene facilmente individuata anche in altri mammiferi, per questo i prelievi di sangue a canidi e felini vengono effettuati preferibilmente attraverso questo vaso."}
{"id": "1606508", "revid": "729019", "url": "https://it.wikipedia.org/wiki?curid=1606508", "title": "Black Liberation Army", "text": "Il Black Liberation Army (letteralmente \"Esercito di liberazione nero\"), abbreviato in BLA, fu una organizzazione politica formata da afroamericani negli Stati Uniti, orientata nel senso del nazionalismo nero e del marxismo.\nStoria.\nFu composta in gran parte da persone uscite dal Black Panther Party (BBP) su posizioni rivoluzionarie.\nFu operativa negli Stati Uniti dal 1970 al 1981."}
{"id": "1606511", "revid": "1629429", "url": "https://it.wikipedia.org/wiki?curid=1606511", "title": "Primera Divisi\u00f3n de Costa Rica 1924", "text": "La Primera Divisi\u00f3n costaricana del 1924, quarta edizione della massima serie del campionato costaricano di calcio, fu vinta dall'Herediano, al suo terzo titolo.\nVi parteciparono sette squadre mentre il La Uni\u00f3n non si iscrisse.\nAvvenimenti.\nLe novit\u00e0 dell'edizione 1924 del campionato costaricano furono il ritorno dell'Herediano, la scomparsa del La Uni\u00f3n e la comparsa del CS Costa Rica.\nIl campionato fu vinto abbastanza agevolmente dall'Herediano che vinse nove delle dodici partite disputate pareggiandone due e perdendo quella che fu la prima partita di campionato (Herediano 0-2 La Libertad).\nSul fronte organizzativo non si verific\u00f2 invece alcun contrattempo. Inoltre, per completare la riorganizzazione della struttura del campionato, fu costruito il primo stadio in tutta la Costa Rica: l'Estadio Nacional de Costa Rica.\nDelle altre squadre si confermarono comunque il Cartagin\u00e9s e il La Libertad, l'anno precedente prima e seconda e quello corrente seconda e terza. Cadde invece fino al sesto posto l'Alajuelense.\nSempre a San Jos\u00e9, oltre all'Estadio Nacional, si form\u00f2 per la prima volta una rappresentativa nazionale."}
{"id": "1606515", "revid": "2140725", "url": "https://it.wikipedia.org/wiki?curid=1606515", "title": "Barra dos Coqueiros", "text": "Barra dos Coqueiros \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Aracaju."}
{"id": "1606517", "revid": "933835", "url": "https://it.wikipedia.org/wiki?curid=1606517", "title": "Scipione Roero", "text": "Biografia.\nDiscendente da una delle pi\u00f9 antiche e nobili casane astigiane, i Roero, che avevano le loro case nella contrada omonima, Fra Scipione era un monaco dell'ordine degli Umiliati. Divenne priore della chiesa di San Marco e nel 1529 venne consacrato vescovo di Asti.\nL'opera.\nScipione si distinse per la sua piet\u00e0 ma anche per il carattere zelante.\nMentre in Asti imperversa la peste, nel 1530, dopo la sua elezione concesse il priorato di san Marco con tutte le dipendenze ed i benefici annessi alle monache francescane della chiesa del Ges\u00f9 un tempo collocato sulla contrada maestra (l'odierno Corso Alfieri a ponente della cattedrale).\nAl vescovo Scipione viene riconosciuto di aver organizzato nel 1539 il pi\u00f9 antico Sinodo astigiano che ha conservato totalmente i propri scritti e che ha raccolto i frammenti dei precedenti sei sinodi cittadini (1316, 1328, 1471, 1474, 1476, 1485).\nNelle \"costituzioni sinodali\" del 1539, in Scipione, traspare l'evidente volont\u00e0 del vescovo di consigliare ai propri ecclesiastici di intervenire il meno possibile nelle faccende politiche o materiali, invitandoli a non prendere parte ai consigli di citt\u00e0 o di circoscrizione, di portare armi, di viaggiare la notte, di non accettare beni, di giocare, di cacciare, di esercitare la \"mercatura\", di evitare la propria sepoltura al di fuori della propria parrocchia, di ricevere o confessare parrocchiani di altre parrocchie senza il diretto consenso del parroco, comminando pene severissime ai trasgressori.\nIl miracolo dell'ostia.\nIl 25 luglio 1525, secondo quanto tramandato da antichi documenti, il vescovo Scipione, mentre presenziava in San Secondo alla celebrazione per la festa di San Giacomo Apostolo, vide l'ostia stillare sangue mentre veniva spezzata durante la \"comunione\".\nSubito scrisse l'accaduto a papa Paolo III, il quale concesse un'indulgenza plenaria a tutti i fedeli che in quel giorno avessero visitato la chiesa recitando tre Pater ed Ave\nsecondo l'intenzione del Pontefice. Nella chiesa di San Secondo \u00e8 ancora presente un quadro che raffigura l'accaduto.\nGenealogia episcopale.\nLa genealogia episcopale \u00e8:"}
{"id": "1606518", "revid": "59470", "url": "https://it.wikipedia.org/wiki?curid=1606518", "title": "Contagocce", "text": ""}
{"id": "1606520", "revid": "287204", "url": "https://it.wikipedia.org/wiki?curid=1606520", "title": "Alumbrados", "text": "Gli alumbrados (pi\u00f9 raramente noti con l'equivalente italiano \"illuminati\") furono un movimento religioso spagnolo del XVI secolo nella forma di setta mistica.\nNonostante la mancanza di un'organizzazione e la loro esistenza pacifica, la setta fu perseguitata per eresia e messa in relazione con il protestantesimo da parte dell'Inquisizione spagnola.\nStoria.\nSebbene lo storico Marcelino Men\u00e9ndez y Pelayo abbia accertato l'utilizzo del termine gi\u00e0 nel 1492 (nel 1498 compare come \"aluminados\"), facendolo derivare dalle tesi gnostiche pervenute in Spagna attraverso influenze italiane, il movimento ebbe origine in piccole citt\u00e0 del centro della Castiglia nel 1511, pur acquisendo uno stato (\"carta de naturaleza\") solo a partire dall'editto di Toledo del 1525.\nIl movimento fu condannato dall'inquisizione spagnola nel 1525. Molti seguaci vennero perseguitati in quanto conversos (giudei convertiti al cristianesimo) o moriscos (mori convertiti), altri vennero incarcerati e/o condannati a morte.\nIl pensiero e l'ideologia.\nIl movimento aveva radici arabe e giudaiche e si ispirava al quietismo mistico, professava il rifugiarsi in s\u00e9 stessi, a colloquio con la propria anima, in contatto diretto con Dio attraverso lo Spirito Santo mediante visioni ed esperienze mistiche. Il fedele in tal modo era portato alla purificazione dell'anima fino al \"dejamento\", all'abbandonarsi all'amore e al volere di Dio, il quale salva, nella sua assoluta libert\u00e0 di giustificazione, senza mediazioni di gerarchie ecclesiastiche. Professava un rinnovamento spirituale della Chiesa, ma non fu mai apertamente avverso all'organizzazione ecclesiastica.\nPersonalit\u00e0.\nTra i primi animatori vi fu una donna di modeste origini, Mar\u00eda de Santo Domingo, nata a Salamanca, nota come \"la Beata de Piedrahita\". Ricaviamo la notizia dall'Inquisizione spagnola nel 1511, che riporta come tenesse colloqui con Ges\u00f9 e la Vergine Maria. Tra le personalit\u00e0 pi\u00f9 importanti ricordiamo: Isabella de la Cruz di Guadalajara, Francisca Hernandez di Salamanca, Maria de Cazalla di Pastrana, e con due frati: Juan de Olmillo e Francisco de Oca\u00f1a.\nAlcuni mistici come Santa Teresa d'Avila furono inizialmente sospettati di far parte degli illuminati. Anche Ignazio di Loyola, mentre studiava a Salamanca nel 1527, venne condotto presso una commissione ecclesiastica e accusato di simpatia verso gli \"alumbrados\"."}
{"id": "1606523", "revid": "110157", "url": "https://it.wikipedia.org/wiki?curid=1606523", "title": "Nossa Senhora do Socorro", "text": "Nossa Senhora do Socorro \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Aracaju."}
{"id": "1606525", "revid": "111319", "url": "https://it.wikipedia.org/wiki?curid=1606525", "title": "Nossa Senhora do Socorro (Sergipe)", "text": ""}
{"id": "1606529", "revid": "110157", "url": "https://it.wikipedia.org/wiki?curid=1606529", "title": "S\u00e3o Crist\u00f3v\u00e3o", "text": "S\u00e3o Crist\u00f3v\u00e3o \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Aracaju.\nArchitettura.\nLa piazza centrale dedicata a San Francesco \u00e8 stata inserita tra i monumenti patrimonio dell'umanit\u00e0 dell'Unesco assieme al centro storico della citt\u00e0.\nIl complesso francescano costituisce un tipico esempio dell'architettura sviluppata dall'ordine nella zona nord orientale del Brasile."}
{"id": "1606538", "revid": "767487", "url": "https://it.wikipedia.org/wiki?curid=1606538", "title": "La ballata del piccolo soldato", "text": "La ballata del piccolo soldato (\"Ballade vom kleinen Soldaten\") \u00e8 un documentario realizzato nel 1984 da Werner Herzog e Denis Reichle per l'emittente televisiva tedesca SDR (S\u00fcddeutscher Rundfunk).\nIl documentario \u00e8 stato girato in Nicaragua nel febbraio del 1984, durante la guerra civile; \u00e8 incentrato sui gruppi militari detti Contras, che fronteggiano il FSLN, responsabile (a quanto viene mostrato nel film) di barbarie contro la popolazione. Il film si concentra soprattutto sulla realt\u00e0 dei bambini soldato.\nTrama.\nUn bambino soldato imbraccia il proprio fucile e canta una malinconica canzone d'amore. Dopo un'azione militare che finisce in un nulla di fatto, alcuni popolani raccontano le loro esperienze riguardo alle barbarie subite, alle uccisioni dei propri figli, alle razzie nei villaggi.\nUno degli addestratori dei bambini soldato racconta che i bambini di 12-13 anni sono i migliori da addestrare, perch\u00e9 la loro mente pu\u00f2 essere facilmente manipolata. Quando viene chiesto ai bambini perch\u00e9 combattono essi rispondono che lo fanno per vendicare i fratelli o i genitori uccisi dai sandinisti, e di essersi arruolati di propria volont\u00e0. Affermano di non aver paura di morire e di aver voglia di combattere.\nHome Video.\nIl film \u00e8 disponibile in Italia come contenuto aggiuntivo del DVD di \"Aguirre, furore di Dio\" della Ripley's Home Video."}
{"id": "1606542", "revid": "633110", "url": "https://it.wikipedia.org/wiki?curid=1606542", "title": "MP 18", "text": "L'MP 18 \u00e8 stato un mitra tedesco della prima guerra mondiale, primo esempio funzionante ed efficiente di questo tipo di arma. Fu adottata nel 1918 dall'esercito imperiale tedesco come arma primaria delle \"Sto\u00dftrupp\", che la impiegarono con effetto notevole nelle massicce offensive della primavera di quell'anno; l'arma continu\u00f2 a essere prodotta sino all'inizio degli anni 1920 e influens\u00f2 spiccatamente la progettazione dei mitra in tutto il mondo.\nStoria.\nNel 1915, l'Esercito imperiale tedesco soffriva la gravissima situazione di stallo che si era venuta a creare nel fronte occidentale: la guerra di posizione stava conducendo tutti gli eserciti ad un interminabile massacro, senza previsioni certe di vittoria per alcuno. Con le normali carabine dell'epoca era impossibile ottenere successi lanciandosi all'assalto dei nidi di mitragliatrice posti ad appena 100 metri dalle proprie linee. Gli assalti alla baionetta e il fuoco dell'artiglieria infliggevano perdite tremende su entrambi i lati del fronte, senza che alcun esercito, per\u00f2, riuscisse a conseguire avanzate decisive. Per vincere la guerra ad ovest, pertanto, l'Esercito Tedesco confidava nella ricerca tecnologica su nuove generazioni di armi; che magari avrebbero potuto \"fare la differenza\" in battaglia.\nTra le richieste dell'Esercito Tedesco all'industria bellica nazionale, spiccava la necessit\u00e0 di nuove armi automatiche da fanteria, particolarmente leggere e maneggevoli, per conferire ai battaglioni d'assalto (\"Sto\u00dftrupp\") un maggior potere offensivo; specie nei combattimenti ravvicinati e nelle fasi finali di assalto alle trincee nemiche. Inizialmente, le industrie Luger e Mauser tentarono di realizzare alcuni tipi di pistole automatiche, capaci di un'elevatissima cadenza di fuoco (anche 1200 colpi al minuto): queste armi si rivelarono, per\u00f2, scarsamente affidabili e assai poco controllabili; principalmente a causa dell'eccessiva leggerezza delle pistole, rispetto al volume di fuoco generato. A seguito di questi esperimenti fall\u00ecti, l'industria Bergmann inizi\u00f2 a lavorare ad un progetto completamente diverso e molto innovativo: una specie di fucile automatico che impiegava munizioni da pistola. Negli anni 1916 e 1917, gli ingegneri Hugo Schmeisser e Theodor Bergmann, lavorando a questo progetto, giunsero incidentalmente alla creazione di una nuova categoria di armi: i mitra.\nLa nuova arma ideata da Schmeisser e Bergmann camerava le valide munizioni da pistola 9 mm Parabellum, con la capacit\u00e0 di fuoco automatico su un raggio effettivo di 200 metri, ed un comodo calcio da fucile, per favorire la precisione del tiro. L'Esercito Tedesco la adott\u00f2 frettolosamente all'inizio del 1918 denominandola pistola mitragliatrice MP 18.I (Maschinenpistole 18.I) e ne pretese subito la produzione su vasta scala. Conseguentemente, l'impresa Bergmann di Suhl produsse 35.000 MP 18, la maggior parte dei quali forniti \"a tempo di record\" all'Esercito Tedesco durante l'ultimo anno di Guerra.\nIn azione.\nLo MP 18 arm\u00f2 molte migliaia di soldati delle Stosstruppen, le squadre di fanteria d'assalto che nel marzo 1918 spezzarono il fronte nemico durante l'offensiva \"Michael\". Le Stosstruppen impiegavano gi\u00e0 il lanciafiamme e la mitragliatrice leggera MG 08/15, armi molto efficaci ma troppo pesanti (oltre 20\u00a0kg) ed ingombranti, per garantire una vera mobilit\u00e0 tattica al soldato. Grazie ai nuovi MP 18, invece, le truppe tedesche riuscivano dapprima ad avanzare furtivamente fra gli ostacoli sul terreno, per coprirsi ed avvicinarsi al nemico; quindi muovevano attacchi feroci, anche calandosi direttamente dentro le trincee nemiche, senza curarsi della copertura sui fianchi e sul retro, con \"effetti sorpresa\" devastanti per gli avversari. Un singolo soldato tedesco armato di MP 18 e granate, se molto abile nel combattimento, poteva riuscire a mettere \"in scacco\" diversi soldati nemici, se armati soltanto di comuni fucili a otturatore girevole-scorrevole; troppo lenti nella carica e nella ripetizione dei colpi, per poter reagire efficacemente a distanza ravvicinata. Questa nuova tattica nel campo della fanteria ottenne un'efficacia paragonabile a quella che poi sarebbe stata la futura tattica della Blitzkrieg, nella successiva seconda guerra mondiale: enfatizzava l'imboscata, l'aggressione a fuoco ravvicinato, e pi\u00f9 in generale la \"sorpresa\" e la \"rapidit\u00e0 di azione\", grazie appunto alle nuove armi automatiche leggere che offrivano un notevole potenziale d'assalto; al contrario delle classiche tattiche di fanteria impiegate fino a quel momento, che erano basate su movimenti allo scoperto di grandi masse di soldati, armati con fucili a ripetizione e baionetta, che tentavano dapprima il fuoco di precisione, quindi lo scontro fisico.\nTecnica.\nSin dalla sua comparsa in battaglia, lo MP 18.I si rivel\u00f2 un mitra di elevata qualit\u00e0, tra l'altro evidente anche dalle finiture estetiche.\nLa valida munizione 9 mm Parabellum consentiva di colpire efficacemente bersagli fino a 200 metri con discreta precisione; e ci\u00f2 rientrava nelle necessit\u00e0 delle Truppe d'Assalto, dato che la maggior parte degli scontri di fanteria si verificavano nel raggio di 350 metri, fra il tiro di precisione e lo scontro \"corpo a corpo\"; con gli scontri pi\u00f9 violenti entro i 50 metri.\nIl comodo e raffinato calcio in legno della MP 18 consentiva al soldato di imbracciarla come un fucile, e di prendere la mira sul bersaglio con la stessa comodit\u00e0 di un fucile (sebbene il raggio di azione della MP 18 fosse comunque di soli 200 metri). Inoltre, il calcio in legno e il buon bilanciamento complessivo dell'arma assorbivano piuttosto bene il rinculo, durante il fuoco automatico: ci\u00f2 aumentava la controllabilit\u00e0 dell'arma e diminuiva la dispersione dei colpi intorno al bersaglio. La struttura dell'arma era robusta, teoricamente idonea anche per il combattimento corpo a corpo (sebbene non previsto nell'uso normale); ma con il pregio di un peso decisamente contenuto (4,18\u00a0kg).\nIl principio di funzionamento era a massa battente con otturatore aperto. Se si premeva il grilletto si liberava l'otturatore, che spinto in avanti dalla molla chiudeva la culatta contro la canna, l'arresto improvviso dell'otturatore azionava il percussore che colpiva la cartuccia facendo partire il colpo, la forza dei gas faceva arretrare l'otturatore che espelleva il bossolo e comprimendo la molla, arrivava alla posizione iniziale dove riceveva dal caricatore un nuovo proiettile e ricominciava il ciclo. Rimanendo la culatta chiusa dalla sola forza della molla la tenuta dei gas era garantita dal solo bossolo (\"tenuta labile\") la conseguenza era la scarsa potenza della carica esplosiva impiegata che comportava una bassa velocit\u00e0 alla volata e quindi, una limitata gittata utile, compensata dalla saturazione del bersaglio a breve distanza e dal ridotto rinculo.\nLa posizione di fuoco tipica, per il soldato che usava lo MP 18, era quella del normale fucile. Il curioso caricatore a chiocciola venne infatti ideato per consentire un maggior munizionamento (32 colpi), rispetto al caricatore a scatola da 20 colpi, senza sbilanciare troppo l'arma sul lato sinistro (il bilanciamento dell'arma era considerato molto importante per garantire una buona mira). L'impiego dello MP 18 come arma da fianco per fuoco \"a ventaglio\", invece, fu sottovalutato; e in questa posizione l'MP 18 risultava un po' scomodo, poich\u00e9 bisognava mantenere la mano sinistra comunque sotto la prevista impugnatura di legno; possibilmente evitando di impugnare direttamente il caricatore: l'innesto sul serbatoio non era stato concepito sufficientemente stabile per tale uso, e l'eventuale (o accidentale) impugnamento diretto del caricatore, durante il fuoco da fianco, poteva provocare occasionali inceppamenti dell'arma.\nIl difetto principale dello MP18 consisteva nell'elevato costo di produzione industriale: era un'arma forse troppo finemente progettata, che montava molti pezzi lavorati al tornio; e che richiedeva quindi molte ore di manodopera specializzata, tra l'altro con impiego di materiali costosi. Il fatto che l'Esercito Tedesco decise di affrontare comunque le spese di produzione di massa, fa presupporre che all'epoca si aspettasse notevoli risultati dall'impiego degli MP18.\nDerivati.\nMP 28 \"Haenel\".\nL'efficacia dell'MP 18fece tale impressione sui vincitori della prima guerra mondiale che il trattato di Versailles, fra le numerose clausole, proib\u00ec ai tedeschi l'ulteriore studio e produzione di armi da fuoco automatiche leggere. Come conseguenza, la produzione dello MP18 cess\u00f2 nel 1920. Tuttavia, le industrie di armi tedesche continuarono le loro ricerche tecnologiche \"in clandestinit\u00e0\".\nNel 1924, sotto la supervisione di Hugo Schmeisser, la produzione dell'MP 18 fu ripresa dalla Haenel, ma venne ridisegnato come MP 28 (o genericamente MP 18/28, nomenclatura che include entrambi i modelli pressoch\u00e9 identici) e continu\u00f2 a essere chiamato familiarmente \"MP 18\" o \"Bergmann\", sebbene prodotto dalla Haenel. Le uniche differenze fra i due modelli erano la capacit\u00e0 dei caricatori, che venne ottimizzata, e l'aggiunta di un selettore di fuoco.\nMP 34.\nNel 1933, a seguito dell'ascesa al potere del nazionalsocialismo, la produzione di armi in Germania trov\u00f2 nuova enfasi, in aperta disobbedienza al trattato di Versailles. La Rheinmetall ne aprofitt\u00f2 per presentare una versione migliorata dell'MP 28, in realt\u00e0 allo studio sin dal 1929. Il nuovo mitra disponeva di un selettore di fuoco, di un aggancio per baionetta, di un bocchettone riprogettato per accogliere un pi\u00f9 efficiente caricatore a stecca da 32. Nel 1934, dopo una serie di collaudi, la Reichswehr l'adott\u00f2 come \"MP 34\": l'arma rimase in servizio con lo Heer fino a quando fu soppiantato dall'MP 38 e MP 40, ma continu\u00f2 a essere impiegato dai vari corpi paramilitari e di polizia del regime, dalla Feldgendarmerie, oltrech\u00e9 dalle Waffen-SS."}
{"id": "1606551", "revid": "6923", "url": "https://it.wikipedia.org/wiki?curid=1606551", "title": "Compagnia del Nord-Ovest", "text": "La Compagnia del Nord-Ovest (nome originario \"North West Company\"o NWC) fu una compagnia commerciale operante tra il 1779 e il 1821 nel campo delle pelli e del cuoio.\nStoria.\nLa compagnia, la cui sede principale era a Montr\u00e9al, entr\u00f2 in competizione sempre pi\u00f9 accesa con la Compagnia della Baia di Hudson per i commerci con le nuove regioni esplorate e colonizzate del Canada, tale che piccole dispute degenerarono sempre con pi\u00f9 frequenza in conflitti pi\u00f9 gravi. La soluzione fu la forzata fusione della NWC con la Compagnia della Baia di Hudson, avvenuta nel 1821."}
{"id": "1606562", "revid": "697352", "url": "https://it.wikipedia.org/wiki?curid=1606562", "title": "Andrea Fischbacher", "text": "Biografia.\nStagioni 2001-2004.\nAndrea Fischbacher, sciatrice specializzata nelle prove veloci e nello slalom gigante, inizi\u00f2 a partecipare a gare FIS nel dicembre del 2000 ed esord\u00ec in Coppa Europa il 10 febbraio 2003 a Oberw\u00f6lz/Lachtal, classificandosi 35\u00aa in slalom gigante.\nIl 20 dicembre 2003 colse a Ponte di Legno/Passo del Tonale in supergigante la sua prima vittoria nel circuito continentale, nonch\u00e9 primo podio, e ai Mondiali juniores del 2004 vinse la medaglia d'oro nella stessa specialit\u00e0. Fece il suo esordio in Coppa del Mondo l'11 marzo di quell'anno, nel supergigante di Sestriere che non port\u00f2 a termine.\nStagioni 2005-2009.\nSi piazz\u00f2 al 7\u00ba posto nel supergigante dei Mondiali di Bormio/Santa Caterina Valfurva 2005, suo esordio iridato; nel prosieguo della stagione conquist\u00f2 un'altra medaglia d'oro, sempre nel supergigante, ai Mondiali juniores di Bardonecchia e vinse la Coppa Europa 2004-2005, grazie anche due vittorie tra le quali l'ultima della sua carriera nel circuito continentale, il supergigante di Altenmarkt-Zauchensee del 17 dicembre 2004.\nConquist\u00f2 suo primo podio in Coppa del Mondo in occasione del supergigante di Lake Louise del 4 dicembre 2005, quando arriv\u00f2 2\u00aa, e nella stessa stagione prese parte ai XX Giochi olimpici invernali di , suo esordio olimpico, arrivando 13\u00aa nella prova di supergigante. Il 20 febbraio 2007 a La Molina sal\u00ec per l'ultima volta sul podio in Coppa Europa, piazzandosi 2\u00aa in slalom gigante, mentre il 10 febbraio 2008 conquist\u00f2 la sua prima vittoria in Coppa del Mondo, imponendosi nel supergigante di Sestriere. Ai Mondiali del 2009, a Val-d'Is\u00e8re, vinse la medaglia di bronzo nel supergigante e si classific\u00f2 7\u00aa nella discesa libera e 24\u00aa nello slalom gigante; a fine stagione risult\u00f2 2\u00aa nella classifica della Coppa del Mondo di discesa libera, superata da Lindsey Vonn di 176 punti.\nStagioni 2010-2015.\nAi XXI Giochi olimpici invernali di , suo congedo olimpico, la sciatrice salisburghese raggiunse l'apice della carriera laurendosi campionessa olimpica nel supergigante precedendo al traguardo Tina Maze e Lindsey Vonn; si piazz\u00f2 inoltre 4\u00aa nella discesa libera. Nella stagione successiva ai Mondiali di Garmisch-Partenkirchen fu 9\u00aa nella discesa libera, 25\u00aa nello slalom gigante e non concluse il supergigante, mentre due anni dopo a Schladming 2013, sua ultima presenza iridata, si classific\u00f2 8\u00aa nella discesa libera e 9\u00aa nel supergigante.\nIn Coppa del Mondo il suo ultimo podio fu la vittoria nella discesa libera di Crans-Montana del 2 marzo 2014 e la sua ultima gara lo slalom gigante di \u00c5re del 13 marzo 2015, nel quale non si qualific\u00f2 per la seconda manche; l'ultima gara della sua carriera agonistica fu lo slalom gigante dei Campionati austriaci 2015, il 24 marzo successivo a Hinterstoder, e dopo il termine della stagione annunci\u00f2 il suo ritiro dalle competizioni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "1606564", "revid": "33921", "url": "https://it.wikipedia.org/wiki?curid=1606564", "title": "Volcanalia", "text": "I Volcanalia erano una festivit\u00e0 della Religione romana che si celebrava il 23 agosto in onore di Vulcano, a simboleggiare i fuochi estivi, principalmente quelli usati in agricoltura in occasione del raccolto.\nI \"Volcanalia\" erano una delle festivit\u00e0 incluse nell'antico calendario sacro. La celebrazione avveniva nel \"Volcanal\", che si trovava fuori dal pomerio della Roma antica, a sud-est del Campidoglio, dove si era posto l'altare del dio. In seguito venne costruito il tempio di Vulcano, gi\u00e0 esistente nel 214 a.C. e il cui anniversario cadeva proprio il 23 agosto, nei pressi del Circo Flaminio, quindi sempre fuori dal pomerio.\nIl fatto che la festivit\u00e0 fosse celebrata fuori dal pomerio \u00e8 significativa: Vulcano era il dio del fuoco distruttivo, al contrario di Vesta che era la dea del fuoco domestico, e dunque il suo culto veniva osservato fuori dalle mura. Il dio aveva due \"attendenti\": Maia e Stata Mater, rispettivamente il fuoco che si allarga e quello che si ferma.\nDieci giorni prima delle calende di settembre, ovvero il 23 agosto, si svolgevano i \"Ludi Piscatorii\". I giochi onoravano i pescatori dell'altra riva del Tevere rispetto alla posizione della citt\u00e0. Nel fuoco del Volcanal venivano sacrificati piccoli pesci ancora vivi.. Pare che durante questa festa la gente usasse appendere abiti o stoffe al sole; secondo Dum\u00e9zil questa pratica rituale potrebbe riflettere un legame teologico tra Vulcano e il dio Sole. Inoltre, ogni anno, in occasione dei \"Volcanalia\", un cinghiale e un bue dal manto rosso-bruno venivano sacrificati."}
{"id": "1606566", "revid": "35813", "url": "https://it.wikipedia.org/wiki?curid=1606566", "title": "L\u00f3pez de G\u00f3mara", "text": ""}
{"id": "1606567", "revid": "125634790", "url": "https://it.wikipedia.org/wiki?curid=1606567", "title": "Kevin Pollak", "text": "Biografia.\nPollak spesso ha interpretato il migliore amico o il confidente dei personaggi protagonisti, come ha fatto in \"Verdetto finale\", \"Giorni contati\", \"Codice d'onore\" e \"Prima o poi mi sposo\". Ma ha sperimentato diversi altri ruoli: un gangster in \"\", un criminale in \"I soliti sospetti\" ed il procuratore distrettuale di Los Angeles Leo Cutler, nella seconda stagione di \"Shark - Giustizia a tutti i costi\". Ha partecipato anche alla prima stagione del gioco televisivo \"Celebrity Poker Showdown\". Come comico, il suo lavoro pi\u00f9 famoso \u00e8 lo speciale, trasmesso da HBO, \"Stop With the Kicking: Kevin Pollak in Concert\", diretto dal comico David Steinberg e prodotto dallo sceneggiatore Martin Olson.\nPollak \u00e8 noto anche per una delle migliori imitazioni di Christopher Walken, tenuta durante il \"Bob and Tom Show\". In un'apparizione al \"Late Night with Conan O'Brien\", Pollak ha raccontato di quando venne invitato per parlare con Walken della sua stella sulla Hollywood Walk of Fame, nonostante il fatto non fosse mai avvenuto.\nPollak \u00e8 anche noto per la sua imitazione di William Shatner; in particolare, le imitazioni di Shatner implicano le performance di questo in note serie televisive come \"Star Trek\". Nel numero del 1994 di \"TV Guide\", Pollak riusc\u00ec addirittura a descrivere come imitare il capitano James T. Kirk di \"Star Trek\": in seguito, Shatner asser\u00ec che la propria imitazione fatta da Pollak era una delle migliori di sempre.\nNel dicembre 2006, ha interpretato Karl Kreutzfeld nella miniserie televisiva di Sci Fi Channel \"The Lost Room\".\nConduce attualmente la versione americana del noto quiz \"The Money Drop\".\nGrande appassionato di poker, vanta inoltre 2 piazzamenti al Main Event delle WSOP (nel 2012 e nel 2019) per un totale di 68,688 $.\nDoppiatori italiani.\nNelle versioni in italiano delle opere in cui ha recitato, Kevin Pollak \u00e8 stato doppiato da:"}
{"id": "1606574", "revid": "1632387", "url": "https://it.wikipedia.org/wiki?curid=1606574", "title": "Runnin' Wild", "text": "Runnin' Wild \u00e8 il primo album degli Airbourne, uscito nel 2007 per l'etichetta discografica Capitol Records."}
{"id": "1606575", "revid": "6923", "url": "https://it.wikipedia.org/wiki?curid=1606575", "title": "Stero", "text": "Lo stero, simbolo \"st\" (dal francese \"st\u00e8re\", a sua volta derivato dal greco antico \u00absolido\u00bb ) \u00e8 un'unit\u00e0 di misura del volume usata per la misurare la legna da ardere o il carbone e corrispondente a un di pezzi di legna lunghi un metro, ben accatastati parallelamente gli uni agli altri.\n\u00c8 definito un multiplo, il decastero, pari a 10 stero e un sottomultiplo, il decistero, pari a di stero.\nStoria.\nLo stero compare per la prima volta nell'articolo V della legge del 18 germinale anno 3 (7 aprile 1795) della Prima Repubblica francese dove viene definito pari a un metro cubo. Il suo uso legale in Francia \u00e8 cessato il 31 dicembre 1977 in seguito al decreto 75-1200 del 5 gennaio 1975. Perdura comunque il suo uso non ufficiale.\nNegli stati italiani giunge sull'onda delle conquiste Napoleoniche. Il Regno d'Italia lo adotta con il Regio Decreto n. 7088 del 23 agosto 1890 e resta in uso legale fino al 1981.\nIn olandese esiste il \"kuub\", abbreviazione del \"kubieke meter\", simile ma differente. Il \"kuub\" \u00e8 un metro cubo effettivo, come per il legno uno stero \u00e8 un metro cubo di blocchi di legno. Lo stero \u00e8 pi\u00f9 piccolo di un kuub o metro cubo pieno di legno, dato che gli spazi tra i blocchi di legno sono inclusi in uno stero, ma non in un kuub. In Finlandia si utilizza il \"motti\" (dallo svedese \"m\u00e5tt\", \"misura\"). Lo stero e il kilostero sono talvolta usati in idrologia.\nDescrizione.\nAnche se uscito dall'uso legale resta in uso l'espressione \"metro stero accatastato\" (abbreviato \"msa\"), per il legno da ardere ordinatamente accatastato e, in seguito alla diffusione delle centrali a biomassa (soprattutto per il teleriscaldamento) il \"metro stero riversato\" (abbreviato \"msr\") per il cippato (cio\u00e8 una quantit\u00e0 di cippato rovesciata alla rinfusa all'interno di un contenitore)..\nIl peso e volume pieno di legno di uno stero di legno dipende dal tipo di legno, dalla sua qualit\u00e0, presenza o meno di corteccia e da quanto ordinatamente \u00e8 stato impilato (minore lo spazio vuoto tra i pezzi di legno maggiore sar\u00e0 la resa). Nell'ambito forestale viene utilizzato come unit\u00e0 di misura per vendere il legname evitando di doverlo pesare. Un metro stero di legname, a seconda della specie, equivale a circa 4,5 quintali."}
{"id": "1606585", "revid": "339392", "url": "https://it.wikipedia.org/wiki?curid=1606585", "title": "Tour della Nazionale di rugby XV del Sudafrica 1937", "text": ""}
{"id": "1606586", "revid": "287204", "url": "https://it.wikipedia.org/wiki?curid=1606586", "title": "Ilduino (vescovo)", "text": ""}
{"id": "1606590", "revid": "1543377", "url": "https://it.wikipedia.org/wiki?curid=1606590", "title": "Dodge Charger", "text": "La Dodge Charger \u00e8 un'autovettura costruita dalla casa automobilistica statunitense Dodge in varie serie fin dal 1966 ed appartenente alla categoria delle cosiddette \"muscle car\". La prima serie \u00e8 stata in produzione dal 1966 al 1978, la seconda dal 1983 al 1987, la terza \u00e8 in vendita dal 2006.\nLa Charger B-body.\nLa Dodge Charger B-body era una muscle car prodotta dalla divisione Dodge del gruppo Chrysler tra il 1966 e il 1974. La vettura rimase nel listino fino al 1978 anche se, a partire dal 1975, come base venne utilizzata la Chrysler Cordoba. Tra i diversi modelli di questo marchio che hanno utilizzato il nome Charger la B-body \u00e8 forse la pi\u00f9 conosciuta. \"B-Body\" significa che questa serie di Charger era basata sul pianale B della Chrysler.\nLa nascita della Charger.\nNel 1964 la Pontiac GTO diede inizio all'era delle vetture muscle car. In seguito altri marchi dello stesso gruppo decisero di seguire questo esempio, realizzando vetture che seguissero questa nuova tendenza. La Buick realizz\u00f2 la Gran Sport mentre la Oldsmobile present\u00f2 la 442. La Dodge aveva gi\u00e0 nella sua gamma dei modelli in grado di competere con le prestazioni di queste nuove vetture come la Coronet. Questo modello era disponibile con motori decisamente potenti mentre di contro era caratterizzata da una estetica che veniva giudicata \"classica\".\nTra le cause che portarono alla nascita della Charger c'erano anche le richieste dei concessionari della marca che lamentavano la mancanza di un modello che potesse competere con la Plymouth Barracuda. Per risolvere questa situazione Burt Bonwkamp, allora capo progettista della Dodge venne convocato da Lynn Townsend al fine di realizzare una vettura, \"tipo Mustang\", che potesse soddisfare le richieste dei concessionari della Casa. L'idea era quella di realizzare un modello simile alla Barracuda ma che non entrasse in competizione diretta con questo modello.\nNacque cos\u00ec la Dodge Charger \"concept\" del 1966. Questa vettura venne presentata ai diversi saloni dell'automobile del 1965 in modo da suscitare e valutare l'interesse del mercato verso questa proposta. La vettura sarebbe entrata in produzione solo se fosse piaciuta. La risposta fu positiva e pertanto la nuova vettura pass\u00f2 alla fase successiva.\nLa prima Charger: 1966-1978.\n1966-1967.\nLa nuova Charger si pose al vertice della gamma Dodge e venne presentata il primo gennaio del 1966 al \"Rose Bowl\" con lo slogan che la identificava come \"Leader of the Dodge Rebellion\". L'estetica si doveva a Carl \"CAM\" Cameron e l'introduzione della Charger coincise anche con la presentazione della nuova versione stradale del motore Hemi da 426 ci (7.0 L). Con questa nuova vettura nella sua gamma e il nuovo Hemi anche la Dodge poteva acquisire una immagine di costruttore di vetture potenti. Questa prima Charger era basata sul pianale B della Chrysler.\nIl modello 1966 era caratterizzato da una calandra realizzata in una forma che ricordava quella di un rasoio elettrico. I fari, del tipo a scomparsa, erano stati utilizzati l'ultima volta sulla DeSoto del 1942. Per la loro apertura e chiusura veniva utilizzato un sistema elettrico ed i fari ruotavano di 180 gradi. Quando erano chiusi la calandra sembrava realizzata in un blocco unico. Nella parte posteriore le luci coprivano l'intera larghezza della carrozzeria. All'interno di queste era stata inserita la scritta \"CHARGER\".\nGli interni della Charger erano composti da quattro sedili singoli e da una console centrale che correva lungo tutto l'abitacolo. I sedili posteriori e il bracciolo centrale potevano essere ripiegati in avanti e il divisorio tra abitacolo e bagagliaio poteva essere abbassato permettendo cos\u00ec di realizzare un ampio vano di carico. Altre caratteristiche esclusive di questo modello della Charger erano i pannelli delle porte, le luci di cortesia e la strumentazione. Quest'ultima era particolarmente interessante in quanto per illuminare gli strumenti non furono utilizzate delle normali lampadine a bulbo ma venne impiegato un sistema ad elettroluminescenza. Gli strumenti a disposizione del guidatore erano quattro: contagiri, livello carburante, tachimetro e temperatura delle valvole.Le motorizzazioni disponibili erano costituite solo da motori V8 ed era possibile scegliere tra quattro diverse unit\u00e0. Il motore di minore cilindrata era il 318 ci (5,2 L) con carburatore doppio corpo. Veniva poi il 361 ci (5,9 L). Questo propulsore derivava da quelli utilizzati sui veicoli commerciali sempre con carburatore a doppio corpo. Seguiva poi il 383 ci (6,3 L) con carburatore a quattro corpi mentre al vertice si poneva il nuovo Street Hemi da 426 ci (7,0 L). Il modello pi\u00f9 venduto risult\u00f2 essere quello con il motore da 383 che erogava 325 hp (242 kW). Il totale furono vendute 37.344 Charger, risultato che si pu\u00f2 considerare un successo visto che l'introduzione della vettura avvenne a met\u00e0 anno.\nNello stesso anno la Dodge fece partecipare la Dodge Charger fastback nel campionato NASCAR nella speranza di farne un modello vincente. Si scopr\u00ec per\u00f2 che ad alta velocit\u00e0 la parte posteriore tendeva a sollevarsi riducendo la tenuta di strada e rendendo la guida, a detta dei piloti, molto simile a quella sul ghiaccio. I progettisti della Dodge allora installarono una piccola appendice aerodinamica che rendesse pi\u00f9 stabile la vettura alle velocit\u00e0 superiori ai 240 km/h (150 miglia orarie). Per rispettare le regole del campionato NASCAR per tutto il 1966 e il 1967 questo piccolo spoiler divenne disponibile, a richiesta, anche sulle vetture di produzione. L'introduzione di questa aletta rese la Charger la prima vettura statunitense di produzione ad essere dotata di spoiler. Con ai comandi David Pearson la Charger del team Cotten vinse 14 gare e alla fine si aggiudic\u00f2 il campionato.Il successo di vendita riscosso dal modello 1966 fece s\u00ec che il \"model year 1967\" cambiasse di poco. La modifica pi\u00f9 visibile, e che permette di distinguere il modello 1966 da quello successivo, era costituita dalla introduzione di nuovi indicatori di direzione sui parafanghi. Con il nuovo modello divenne disponibile anche il tetto in vinile. Gli interni della vettura furono rivisti eliminando la lunga console centrale, che secondo i clienti rendeva scomodo salire e scendere dai sedili posteriori, che venne sostituita da una analoga console ma dalle dimensioni pi\u00f9 tradizionali. I sedili singoli rimasero di serie ma venne introdotto, tra i sedili anteriori, un bracciolo che abbassato permetteva di poter ospitare una terza persona. Tra i motori disponibili entr\u00f2 a far parte della gamma il 440 ci (7,2 L) Magnum mentre venne eliminato il motore di 361 cubic inches che venne sostituito, come motore intermedio, dal 383 ci. Il nuovo motore era tarato per fornire 375\u00a0hp (280\u00a0kW) ed era alimentato con un carburatore a quattro corpi. Alla base della gamma delle motorizzazioni venne mantenuto il 318 LA nonostante fosse stato introdotto, nel 1966, il nuovo motore 'POLY' di analoga cilindrata. Come sempre al vertice si trovava il motore Street Hemi di 426 in\u00b3 che erogava 425\u00a0hp (316.9\u00a0kW).\nDal punto di vista commerciale le vendite, nonostante i successi sportivi ottenuti l'anno precedente, calarono della met\u00e0 e nel 1967 saranno vendute 15.788 Charger. Questo risultato rese evidente alla Casa che era necessaria una rivisitazione del modello.\nSempre nel 1967 la vettura venne schierata anche nella serie Trans-Am dove si confrontava con la Ford Mustang e la nuova Chevrolet Camaro.\nLa \"Charger\" poteva montare diversi motori da 8 cilindri:\nIl motore pi\u00f9 richiesto era il 6.3L che sviluppava 335 HP.\nCon il calo delle vendite del modello 1967 divenne evidente che era necessario sottoporre la Charger ad un restyling, peraltro effettuato anche su tutte le vetture B-body della Dodge. Venne deciso di separare i modelli Coronet e Charger in maniera pi\u00f9 netta. Il restyling della Charger venne affidato a Richard Sias. Il designer propose un progetto basato su una forma a doppio diamante che si rifaceva alle forme dei velivoli che utilizzano la regola delle aree, meglio conosciuto come stile a \"bottiglia di Coca-Cola\". Sul tetto venne inserita un \"arco volante\" con lo scopo di dare al lunotto posteriore un aspetto simile a quello della Pontiac GTO del 1966 - 1967. Venne mantenuta la calandra con i fari a scomparsa totale anche se il sistema elettrico venne sostituito da un pi\u00f9 economico sistema a pressione utilizzato anche sulla Camaro RS. Le luci posteriori a tutta grandezza furono eliminate per essere sostituite da due luci posteriori di ispirazione Corvette. Alle portiere e al cofano venne aggiunta una doppia bordatura che ne mettesse in evidenza la nuova, aggressiva, linea.\nIl cambiamento pi\u00f9 evidente che avvenne negli interni fu costituito dalla scomparsa dei sedili anteriori singoli. Venne invece mantenuta la console del modello dell'anno precedente. Per quanto riguarda la strumentazione il tachimetro non fu una dotazione di serie ma disponibile solo a richiesta. Anche il sistema di illuminazione del quadro comandi ad elettroluminescenza lasci\u00f2 il posto ad un sistema pi\u00f9 convenzionale. I sedili posteriori erano ora fissi. Vennero eliminati i \"medaglioni\" posti sulla calandra e sul bagagliaio dove inoltre il rivestimento in tessuto venne sostituito da un rivestimento in vinile.\nPer incrementare l'immagine \"Muscle\" della vettura e consolidare quella della Dodge come costruttore di vetture ad alte prestazioni venne presentato un nuovo allestimento: il \"Road/Track\" o pi\u00f9 semplicemente \"R/T\". Questo allestimento era disponibile solo sulle vetture che montavano i motori pi\u00f9 potenti. Il motore di serie di queste vetture era il 440 Magnum con il 426 Hemi come optional.\nIl 1968 vide anche l'introduzione del motore in linea a sei cilindri che and\u00f2 a sostituire il 318 V8 come motore della versione base della vettura. Nello stesso anno la Chrysler Corporation lanci\u00f2 una campagna promozionale nella quale figuravano dei modelli di auto del gruppo che riportavano, come logo, un'ape con un motore sulla schiena. Questo allestimento venne chiamato \"Slat Pack\" e fu adottato sulle versioni pi\u00f9 spinte quali la Coronet R/T, la Dart GTS, la SuperBee e la Charger R/T. Su tutte queste vetture ricevettero una caratterizzazione grafica costituita dalle cosiddette \"strisce di bombo\". Queste erano costituite da due grandi strisce che contornavano una terza, e pi\u00f9 piccola, striscia centrale. Questa grafica divenne di serie sulle versioni R/T ed era disponibile in rosso, bianco o nero. Senza alcun costo aggiuntivo le strisce, se non gradite, potevano anche essere eliminate.\nCon queste nuove novit\u00e0 e la nuova carrozzeria la popolarit\u00e0 della Charger aument\u00f2 e nel 1968 saranno 96.100 le vetture prodotte delle quali ben 17.000 nell'allestimento R/T.\nSul modello 1969 furono effettuati poche modifiche che si dovevano all'intervento di Harvey J. Winn. Esternamente venne montata una nuova calandra che presentava un montante centrale e furono adottate anche nuove luci posteriori longitudinali. Venne presentato un nuovo allestimento detto \"SE\" o \"Special Edition\". Questo nuovo pacchetto era disponibile sia come allestimento singolo che insieme al precedente R/T. Le vetture con doppio allestimento erano identificate come \"R/T SE\". Il nuovo allestimento comprendeva inserti in pelle sui sedili anteriori, modanature cromate, volante con corona in legno e inserti in legno sul cruscotto.\nAlla lista degli optional venne aggiunto anche il tetto apribile ma si dimostr\u00f2 un accessorio poco richiesto e solo 260 Charger ne furono dotate. Vennero di nuovo inserite le \"strisce di bombo\" anche se caratterizzate da una nuova grafica. Ora erano le strisce laterali ad essere pi\u00f9 piccole mentre quella centrale era pi\u00f9 grande. Al centro della striscia veniva inserito una decalcomania con la scritta \"R/T\". Nel caso fosse stata richiesta l'eliminazione delle strisce al posto dell'adesivo veniva messo un marchio in metallo sempre riportante la scritta \"R/T\". Nel 1969 la produzione totale fu leggermente inferiore a quella dell'anno precedente con 85.860 esemplari venduti.\nNello stesso anno la Dodge era intenzionata a partecipare al campionato NASCAR e realizz\u00f2 due versioni speciali della vettura: la Charger 500 e la Charger Daytona. Questi due modelli sono i pi\u00f9 rari della vettura e, di conseguenza, i pi\u00f9 ricercati dai collezionisti..\nNel 1970 la Charger cambi\u00f2 di poco. Questo fu l'ultimo anno di produzione della seconda generazione. Adesso la vettura era dotata di un largo paraurti cromato che correva lungo tutta la parte anteriore. La calandra torn\u00f2 ad essere del tipo a pezzo unico senza pi\u00f9 montante centrale. Nuovi fari a scomparsa comandati elettricamente sostituirono i precedenti a pressione. I catarinfrangenti laterali erano stati sostituiti da vere e proprie luci. Le luci posteriori erano ora simili a quelle usate nel 1969.\nSulla R/T furono montate nuove prese d'aria rivolte all'indietro e introdotto il logo \"R/T\" sul bordo delle portiere. Solo per questo anno divenne disponibile un nuovo logo \"440\" o \"Hemi\" utilizzato sul cofano.\nPer ottenere il \"look\" desiderato la Dodge vernici\u00f2 i bordi del cofano in nero e vi mise un richiamo al tipo di motore. Venne utilizzata una nuova gamma di colori ad \"alto impatto\". facevano parte di questa nuova serie di colori il \"Top Banana\", il \"Panther Pink\", il \"Sublime\", il \"Burnt Orange\", il \"Go Mango\" e il \"Plum Crazy\". Quest'ultimo era conosciuto anche come \"Statutory Grape\".\nLa \"500\" venne riproposta l'anno successivo ma ora poteva essere considerata una versione della Charger di normale produzione piuttosto che il modello speciale prodotto in serie limitata del 1969.\nAnche gli interni furono modificati. Furono montati dei sedili con lo schienale pi\u00f9 alto e i pannelli delle portiere vennero rivisti. Adesso le tasche portamappe divennero disponibili solo a richiesta e non erano pi\u00f9 una dotazione di serie. Il blocchetto dell'accensione venne spostato dal cruscotto al piantone dello sterzo, modifica questa che in quell'anno venne effettuata su tutte le vetture del gruppo Chrysler. Lo sportello del vano portaguanti era ora agganciato in basso e non pi\u00f9 in alto come nei modelli degli anni 1968-1969. La versione SE divenne la pi\u00f9 lussuosa disponibile su una vettura di questa classe. Rimase disponibile sia come allestimento a s\u00e9 stante sia insieme al \"kit\" R/T.\nL'impugnatura della leva del cambio divenne del tipo a \"manico di pistola\" mentre, per la prima volta in assoluto su una Charger vennero montati i sedili a panca.\nLe motorizzazioni videro l'introduzione del nuovo motore 440 \"Six Pack\". Questo propulsore doveva il suo nome alla batteria di tre carburatori doppio corpo che lo alimentavano. Erogava una potenza di 390\u00a0hp (291\u00a0kW). Questa unit\u00e0 era gi\u00e0 stata utilizzata sulla SuperBee e sulla Road Runner a partire dall'anno precedente e si dimostr\u00f2 competitivo, se non superiore, alla versione stradale del 426 Hemi.\nNonostante l'introduzione del nuovo motore le vendite calarono ancora e in questo anno furono prodotte 46.576 Charger. Parte del declino fu attribuito alla presenza della Dodge Challenger e agli alti premi assicurativi. Nella NASCAR il 1970 la Charger ottenne 10 vittorie, prima tra le vetture che partecipavano al campionato, e il pilota Bobby Isaac conquist\u00f2 il \"Grand National Championship\".\nIl relativamente basso numero di esemplari prodotti, le alte prestazioni e la vasta scelta fanno della Charger \"model year 1970\" una delle vetture pi\u00f9 apprezzate dai collezionisti della seconda generazione della Charger.\n1971-1974.\nLa terza generazione della Charger debutt\u00f2 nel 1971. La vettura era stata completamente rivisitata e adesso montava una nuova calandra in stile Pontiac. La carrozzeria aveva ora linee pi\u00f9 arrotondate. Molti hanno paragonato l'estetica della Charger del 1971-1974 allo stile delle Pontiac GTO del periodo 1968-1970.\nGli interni erano molto simili a quelli delle vetture E-body del gruppo ed erano utilizzati anche su tutte le B-body della Plymouth. Le modifiche principali riguardavano il fatto che i fari a scomparsa non erano pi\u00f9 di serie ma solo disponibili a richiesta. Lo spoiler anteriore e il \"Ramcharger\", una particolare presa d'aria, presente sul cofano entrarono a far parte della lista degli optional. Venne montata sul cofano una speciale presa d'aria posta direttamente sopra il filtro dell'aria. Se il guidatore voleva immettere aria direttamente nel condotto di aspirazione poteva, per mezzo di una leva montata sotto al cruscotto, aprire la presa d'aria. Questa alquanto particolare soluzione veniva gi\u00e0 montata anche sulla Coronet R/T, sulla SuperBee, ma venne utilizzata sulla Charger solo a partire da questa generazione.\nLa Dodge decise di rivedere la gamma della Coronet e quella della Charger. A partire dal 1971 le Coronet utilizzarono la carrozzeria a quattro porte su pianale B-body mentre le Charger furono disponibili solo con carrozzeria due porte sempre B-body. Questa decisione fece s\u00ec che, per un solo anno, la Charger SuperBee venisse aggiunta alla gamma. Infatti i modelli precedenti della Super Bee utilizzavano come base la Coronet due porte. Con la separazione della tipologia di carrozzeria fu giocoforza far entrare questo modello nella gamma della Charger prima che la SuperBee uscisse definitivamente di produzione. Se un modello entrava a far parte del listino della Charger un altri allestimenti, tra questi il \"500\", furono eliminati. Rimasero in produzione sia la SE che la R/T che per\u00f2, a causa degli elevati premi assicurativi, perdeva di popolarit\u00e0. La produzione totale del 1971 fu di 2.659 esemplari dei quali solo 63 con il 426 Hemi.\nIl rapido aumento del prezzo del carburante e dei primi assicurativi provocarono un rapido crollo nelle vendite delle Muscle Car. Con il 1971 si concluse la produzione delle vetture dotate di motore Hemi e anche il 440 \"Six Pack\" fu eliminato. Poche unit\u00e0 vennero ancora montate su alcuni esemplari prodotti all'inizio del 1971.\nNel 1972 venne introdotta una nuova versione della Charger: la \"Rallye\". Questo nuovo allestimento andava a sostituire la R/T. La versione SE continu\u00f2 ad essere prodotta anche se ora aveva un aspetto pi\u00f9 formale delle vetture prodotte negli anni precedenti. L'adozione del sistema di misurazione SAE per la potenza dei motori provoc\u00f2 un crollo, sulla carta, delle potenze di tutti i propulsori. Infatti adesso la potenza di un motore non era pi\u00f9 quella indicata con il \"Gross HP Rating\", in pratica la potenza espressa facendo girare il motore al banco, ma in hp \"reali\", cio\u00e8 con il motore dotato di tutti i sistemi necessari al suo funzionamento.\nIl motore 440 con carburatore a quattro corpi rimase disponibile, e divenne il motore pi\u00f9 potente della gamma, anche se il rapporto di compressione venne abbassato per permettere l'uso della benzina senza piombo, e cos\u00ec rispettare le norme antiinquinamento federali. Altre motorizzazioni disponibili erano il 400 che era dotato di leva del cambio a \"manico di pistola\" e trasmissione a quattro marce.\nNel 1973 la Charger mont\u00f2 nuove luci posteriori verticali ed ebbe un nuovo frontale. I fari a scomparsa uscirono definitivamente anche dalla lista degli accessori disponibili a richiesta. La motorizzazione di base era costituita dal 318 mentre il 340 era optional solo sulla versione \"Rallye\". Altre motorizzazioni disponibili erano il 360, il 400 e il 440. Il modello SE aveva un nuovo tetto e un\"opera window\" triplo, con tetto in vinile, nel montante posteriore dello stesso. Gli altri nuovi modelli avevano un nuovo vetro fisso nella parte posteriore del finestrino, eliminando cos\u00ec l\"opera windows\" in stile AMC Gremlin e passare ad una estetica pi\u00f9 convenzionale. In questo anno furono prodotte 108.000 Charger, e il 1972 rappresent\u00f2 l'anno record nelle vendite della vettura di questa generazione.\nNel 1974 la vettura si present\u00f2 quasi immutata rispetto all'anno precedente a parte una nuova calandra. La novit\u00e0 pi\u00f9 importante era costituita dall'eliminazione della versione \"Rallye\" e dei motori 340 e 360. Le altre motorizzazioni restarono immutate rispetto all'anno precedente. Alcuni rapporti finali quali il 3.23 rimasero ancora disponibili. Una trasmissione a quattro marce era sempre disponibile a richiesta sulle vetture dotate di motore 440. L'enfasi di questi anni era pi\u00f9 centrata sul lusso piuttosto che sulle prestazioni.\nA dominare le vendite era la versione SE anche se con gli optional era ancora possibile avere una Charger dalle prestazioni rispettabili. L'immagine della vettura stava per\u00f2 cambiando e la Charger non era pi\u00f9 considerata una vettura ad alte prestazioni quanto una vettura lussuosa. L'era delle Muscle car era ormai prossima a concludersi e la Charger del periodo 1975-1978 fu l'ultimo singulto del modello.\n1975-1978.\nAll'inizio del 1975 la Charger venne basata sulla Chrysler Cordoba ed era disponibile solo come Charger SE. I motori disponibili andavano dal 318 ci (5.2 L) \"LA Series\" small-block V8 fino al 400 ci (6,6 L) big-block sempre V8. Il motore di serie era il 360 ci (5,9 L) small-block. Nel 1975 le Charger vendute furono 30.812.\nNel 1976 la gamma Charger divenne di quattro modelli. Oltre alla SE erano disponibili la versione base, \"Charger Sport\" e la \"Charger Daytona\". Per il modello base e quello \"Sport\" veniva utilizzata una carrozzeria diversa da quella del modello \"Daytona\" e SE. Le prime due versioni erano essenzialmente delle Coronet due porte del 1975 vendute con un nuovo nome. Montavano il motore da 225 ci (3,7 L) \"Slant Six\" che non era disponibile sulle altre due versioni.\nLa \"Charger Daytona\" venne introdotta nella speranza di riaccendere la fama di vettura dalle alte prestazioni ma si limit\u00f2 pi\u00f9 che altro ad un aggiornamento estetico effettuato con adesivi. I motori offerti con questa vettura erano il 360 small-block e il 400 big-block. Le vendite del 1976 salirono a 65.900 esemplari.\nNel 1977 furono eliminati sia i modelli \"Sport\" che quello base. La Charger entr\u00f2 a far parte della gamma della nuova Dodge Monaco B-body. Nel listino rimasero quindi solo la versione SE e quella \"Daytona\". In totale le vendite crollarono a 36.204 esemplari.\nIl 1978 fu l'ultimo anno nel quale la Charger venne venduta. Furono realizzati solo 2.800 esemplari realizzati utilizzando parti presenti in magazzino del modello 1977. Dopo questa ultima serie venne sostituita, nello stesso anno, dalla Dodge Magnum.\nModelli speciali.\nCharger R/T.\nLa Dodge Charger R/T del 1969 \u00e8 forse la versione pi\u00f9 famosa, grazie anche a film e telefilm degli anni ottanta, come \"Hazzard\", in cui era presente una Charger color arancio e una bandiera sudista sul tetto, chiamata \"General Lee\".\nQuesta non era altro che una delle versioni pi\u00f9 sportive della gamma, come indicato dalla sigla R/T, che stava a significare \"Road/Track\". Le motorizzazioni erano:\n- 440 MAGNUM:\n7200\u00a0cm\u00b3., alimentato con un carburatore quadricorpo \u201cCarter\u201d. Potenza: circa 375 HP a 4800 rpm, coppia motrice max. di 510 Nm (52 kgm) a 3250 rpm;\n- 426 HEMI:\n6980\u00a0cm\u00b3, (la denominazione \u201cHEMI\u201d identifica i propulsori con camere di combustione emisferiche, che ne migliorano l'efficienza) Alimentazione singola, ovvero con 2 carburatori quadricorpo Carter. Potenza: circa 425 HP a 5000 rpm con una coppia max. di 56 kgm DIN a 4000.I propulsori erano modificabili con una vasta gamma di interventi.\nLa modifica pi\u00f9 diffusa per il motore 440 Magnum era quella denominata \u201cSix Pack\u201d che consisteva nell'aumentare il rapporto di compressione del motore e nella sostituzione del carburatore di serie con tre carburatori doppiocorpo tipo \u201cHolley\u201d. La potenza del motore veniva incrementata a circa 390 HP.\nLa trasmissione poteva essere automatica a 3 rapporti, oppure manuale a 4 marce +RM.\nOltre alle due versioni di serie, esisteva anche un'altra versione, la \u201cR/T 500\u201c.\nLa linea della Charger \u00e8 molto accattivante, riprendendo i canoni stilistici delle muscle car. L'auto si trova ancora in molti esemplari ed \u00e8 molto ricercata dagli appassionati di questo genere di vetture.\nLa Charger 500 e la Daytona.\nNel 1969 per partecipare al campionato NASCAR che vedeva la partecipazione delle Ford e le Mercury vennero costruite due Charger speciali. La Charger di serie non era una vettura molto affinata sul piano dell'aerodinamica da poter competere con la Ford Torino o la Mercury Cyclone. Il primo anno di produzione della 500 \u00e8 stato il 1969. La Charger 500 manteneva l'aspetto di una Charger di serie. Le uniche modifiche erano costituite dalla chiusura del lunotto posteriore e dall'utilizzo della calandra pi\u00f9 affusolata della Coronet del 1968. In questa nuova calandra i fari erano visibili e non pi\u00f9 a scomparsa. Le \"strisce di bombo\" avevano la scritta \"500\" che permetteva di identificare questa nuova versione della vettura. Le modifiche apportate miglioravano l'aerodinamica della Charger. Per rispettare le regole di omologazione della serie NASCAR, che richiedevano un numero minimo di 500 esemplari prodotti che fossero disponibili nella normale rete di vendita, furono costruiti 503 esemplari della vettura. Due erano le motorizzazioni che potevano essere scelte. Di serie veniva montato il motore 440 Magnum mentre rimaneva come optional il 426 Hemi che fu scelto da 67 acquirenti. I risultati sportivi non furono per\u00f2 molto soddisfacenti e le vetture delle case concorrenti continuarono a sopravanzare la Charger.\nLa Dodge a questo punto non si ferm\u00f2 e ritorn\u00f2 alla galleria del vento dalla quale usc\u00ec una nuova vettura: la Charger Daytona. La Charger Daytona era caratterizzata da un muso affusolato, che aumentava di 45,7 cm (18 in) la lunghezza totale della vettura, e da una imponente ala posteriore sostenuta da due montanti laterali. L'ala, montata sopra il bagagliaio, era alta 58,4\u00a0cm (23\u00a0in). In questo modo si permetteva l'apertura del bagagliaio senza che questa e il portellone andassero a interferire tra di loro. Altre modifiche furono l'inserimento di prese d'aria rivolte all'indietro e inserite nei parafanghi. Queste prese d'aria dovevano fungere da sfogo per la pressione elevata che si accumulava nello spazio vuoto tra la ruota e il parafango alle alte velocit\u00e0 riducendo lo sfregamento dello pneumatico nelle curve strette. Su questa vettura furono utilizzati il cofano e i parafanghi del modello 1970 della Charger, che di l\u00ec a poco sarebbe stato presentato. Anche della Charger Daytona furono prodotti solo 503 esemplari.\nCome per la 500 erano disponibili i motori 440 Magnum o 426 Hemi. Anche sulla Daytona erano presenti le \"strisce di bombo\" che potevano essere in colore bianco, nero o rosso. A met\u00e0 della striscia era stampato il nome \"Daytona\" della versione. Le ali della vettura avevano lo stesso colore delle strisce.\nDiversamente dalla Charger 500 la Daytona, e la \"cugina\" Superbee, si dimostrarono cos\u00ec veloci da dominare la stagione 1970 della NASCAR. Il dominio di queste vetture dotate dall'aerodinamica molto sviluppata fu per\u00f2 effimero. Nel 1971 i regolamenti della NASCAR cambiarono e per le \"wing car\" venne introdotto un limite nella cilindrata massima che pass\u00f2 da 7,0 (426 ci) a 5,0 L (305 ci).\nLa Charger Daytona \u00e8 stata riproposta dal 2006 e al 2009, per poi venire reintrodotta nel 2013.\nLa seconda Charger: 1983-1987.\nLa Charger fu reintrodotta nel 1983, questa volta basata sul pianale L della Chrysler. Lo stile della vettura ricordava quello della terza serie della Ford Mustang. Questa generazione di Charger era in sostanza una Dodge 024 a cui venne cambiato il nome. La vettura era compatta ed aveva una maneggevolezza tipicamente sportiva. Appartenente alla categoria delle subcompact, fu disponibile con un solo tipo di carrozzeria, hatchback tre porte. La trazione era anteriore. Il motore era installato anteriormente e le motorizzazioni disponibili furono:\nI cambi offerti furono tre, due manuali (a quattro o cinque rapporti), ed un cambio automatico a tre marce. Nel 1984 la vettura sub\u00ec un leggero restyling per quanto riguarda la parte anteriore. Nel 1985 venne apportato un ulteriore restyling per sottolineare l'introduzione dei nuovi propulsori turbo. Questa serie di Charger fu in produzione fino al 1987, quando, dopo la produzione di 2011 esemplari, venne sostituita dalla Dodge Shadow.\nShelby Charger GLHS.\nLa Shelby acquist\u00f2 le ultime 1000 Dodge Charger prodotte e provvide a potenziarle. Furono denominate GLHS e presentavano una versione potenziata del precedente propulsore Turbo con potenza accresciuta a 175 cv e 237 Nm di coppia grazie all'aggiunta di un nuovo intercooler. Sono stati inoltre aggiunti ammortizzatori Koni e pneumatici maggiorati Z. Ogni vettura presentava una targhetta identificativa numerata e una speciale livrea nera.\nLa terza Charger (LX): 2006-2010.\nUna prima concept della terza generazione della Charger venne esposta nel 2000. Doveva essere dotata di un propulsore V8 4.7 alimentato a benzina dalla potenza di 325\u00a0CV in grado di far accelerare la vettura da 0 a 100\u00a0km/h in 5,3 secondi. Il motore era poi gestito da un cambio manuale a 5 rapporti. Purtroppo il progetto naufrag\u00f2 per gli alti costi di sviluppo del nuovo sistema di alimentazione.\nLa Dodge Charger \u00e8 stata successivamente riproposta nel 2006; si tratta di una berlina 3 volumi basata sulla piattaforma LX condivisa con la Chrysler 300C (infatti non segue i lineamenti caratteristici della muscle car, pur avendo una linea massiccia \u00e8 disponibile in versione quattro porte e non riprende la linea n\u00e9 della prima n\u00e9 della seconda serie).\nI modelli e le rispettive motorizzazioni sono:\nLa Charger SRT8 dotata del propulsore Hemi da 425\u00a0CV riesce a passare da 0 a 100\u00a0km/h in 5 secondi, toccando una velocit\u00e0 massima di 265\u00a0km/h. Come ruote impiega cerchioni a 5 razze da 20 pollici in alluminio forgiato inseriti in pneumatici Goodyear Supercar F1 con battistrada asimmetrico con misure di 245/45/20 nella parte anteriore e 255/45/20 al posteriore. L'impianto frenante \u00e8 costituito da freni a disco Brembo (di colore rigorosamente rosso, come impone la tradizione SRT) di misura 360 x 32\u00a0mm anteriormente e 350 x 26\u00a0mm nella parte posteriore.Il frontale della SRT8 \u00e8 stato migliorato con diverse prese d'aria per raffreddare il propulsore e i freni. Sul cofano posteriore \u00e8 stato posizionato uno spoiler per migliorare la tenuta di strada. Tre colori per la carrozzeria sono disponibili: Bright Silver, Brilliant Black ed Inferno Red Pearlcoat Crystal.\nPer quanto riguarda gli interni, sono realizzati in pelle scamosciata e i sedili (disponibili nella colorazione Dark Slate Grey/Luce Graystone) hanno una foggia sportiva ispirata alle vetture da competizione. Il volante \u00e8 realizzato in pelle e fibra di carbonio. Sono disponibili vari optional, tra i quali sedili posteriori riscaldati, airbag laterali, lettore DVD e un sistema Bluetooth che riconosce fino a sette diversi telefoni cellulari e risponde a comandi vocali, utilizzando un microfono nello specchietto retrovisore e gli altoparlanti dell'impianto stereo per conversazioni a mani libere.\nPoco dopo l'immissione sul mercato, la Dodge ha subito presentato una versione speciale della Charger, la Daytona R/T. Esteticamente, questa edizione speciale presenta 2 colorazioni speciali, copertura arancione per il motore, varie decalcomanie dei loghi HEMI e R/T, griglia del radiatore a nido d'ape con colorazione nera, cerchi da 18\", spoiler posteriore e un nuovo terminale di scarico. Gli interni sono stati realizzati in pelle e presentano anche essi vari loghi R/T. I sedili sono riscaldabili e i pedali regolabili. Meccanicamente, la vettura \u00e8 stata dotata di vari sistemi di sicurezza come l'ESP, l'ABS e il Traction Control, mentre il propulsore installato \u00e8 un HEMI 5,7 litri V8 da 350\u00a0CV da 390 Nm di coppia a cui \u00e8 stato aggiunto un sistema di risparmio del carburante Multi-Displacement System.\nNel 2007 \u00e8 stata prodotta una versione speciale della SRT8, la Super Bee, con una carrozzeria verniciata di giallo con bande nere e con i loghi Super Bee sulle fiancate posteriori. Il propulsore montato \u00e8 il medesimo della SRT8 normale, e analoghe sono le prestazioni.Nello stesso anno la Mopar, in collaborazione con la SRT, realizz\u00f2 una Charger per competere nel campionato di Formula D. Il modello \u00e8 stato alleggerito con la sostituzione di numerose componenti della vettura con parti in fibra di vetro. Per lo stesso motivo, furono montati cerchi in lega leggera forniti dalla Racing Hart. I freni erano invece realizzati dalla Brembo. Come unit\u00e0 propulsiva venne impiantato un HEMI 392 da 650\u00a0CV. La vettura venne affidata al pilota Samuel Hubinette, il quale riusc\u00ec ad ottenere diversi successi nel campionato drift.\nQuarta generazione (LD): dal 2011.\nCon l'avvento del controllo da parte del Gruppo Fiat ha debuttato, nel 2011, una nuova generazione del modello berlina (codice progetto LD), votato all'implemento dei contenuti tecnologici, un grande salto di qualit\u00e0 in materiali e finiture e gli adeguamenti ecologici dei motori.\nDella Charger di nuova generazione ne sono stati prodotti diversi esemplari come volanti per i dipartimenti di polizia di diverse citt\u00e0 statunitensi.\nNel 2014 la Charger R/T ha subito un restyling e un aggiornamento sia meccanico che di equipaggiamento. Come propulsore era stato impiantato un HEMI V8 5.7 dalla potenza di 370\u00a0CV gestito da un cambio TorqueFlite a otto rapporti e coadiuvato dal sistema 31 MPG Highway. Tale sistema imposta la percorrenza del mezzo su 31 miglia per ogni gallone di carburante consumato. La strumentazione di bordo \u00e8 stata ampliata con l'aggiunta di nuovi congegni elettronici.\nNello stesso anno \u00e8 stata presentata la Charger SRT Hellcat. Tale versione era equipaggiata con un propulsore V8 6.2 gestito da un cambio automatico a otto rapporti con 707\u00a0CV di potenza con 880 Nm di coppia. Ci\u00f2 permetteva il raggiungimento della velocit\u00e0 massima di 328\u00a0km/h. Esteticamente vennero introdotte nuove componenti aerodinamiche, nuovi cerchi in lega da 20\" e un nuovo impianto di scarico in acciaio inox. Anche gli interni vennero ridisegnati e furono introdotti nuovi materiali come l'Alcantara e il cuoio."}
{"id": "1606591", "revid": "1305772", "url": "https://it.wikipedia.org/wiki?curid=1606591", "title": "Ilduino", "text": "Ilduino \u00e8 un nome di origine germanica."}
{"id": "1606594", "revid": "1543377", "url": "https://it.wikipedia.org/wiki?curid=1606594", "title": "Car e cdr", "text": "Introdotte nel linguaggio di programmazione Lisp, car e cdr (pronunciato o ) sono operazioni primitive che operano su liste concatenate composte da celle cons. Una cella cons \u00e8 composta da due puntatori; l'operazione \"car\" estrae il primo puntatore e l'operazione \"cdr\" ne estrae il secondo.\nCos\u00ec, l'espressione codice_1 restituisce codice_2 e codice_3 restituisce codice_4.\nQuando le celle cons vengono usate per implementare liste singolarmente concatenate (piuttosto che alberi o altre strutture pi\u00f9 complesse), l'operazione \"car\" restituisce il primo elemento della lista mentre \"cdr\" ne restituisce il resto. Per questo motivo queste operazioni vengono a volte chiamate \"first\" (primo) e \"rest\" (resto) o \"head\" (testa) e \"tail\" (coda).\nOrigine dei nomi car e cdr.\nIn origine Lisp fu implementato su un computer IBM 704, nei tardi anni cinquanta. L'hardware del 704 aveva la possibilit\u00e0 di dividere le parole macchina di 36 bit in quattro parti, una \"parte indirizzo\" (\"address part\") e una \"parte decremento\" (\"decrement part\") di 15 bit ognuna e una \"parte prefisso\" (\"prefix part\") e una \"parte etichetta\" (\"tag part\") di tre bit ciascuna. Alcuni predecessori del Lisp inclusero funzioni chiamate \"car\" (abbreviazione di \"Contents of the Address part of Register number\"), \"cdr\", \"cpr\" e \"ctr\", ognuna delle quali prendeva come argomento un indirizzo macchina, ne caricava la corrispondente parola dalla memoria ed estraeva i bit appropriati. La macro assembly dell'IBM 704 per realizzare codice_5 era\nUna parola macchina poteva poi venire riassemblata dalla funzione \"cons\", che prendeva quattro argomenti (\"a\", \"d\", \"p\" e \"t\"). Nelle prime fasi progettuali del Lisp, le parti prefisso ed etichetta vennero scartate, lasciando solo CAR, CDR e quindi una CONS con soli due argomenti.\nI nomi codice_6 e codice_7 sono alternative moderne comuni a codice_8 e codice_5 per la loro maggiore chiarezza, ma, oltre che per motivi storici e di abitudine, codice_8 e codice_5 continuano a essere utilizzati anche perch\u00e9 offrono il vantaggio di poter esprimere loro corte composizioni attraverso funzioni equivalenti con nomi corti e pi\u00f9 o meno pronunciabili. Per esempio, codice_12 \u00e8 equivalente a codice_13; il suo valore \u00e8 codice_14 (il primo elemento del resto di codice_15). In modo simile, codice_16 \u00e8 lo stesso di codice_17; il suo valore \u00e8 codice_18. La maggior parte delle implementazioni Lisp imposta un limite massimo al numero di forme composte che supportano; il Common LISP e lo Scheme, per esempio, forniscono forme con fino a quattro ripetizioni di \"a\" e \"d\". Mentre non risulta chiaro se forme composte complesse come codice_19 risultino per un occhio non allenato pi\u00f9 semplici da leggere rispetto alla forma estesa codice_20, queste forme composte risultano per\u00f2 convenienti per certi usi idiomatici, come disassemblare liste che rappresentano codice. Per esempio, data un'espressione lambda come la seguente:\n (lambda (a b) (una-cosa) (una-altra-cosa))\nun programmatore Lisp esperto interpreterebbe\n (let ((p1 (caadr form))\n (p2 (cadadr form))\n (body (cddr form))\ncome l'estrazione del primo e del secondo parametro (\"a\" e \"b\") in \"p1\" e \"p2\" e l'estrazione della lista contenente il corpo dell'espressione lambda in \"body\". Questo genere di \"destrutturizzazione di una lista\" \u00e8 piuttosto comune, specialmente quando si scrivono macro, e le implementazioni Lisp moderne, come il Common Lisp, forniscono agevolazioni per realizzarle in maniera diretta. In Common Lisp, quel codice verrebbe espresso utilizzando la macro \"destructuring-bind\" come:\n (destructuring-bind ((p1 p2) &amp;body body) (rest form)"}
{"id": "1606601", "revid": "767487", "url": "https://it.wikipedia.org/wiki?curid=1606601", "title": "Patawomeck", "text": "I Patawomeck sono una trib\u00f9 indiana del Nord America stanziata nell'area dell'attuale contea di Stafford nello Stato americano della Virginia, lungo il corso del fiume Potomac (Patawomeck \u00e8 una forma alternativa di traslitterazione del termine \"Potomac\"). \nQuella dei Potomac o Patawomeck \u00e8 una delle nove trib\u00f9 storicamente stanziate in Virginia. Non \u00e8 ufficialmente riconosciuta dal governo federale statunitense n\u00e9 a livello statale. \nLa trib\u00f9 conta attualmente circa 500 membri, di cui circa l'80% vive a circa 16 km (10 miglia) dal villaggio originario della trib\u00f9.\nIl capo trib\u00f9 \u00e8 Robert \"Due Aquile\" (Robert \"Two Eagles\" Green), apparso nel film \"The New World - Il nuovo mondo\" come comparsa muta assieme al figlio Jason.\nLa lingua della trib\u00f9 (non pi\u00f9 parlata) apparteneva al ceppo lessicale algonchino parlato lungo le coste della Virginia nel XVII secolo. \nStoricamente la trib\u00f9 ebbe relazioni amichevoli con i colonizzatori inglesi, contribuendo a superare la carestia del 1609-1612."}
{"id": "1606607", "revid": "963244", "url": "https://it.wikipedia.org/wiki?curid=1606607", "title": "S. Patrizio", "text": ""}
{"id": "1606610", "revid": "339392", "url": "https://it.wikipedia.org/wiki?curid=1606610", "title": "Parola macchina", "text": ""}
{"id": "1606611", "revid": "1833487", "url": "https://it.wikipedia.org/wiki?curid=1606611", "title": "Mos\u00e8", "text": "Mos\u00e8 (latino: \"Moyses\"; \"Mois\u00e8\" in italiano arcaico; in ebraico: \u05de\u05e9\u05b6\u05c1\u05d4, standard \"Mosh\u00e9\", tiberiense \"M\u014d\u0161eh\"; greco: M\u03c9\u03cb\u03c3\u1fc6\u03c2, \"M\u014dys\u1ec5s\"; ; in copto: \u2c98\u2cb1\u2ca5\u2c9b, \"M\u014ds\u0113\"; ge'ez: \u1219\u1234, \"Musse\") fu per gli Ebrei il \"rav\" per antonomasia (\"Mosh\u00e9 Rabbenu\", Mos\u00e8 il nostro maestro), e tanto per gli Ebrei quanto per i cristiani egli fu la guida del popolo ebraico secondo il racconto biblico dell'Esodo; per i musulmani, invece, Mos\u00e8 fu innanzitutto uno dei profeti dell'Islam la cui rivelazione originale, tuttavia, and\u00f2 perduta.\nIl testo biblico spiega il nome \"Mos\u00e8\", come una derivazione dalla radice \u05de\u05e9\u05d4, collegata al campo semantico dell'\"estrarre dall'acqua\", in Esodo . Si suggerisce in questo versetto che il nome sia collegato all'\"estrarre dall'acqua\" in un senso passivo, Mos\u00e8 sarebbe \"colui che \u00e8 stato estratto dall'acqua\". Altri, prendendo le distanze da questa tradizione, fanno derivare il nome dalla stessa radice, ma con un senso attivo: \"colui che estrae\", nel senso di \"salvatore, liberatore\" (di fatto, nel testo masoretico la parola \u00e8 vocalizzata come un participio attivo, non passivo). Nella lingua egizia, Mos\u00e8 potrebbe significare \"fanciullo\" o anche \"figlio\" o \"discendente\", come nei nomi propri \"Thutmose\" (\"Dhwty-ms\"), \"figlio di Toth\", o \"Ramose\" (\"R-ms-sw\"), \"figlio di Ra\".\nSecondo la tradizione, Mos\u00e8 nacque dagli israeliti Amram e Iochebed, scampato alla persecuzione voluta dal faraone, venne salvato dalla figlia di quest'ultimo ed educato alla corte egizia. Fugg\u00ec da essa a seguito d'un omicidio commesso ai danni di un sorvegliante e si ritir\u00f2 nel paese di Madian dove spos\u00f2 Zippora, figlia del sacerdote locale. Secondo la Bibbia nei pressi del monte Oreb ricevette la chiamata di Dio e, tornato in Egitto, affront\u00f2 il faraone chiedendo la liberazione del popolo d'Israele dalla schiavit\u00f9; il faraone accoglier\u00e0 la sua proposta a seguito delle dieci piaghe d'Egitto, ultima delle quali la morte dei primogeniti egizi. Accampatosi con i suoi nei pressi di Yam Suf (Mare di Giunco), Mos\u00e8, su indicazione divina, divise le acque del mare permettendo cos\u00ec al suo popolo di attraversarlo e sommergendo infine l'esercito faraonico corso ad inseguirli. Dopo tre mesi di viaggio il profeta raggiunse il monte Sinai dove ricevette le Tavole della Legge e pun\u00ec la parte del suo popolo che si macchi\u00f2 con il peccato del vitello d'oro. Giunto nei pressi della terra promessa, dopo 40 anni di dura marcia, Mos\u00e8 mor\u00ec sul monte Nebo prima di entrarvi.\n\u00c8 considerato una figura fondamentale nell'Ebraismo, del Cristianesimo, dell'Islam, del Bahaismo, del Rastafarianesimo, del Mormonismo e di molte altre religioni. Per gli ebrei \u00e8 il pi\u00f9 grande profeta mai esistito, per i cristiani colui che ricevette la legge divina, per gli islamici uno dei maggiori predecessori di Maometto. La sua storia \u00e8 narrata, oltre che nelle Sacre Scritture, anche nel \"Midrash\", nel \"De Vita Mosis\" di Filone di Alessandria, nei testi di Giuseppe Flavio.\nDescrizione.\nContesto storico.\nLa figura di Mos\u00e8 e l'avvenimento biblico dell'Esodo, per alcuni studiosi, non possiedono alcun rilievo storico, ma vanno considerati come un racconto religioso che integra vari elementi anche di epoche diverse.\nSe alcuni autori antichi - fra cui Giuseppe Flavio ed Erodoto, sostenitori della \"teoria dell'Esodo Antico\" - ritennero di datare gli episodi dell'Esodo con la cacciata degli hyksos, i faraoni semiti allontanati dall'Egitto da Ahmose (circa 1550-1525 a.C.), gli studiosi moderni tendono a datare la vicenda nel Nuovo Regno egizio, essendo la cacciata degli hyksos soltanto un termine \"ante quem\", in quanto questo popolo indoeuropeo avrebbe introdotto il carro da guerra, poi utilizzato anche dai Faraoni del Nuovo Regno egizio, e in particolare nel XIII secolo a.C., cio\u00e8 a cavallo tra i regni di Ramses II e del suo successore Merenptah. L'epica giudaica collegata a questi avvenimenti sarebbe stata messa per iscritto, secondo la teoria pi\u00f9 accreditata sulla formazione della Torah, nel primo periodo del regno, X secolo a.C. (tradizione jahvista), quindi rielaborata nel regno del Nord nell'VIII secolo a seguito della divisione del regno (tradizione Elohista), fino a raggiungere la sua versione definitiva nell'VII secolo a.C. ad opera di alcuni sacerdoti del regno del Sud (tradizione Deuteronomista) nell'epoca di poco precedente la deportazione, sotto il regno di Giosia, per enfatizzare le proprie caratteristiche religiose.\nFonti bibliche.\nI libri della Torah, che la tradizione israelitica attribuisce a\" Mos\u00e8\", hanno (eccetto la Genesi) il profeta come protagonista:\nIl Mos\u00e8 biblico.\nCaratteristiche personali.\nNome.\nSecondo i testi biblici, il nome Mos\u00e8 significherebbe \"salvato dalle acque\" a ricordo del suo miracoloso ritrovamento nel Nilo e difatti l'ebraico \"Mosh\u00e8\" ha un'assonanza col verbo che significa \"trar fuori\", bench\u00e9 tutt'oggi la maggioranza degli studiosi preferisce credere che il nome derivi dalla radice egizia \"Moses\", che significa \"figlio di\" o \"generato da\" come possiamo ad esempio vedere negli egizi Thutmosis (figlio di Thot) o Ramses (figlio di Ra). In linea con questa tesi e mancando il nome del padre Mos\u00e8 significa semplicemente \"bambino\" quale vezzeggiativo di \"figlio\".\nLegami familiari.\nDella trib\u00f9 di Levi, Mos\u00e8 era figlio di Amram e sua zia Yochebed, entrambi dello stesso casato; Yochebed spos\u00f2 il nipote - essendo figlia di Levi, il figlio di Giacobbe - anche se tale narrazione crea un anacronismo riguardante Mos\u00e8, che avrebbe cos\u00ec dovuto nascere una quarantina di anni dopo l'arrivo degli Ebrei in Egitto. I fratelli di Mos\u00e8 erano Aronne, di tre anni pi\u00f9 grande, e Miriam (o Maria) della quale ignoriamo l'et\u00e0, bench\u00e9 sappiamo sia la maggiore, avendo seguito il fratello nascituro quando questi era stato abbandonato dalla madre lungo le rive del Nilo.\nA Madian, Mos\u00e8 spos\u00f2 Zippora (o Sefora) figlia del sacerdote Ietro, dalla quale ebbe due figli: Gherson (il cui nome significa \"immigrato\" poich\u00e9 nato in terra straniera) ed Eliezer. Il libro dei Numeri cita una moglie etiope di Mos\u00e8, che alcuni esegeti ipotizzano sia Zippora stessa, riferendosi il termine ebraico Kushita (cio\u00e8 etiope) anche ad una trib\u00f9 di Madian, mentre altri esegeti non concordano ritenendoli due personaggi diversi, anche in considerazione delle varie tradizioni intrecciatesi sulla famiglia di Mos\u00e8 e sotto meglio precisate. Giuseppe Flavio, erede della tradizione ebraica, narra a tal proposito l'episodio della guerra di Mos\u00e8, ancora capitano egizio, in Etiopia dove spos\u00f2 Tharbis, sorella del re nemico, stipulando in tal modo con lui la pace.\nL'analisi dei legami famigliari di Mos\u00e8 evidenzia delle difficolt\u00e0, visto l'intrecciarsi di pi\u00f9 tradizioni bibliche in contraddizione; notano gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) che \"i testi non sono d'accordo sul nome e la persona del suocero di Mos\u00e8. Abbiamo qui [Es2,18] Reu\u00e8l, sacerdote di Madian; in 3,1; 4,18; 18,1 si chiama Ietro; Nm10,29 parla di Obab, figlio di Reu\u00e8l, il Madianita; Gdc1,16; 4,11 di Obab il Kenita. [...] Di fatto le due tradizioni su un matrimonio kenita e un matrimonio madianita sono concorrenti e non bisogna cercare di conciliarle. La prima, originaria della Palestina del sud, riflette l'esistenza di legami amichevoli tra Giuda e i Keniti, conservando il ricordo del matrimonio di Mos\u00e8 con una straniera. La seconda \u00e8 pi\u00f9 strettamente legata all'uscita dall'Egitto\" e anche gli studiosi dell'interconfessionale Bibbia TOB ritengono che \"le diverse tradizioni danno al suocero di Mos\u00e8 nomi differenti, senza cercare di armonizzarli\".\nFormazione socio-culturale.\nMos\u00e8, adottato dalla figlia del faraone, entr\u00f2 a far parte della corte, dove venne senza dubbio educato alla sapienza degli egizi, come ricorda anche Stefano negli Atti degli apostoli. Il profeta conosceva dunque dettagliatamente il futuro nemico, i suoi usi e i suoi costumi, l'Esodo ci riferisce inoltre che egli era un uomo assai stimato in Egitto \u00abagli occhi dei ministri, del faraone e del popolo\u00bb. E a tal proposito potremmo ricordare il gi\u00e0 citato episodio della guerra d'Etiopia, nella quale Mos\u00e8 si distinse come generale abile e valoroso.\nScappato a Madian, conobbe le usanze dei popoli del deserto, le vie carovaniere e, secondo alcuni, cercando acqua potabile, anche una serie di fenomeni che permettevano di attraversare le acque del mar Rosso, rimanendone illesi.\nTratti psicologici.\nMos\u00e8 \u00e8 una figura molto importante: potente, mansueta e nobile. Dir\u00e0 Mircea Eliade \u00abla sua biografia e i tratti della sua personalit\u00e0 ci sfuggono completamente. Per il semplice fatto che egli \u00e8 divenuto una figura carismatica e leggendaria, la sua vita si uniforma al modello di tanti eroi\u00bb.\nMos\u00e8 \u00e8 presentato sin dai primi capitoli come un uomo coraggioso, deciso a difendere i pi\u00f9 deboli: affronta dapprima un sorvegliante egizio per salvare uno schiavo, e poi un gruppo di pastori che scacciavano alcune fanciulle da un pozzo. Bench\u00e9 presentato come una figura eroica, Mos\u00e8 non sfugge a momenti di paura, si copre il volto dinanzi al roveto ardente \u00abperch\u00e9 aveva paura\u00bb, fugge quando il bastone si trasforma in serpente, cerca perfino di evitare il ritorno in Egitto e l'incontro col faraone poich\u00e9 \u00abimpacciato di bocca e di lingua\u00bb, rifiutando la proposta divina e dicendo perfino \u00abPerdonami Signore mio, manda chi vuoi mandare!\u00bb.\nTornato in Egitto per\u00f2 Mos\u00e8 dimostra un gran coraggio alla corte del faraone, sfidando apertamente il sovrano e infuriandosi con lui a causa della sua ostinazione. Il profeta infonde coraggio agli israeliti durante il passaggio del mar Rosso e durante la peregrinazione nel deserto, facendosi portavoce fra l'uomo e Dio, chiedendo a quest'ultimo il cibo e l'acqua per il suo popolo. \u00c8 un uomo \"mansueto\", paziente col suo popolo, bench\u00e9 non esente da forti momenti d'ira, come quando pun\u00ec gli israeliti a seguito dell'adorazione del vitello d'oro.\n\u00c8 presentato dalla Bibbia come un condottiero esemplare, severo con un popolo \"di dura cervice\", pronto a punire e a perdonare, una figura che rimase impressa nel cuore degli israeliti per il suo grande carisma tanto che essi dopo secoli lo ricordavano ancora come un uomo di straordinarie capacit\u00e0 \"non \u00e8 pi\u00f9 sorto in Israele un profeta come Mos\u00e8\".\nBiografia.\nNascita e giovinezza.\nNato da Yochebed e Amram, il piccolo Mos\u00e8 venne nascosto in un cesto dalla madre a soli tre mesi di vita, e deposto sulle rive del Nilo per essere salvato dalla persecuzione voluta dal faraone. Infatti il faraone aveva detto al suo popolo: \u00abEcco che il popolo dei figli d'Israele \u00e8 pi\u00f9 numeroso e pi\u00f9 forte di noi. Prendiamo provvedimenti nei suoi riguardi per impedire che aumenti, altrimenti, in caso di guerra, si unir\u00e0 ai nostri avversari, combatter\u00e0 contro di noi e poi partir\u00e0 dal paese\u00bb. Impose quindi agli Ebrei i lavori forzati per opprimerli. Ma il popolo ebreo continuava a aumentare cos\u00ec il re d'Egitto disse alle levatrici degli Ebrei di uccidere i figli maschi degli Ebrei, ma le levatrici non lo fecero. Allora il faraone diede quest'ordine a tutto il suo popolo: \u00abOgni figlio maschio che nascer\u00e0 agli Ebrei, lo getterete nel Nilo, ma lascerete vivere ogni figlia\u00bb. Dalle acque del Nilo, Mos\u00e8 fu raccolto dalla figlia del sovrano che, commossa dal pianto del bambino, decise di adottarlo come suo figlio, affidandolo, su invito di Miriam, sorella del neonato, alla madre naturale affinch\u00e9 lo nutrisse.\nIl tema della nascita di Mos\u00e8, anche secondo studiosi cristiani, si colloca tra le \"narrazioni dell'infanzia di uomini famosi\", sia reali che mitologici, ovvero \"storie di nascita e giovinezza che sono state plasmate in retrospettiva dopo che i soggetti erano diventati famosi\". La Bibbia TOB evidenzia in tal senso: \"l'epopea che si raccontava in Oriente intorno a Sargon di Akkad, grande conquistatore mesopotamico del sec. XXV a.C\", anch'egli partorito di nascosto dalla madre e abbandonato nel fiume in una cesta di canne, sottolineando inoltre come \"questo racconto era ancora ricopiato in Egitto poco prima dell\u2019epoca dell\u2019Esodo. Se \u00e8 potuto servire come quadro per la tradizione relativa a Mos\u00e8, \u00e8 perch\u00e9 si \u00e8 voluto mettere il liberatore di Israele a livello dei grandi personaggi della storia\". Concordemente, anche il \"Nuovo Grande Commentario Biblico\" richiama l'epopea di Sargon di Akkad e sottolinea, inoltre, un'altra narrazione antecedente a quella mosaica: \"un mito egizio dice che la dea Iside nascose suo figlio Horus, appena nato, in una macchia di papiro del delta per salvarlo dalla morte minacciata da Seth\"; anche Rudolf Bultmann ritiene vi siano delle tradizioni pi\u00f9 antiche e comuni dietro le narrazioni della strage dei primogeniti ebrei nella storia di Mos\u00e8 e della strage degli innocenti comandata da Erode dopo la nascita di Ges\u00f9.\nCresciuto alla corte egizia ed educato alla sua cultura (come successivamente accadr\u00e0 anche a Daniele presso Nabucodonosor in Babilonia) Mos\u00e8 si rec\u00f2 un giorno al cantiere degli israeliti dove, difendendo uno schiavo, uccise senza farsi vedere il sorvegliante che lo percuoteva ma, nascosto il corpo di questi nella sabbia, scopr\u00ec che l'omicidio era risaputo quando cerc\u00f2 di fermare la lite fra due schiavi. Ricercato dal faraone abbandon\u00f2 l'Egitto e fugg\u00ec, attraverso il deserto, nella terra di Madian.\nEsilio a Madian.\nFermatosi presso un pozzo, Mos\u00e8 incontr\u00f2 le sette figlie di Ietro, sacerdote di Madian, e le difese dall'assalto di alcuni pastori prepotenti. Le giovani, grate al loro difensore, lo presentarono al padre che lo invit\u00f2 a rimanere con loro. A Madian, Mos\u00e8 divenne pastore al servizio del sacerdote e ne spos\u00f2 una delle figlie, Sefora (o Zippora), dalla quale ebbe due maschi: Gherson ed Eliezer.\nPortando ai pascoli del monte Oreb le greggi, Mos\u00e8 fu attratto dal meraviglioso prodigio d'un roveto che ardeva ma non si consumava; da questi giunse una voce che gli ordinava di togliersi i sandali perch\u00e9 calpestava una terra sacra, rivelandosi poi come il Dio dei patriarchi d'Israele che, avendo ascoltato il grido degli schiavi, aveva deciso di liberarli e condurli in una terra \u00abdove scorre latte e miele\u00bb. Mos\u00e8, ricevuto l'ordine di essere guida degli israeliti, rifiut\u00f2 dapprima, per paura, l'incarico, chiedendo quale fosse il nome di Dio e come avrebbe potuto convincere il suo popolo che lui stesso l'aveva mandato per riscattarli. \u00abIo sono colui che sono\u00bb fu la risposta proveniente dal roveto, che indic\u00f2 inoltre al profeta i segni da dare agli israeliti: il suo bastone si tramut\u00f2 in serpente, la mano divenne lebbrosa, l'acqua si trasform\u00f2 in sangue. Tormentato dall'angoscia, Mos\u00e8 rispose di non essere in grado di parlare in presenza del faraone poich\u00e9 impacciato; Dio dichiar\u00f2 dunque di affiancargli il fratello Aronne affinch\u00e9 lo assistesse e parlasse al suo posto nei momenti di difficolt\u00e0.\nTornato da Ietro, Mos\u00e8 narr\u00f2 ci\u00f2 che era accaduto e chiese il permesso di partire con la moglie ed il figlio verso l'Egitto, mentre secondo un'altra tradizione part\u00ec invece da solo. Un curioso incidente per\u00f2 turb\u00f2 il suo viaggio: \u00abnel luogo dove pernottava\u00bb fu colpito da un male che mise la sua vita in pericolo, segno di una sanzione celeste. La ragione che ne emerge \u00e8 il fatto che egli aveva ritardato, per suo figlio e forse anche per s\u00e9, il rito della circoncisione, segno fisico dell'Alleanza stipulata da Dio con la stirpe di Abramo. Forse Mos\u00e8, diventato genero del sacerdote di Madian, si era limitato ad adeguarsi al costume madianita secondo il quale, come presso altri popoli vicini, questa pratica fungeva da rito di iniziazione che segnava l'accesso all'et\u00e0 nuziale ed era dunque riservata ai giovani giunti alle soglie dell'et\u00e0 adulta e non a neonati di otto giorni.\nL'inserimento di questa non chiara vicenda nel racconto certamente invoca il rispetto rigoroso dei costumi in uso in Israele ai tempi della redazione definitiva del testo sacro, operata in ambiente sacerdotale e in seguito scrupolosamente adottata. La minaccia si allontana immediatamente non appena l'ordine viene ristabilito: fu la stessa Zippora a eseguire su Gherson l'operazione rituale e dopo a porre sul pene di Mos\u00e8 il prepuzio del figlio, simulando la circoncisione per salvarlo dalla collera divina.\nL'antico proscritto fece cos\u00ec ritorno in Egitto. Aronne ispirato a questo fine, gli and\u00f2 incontro nel deserto e ne ricevette le istruzioni divine inerenti al suo ruolo di coadiutore.\nRitorno in Egitto.\nRadunati gli anziani d'Israele, a essi Mos\u00e8 mostr\u00f2 i prodigi del Signore e comunic\u00f2 la sua intenzione di recarsi presso il faraone per chiedere la liberazione del proprio popolo. Recatosi col fratello in presenza del sovrano, chiese il permesso di ritirarsi nel deserto per tre giorni con gli schiavi cos\u00ec da sacrificare al loro Dio e onorarlo. Il faraone, in risposta alle loro richieste, ordin\u00f2 ai suoi sorveglianti di duplicare il lavoro degli israeliti, facendo loro raccogliere la paglia per fabbricare i mattoni, che fino a poco prima veniva loro concessa dagli egizi stessi.\nOppressi dal maggior gravame, gli israeliti non riuscivano a portare a termine il lavoro, per questo i loro scribi vennero fustigati e percossi; ricevuta la punizione e non avendo ottenuto dal faraone la grazia d'uno sconto, rimproverarono aspramente Mos\u00e8 e Aronne che avevano causato tutto ci\u00f2.\nI leviti, su invito divino, si recarono nuovamente a corte mostrando in presenza del faraone e dei suoi ministri il prodigio del bastone tramutato in serpente. Questi, poco meravigliato dall'accaduto, ordin\u00f2 ai suoi maghi di fare altrettanto, e cos\u00ec avvenne, se non che il bastone degli israeliti divor\u00f2 quello degli stregoni egizi.\nLiberatore del popolo d'Israele.\nMos\u00e8 si rec\u00f2 nuovamente dal faraone quando era ancora mattino e questi si rilassava presso il fiume Nilo. Mos\u00e8 chiese la liberazione del suo popolo ma Dio aveva \u00abindurito il cuore\u00bb del faraone - in modo che questo si ostinasse a non lasciar partire gli Israeliti e poter quindi colpire l'Egitto con le piaghe - e il sovrano rifiut\u00f2; allora Aronne colp\u00ec con il proprio bastone le acque del fiume, che si mutarono in sangue: i pesci morirono, e il Nilo divenne fetido tanto che gli egizi non poterono pi\u00f9 attingere acqua da esso. I maghi del faraone riuscirono per\u00f2 a compiere lo stesso prodigio e il sovrano torn\u00f2 nel proprio palazzo senza dare ascolto a Mos\u00e8. Gli egizi scavarono dei pozzi nei dintorni del Nilo per attingere acqua da bere; la siccit\u00e0 dur\u00f2 sette giorni.\nAronne colp\u00ec dunque con il proprio bastone i fiumi, i canali e gli stagni d'Egitto e da essi cominciarono a uscire rane in numero infinito che si riversarono sulle case del faraone e dei suoi sudditi. I maghi riuscirono a compiere lo stesso prodigio. Il sovrano, spaventato, chiese a Mos\u00e8 di far smettere tale piaga ma non appena questa fu scongiurata si ostin\u00f2 e non diede ascolto alle parole del profeta.\nSu ordine del Signore, Aronne percosse la polvere ed essa si mut\u00f2 in zanzare che infestarono tutto il paese d'Egitto. I maghi questa volta non riuscirono nel loro intento ed essi stessi chiesero piet\u00e0 al faraone poich\u00e9 riconobbero in quei prodigi la mano di Dio. Il sovrano, il cui cuore continuava ad essere \u00abindurito\u00bb dal Signore, rimase per\u00f2 saldo nelle proprie convinzioni. Il Signore mand\u00f2 allora contro gli egizi una miriade di mosconi che invase le loro abitazioni. Il faraone, terrorizzato da tale evento, chiese perdono a Mos\u00e8 e ad Aronne e ordin\u00f2 loro di sacrificare in onore di Dio. I due per\u00f2 si rifiutarono perch\u00e9 durante le loro celebrazioni sarebbero stati uccisi alcuni animali sacri agli egizi. Il faraone permise loro di allontanarsi dall'Egitto per tre giorni. Non appena i mosconi sparirono il tiranno ordin\u00f2 ai suoi soldati di ricondurre in schiavit\u00f9 gli israeliti.\nDi fronte a questo ennesimo rifiuto, una pestilenza uccise tutto il bestiame degli Egizi. Il bestiame degli Israeliti invece sopravvisse. Aronne e Mos\u00e8 tornarono dal faraone portando fra le mani della fuliggine di fornace. Di fronte agli occhi del sovrano essi la gettarono in aria e questa produsse ulcere purulente sugli Egizi e sul loro bestiame. I maghi questa volta non riuscirono neppure a presentarsi di fronte al faraone.\nLa grandine si rivers\u00f2 sull'Egitto, sradicando gli alberi e le piante, colpendo gli Egizi e il loro bestiame. Anche questa volta il faraone si pent\u00ec per il suo comportamento ma, non appena la piaga fu scongiurata, continu\u00f2 a percuotere gli schiavi israeliti. Il lino e l'orzo erano stati distrutti dalla grandine ma il grano e la spelta erano ancora integri.\nMos\u00e8 e Aronne si recarono ancora dal faraone ma questi non voleva ascoltarli. Essi allora rivelarono gli ordini del Signore: questi avrebbe mandato, con un forte vento d'oriente, una miriade di cavallette che avrebbero divorato ci\u00f2 che la grandine non aveva distrutto. Il faraone spaventato ordin\u00f2 loro di partire, lasciando per\u00f2 in Egitto le donne e i bambini ma Mos\u00e8 non acconsent\u00ec e venne quindi cacciato dal palazzo reale. Il giorno dopo le cavallette distrussero ogni raccolto.\nMos\u00e8 stese dunque il bastone verso il cielo e, per tre giorni, il paese d'Egitto venne oscurato e le tenebre erano talmente dense che nessuno riusciva a muoversi. Il faraone fece chiamare Mos\u00e8 ed Aronne e ordin\u00f2 loro di partire, lasciando per\u00f2 in Egitto il proprio bestiame. I due profeti non acconsentirono e il sovrano, il cui cuore ancora una volta fu \u00abindurito\u00bb dal Signore, cacci\u00f2 via Mos\u00e8 minacciando di ucciderlo.\nIl Signore ordin\u00f2 infine ai due leviti di prepararsi per un lungo viaggio poich\u00e9 avrebbe mandato un'ultima piaga che avrebbe costretto il faraone a liberarli. Comand\u00f2 inoltre di commemorare quel giorno nei secoli a venire attraverso la festa della Pesach\nNon appena l'angelo della morte, sceso sulla terra d'Egitto, avesse visto quel sangue d'agnello sarebbe passato avanti, riconoscendo in essa una casa israelita. Gli ebrei si radunarono nelle proprie abitazioni per festeggiare la festa della liberazione. Sulle loro tavole la carne d'agnello, il pane \"della fretta\" non lievitato, le erbe amare, a simboleggiare la sofferenza della schiavit\u00f9. Mentre questi cenavano, a mezzanotte la piaga si abbatt\u00e9 sugli egizi. Ogni primogenito mor\u00ec, dal primogenito del faraone al primogenito di ogni suo servo. Il sovrano, addolorato dalla morte del figlio, ordin\u00f2 agli ebrei di andar via e, per accelerare la loro partenza, li riforn\u00ec di oro e d'argento.\nPartiti da Pi-Ramses, gli israeliti portavano con loro le spoglie di Giuseppe perch\u00e9 potessero riposare nella terra promessa come era stato promesso al patriarca prima della morte. Mos\u00e8, su indicazione divina, decise di non prendere la via pi\u00f9 breve, denominata \"dei Filistei\", poich\u00e9 munita di fortini egizi. Continu\u00f2 a proseguire per la via del deserto, verso il Mare di Giunco (tradizionalmente e forse erroneamente identificato col Mar Rosso). Secondo il libro dell'Esodo, Dio guidava il suo popolo, di giorno come una colonna di nube, di notte come una colonna di fuoco, per illuminare loro il passaggio.\nIl faraone intanto si pent\u00ec di aver lasciato partire gli israeliti, e cos\u00ec anche i suoi ministri. Fece dunque preparare il proprio cocchio, si arm\u00f2 e radun\u00f2 i propri soldati. Prese seicento carri da guerra fra i migliori con il terzo uomo sopra ciascuno di essi e raggiunse gli israeliti mentre essi si trovavano accampati presso il mare. Il profeta, incoraggiando il suo popolo, chiese soccorso al Signore e in quello stesso istante la colonna di fuoco, che guidava gli israeliti, si frappose fra loro e gli egizi, fermando cos\u00ec la carica di questi ultimi.\nMos\u00e8 stese dunque il bastone sul mare e, in quello che forse \u00e8 fra i racconti leggendari pi\u00f9 famosi della Bibbia, le acque si divisero, formando cos\u00ec un muro a destra e a sinistra, con l'asciutto nel mezzo. Gli israeliti poterono cos\u00ec oltrepassare il mare e giungere all'altra riva, mentre gli egizi li inseguivano sui propri carri, finendo sommersi quando essi furono al sicuro. Non ci fu nessun superstite fra gli egizi. Secondo la tradizione islamica, il faraone, prima che le acque lo sommergessero, disse a Mos\u00e8 che credeva a Dio, ma non si salv\u00f2 perch\u00e9 le parole non erano sincere.\nDal Mar Rosso al monte Sinai.\nNei pressi del deserto di Sur, dopo tre giorni di viaggio, Mos\u00e8 ordin\u00f2 di accamparsi presso la localit\u00e0 di Mara essendosi esaurite le scorte d'acqua, l\u00ec per\u00f2 non fu possibile attingerne poich\u00e9 era amara da bere. Mos\u00e8, su ordine divino, gett\u00f2 sulla superficie del lago un arbusto miracoloso che ne rese bevibili le acque.\nIl popolo, gi\u00e0 stanco del duro cammino, si lament\u00f2 presso Mos\u00e8 poich\u00e9 erano finite anche le provviste di cibo. Il Signore, pietoso nei confronti degli israeliti, ordin\u00f2 al profeta di annunciare che presto avrebbero trovato di che sfamarsi. Quella sera stessa uno stormo di quaglie, condotto l\u00ec da un forte vento, si ferm\u00f2 presso l'accampamento, divenendo facile preda per gli israeliti, che il mattino dopo, invece, trovarono sparsi per il campo piccoli chicchi di una strana sostanza resinosa, dal sapore di \"focaccia al miele\". Mos\u00e8 denomin\u00f2 quel cibo, Man hu, che significa \"cos'\u00e8?\". Ordin\u00f2 inoltre agli israeliti di raccoglierne in brocche, ogni famiglia secondo il proprio bisogno; ogni giorno avrebbero raccolto quel cibo, solo il sesto giorno dovevano prenderne in quantit\u00e0 doppia poich\u00e9 il sabato era giorno di riposo ed era proibito lavorare. Coloro i quali, avendo temuto di non ricevere ci\u00f2 che era stato promesso, raccolsero pi\u00f9 cibo di quanto fosse necessario a sfamarsi per un giorno, vi trovarono dentro dei vermi.\nAllo stesso modo... non appena le riserve d'acqua furono terminate, il Signore ordin\u00f2 a Mos\u00e8, nella localit\u00e0 di Refidim, di andare su un monte e ordinare alla roccia di sgorgare. Mos\u00e8 tuttavia colp\u00ec due volte la roccia col suo bastone. Non appena la roccia venne battuta dalla verga del profeta, da essa sgorg\u00f2 tutta l'acqua necessaria per gli israeliti.\nQuel luogo venne chiamato Massa e Meriba che significa \"prova\" e \"protesta\"..\nMentre erano ancora accampati in quella localit\u00e0, gli Israeliti vennero attaccati dagli Amaleciti, una popolazione beduina proveniente dalla zona meridionale di Canaan. Mos\u00e8 incaric\u00f2 dunque Giosu\u00e8, suo futuro successore, di organizzare la difesa mentre lui sarebbe salito su un'altura l\u00ec vicina con Aronne e Cur per seguire i combattimenti dall'alto. Ogni volta che Mos\u00e8 pregava, alzando le braccia e tenendo il bastone puntato verso il cielo, Israele vinceva mentre quando lo abbassava, perdeva. I combattimenti si prolungarono e il profeta riusc\u00ec a stento e grazie all'aiuto di Aronne e Cur a tenere le braccia alzate, permettendo cos\u00ec a Giosu\u00e8 di vincere la battaglia e sconfiggere gli Amaleciti.\nGli israeliti giunsero infine, dopo tre mesi di cammino, ai piedi del monte Sinai dove si accamparono. In quei giorni Ietro, suocero di Mos\u00e8, si mise in viaggio per raggiungerlo. Fra le attivit\u00e0 che Mos\u00e8 svolgeva quotidianamente, la pi\u00f9 impegnativa era senza dubbio quella di giudice e consigliere; egli sedeva in mezzo al popolo e chiunque avesse questioni da porre, si rivolgeva a lui che giudicava le contese e ascoltava i problemi del proprio popolo. Quest'attivit\u00e0 era per\u00f2 molto faticosa, Ietro si rese subito conto che una persona sola non avrebbe potuto reggere a lungo un compito tanto gravoso e consigli\u00f2 al genero di scegliere uomini saggi e onesti e di porli a capo di gruppi di cento, dieci, mille persone, cos\u00ec il popolo avrebbe trovato rapidamente qualcuno con cui consultarsi nel momento del bisogno e Mos\u00e8 avrebbe avuto pi\u00f9 tempo per occuparsi di questioni pi\u00f9 importanti.\nIl legislatore.\nSu comando divino Mos\u00e8 sal\u00ec sulle pendici del monte Sinai e ricevette l'ordine di preparare il popolo poich\u00e9 il Signore voleva mostrarsi loro e comunicare il suo volere. Dopo tre giorni di purificazione, gli israeliti videro tuoni e lampi scendere sul monte, che divenne \"come una fornace\" spaventati indietreggiarono e fu solo Mos\u00e8 ad avanzare e a ricevere per bocca di Dio la legge dei dieci comandamenti:\nTerrorizzati, gli israeliti supplicarono Mos\u00e8 di salire verso il monte poich\u00e9 essi avevano timore di morire per la paura. Il profeta obbed\u00ec ed entr\u00f2 nella nube, scalando le pendici del Sinai, dove rimase per quaranta giorni e quaranta notti, accompagnato dal solo Giosu\u00e8, suo fedele collaboratore, che lo seguiva da lontano. L\u00ec egli ricevette la legge, scritta su due tavole di pietra dal \"dito di Dio\", oppure, secondo un'altra tradizione biblica, scritta dallo stesso Mos\u00e8.\nA valle intanto il popolo d'Israele, credendo che Mos\u00e8 fosse morto, implor\u00f2 Aronne, che aveva preso il comando in assenza del fratello, di costruire per loro un idolo affinch\u00e9 li guidasse verso la Terra promessa. Venne cos\u00ec forgiato un vitello d'oro al quale gli israeliti sacrificarono e attorno al quale fecero bagordi. Sceso dal monte il profeta si accese d'ira, distrusse l'idolo e rimprover\u00f2 aspramente Aronne che \"aveva tolto loro ogni freno\" ordinando poi a coloro che gli erano rimasti fedeli di uccidere tutti coloro che si erano ribellati. Secondo il libro dell'Esodo caddero quel giorno circa tremila uomini.\nDal Sinai al deserto di Paran.\nSeguendo le prescrizioni ricevute sul Sinai, Mos\u00e8 convoc\u00f2 i maggiori artisti del popolo d'Israele e ordin\u00f2 loro di costruire una tenda, denominata \"Dimora\", nella quale conservare le tavole della legge, deposte nella famosa \"arca dell'alleanza\", e poter celebrare sacrifici e pratiche rituali per mano del sacerdozio, capitanato da Aronne e dai suoi figli, nonch\u00e9 da tutta la trib\u00f9 di Levi, che fu incaricata di occuparsi della sorveglianza e della cura della Dimora.\nDopo due anni trascorsi alle pendici del Sinai, Mos\u00e8, concluso il censimento di tutto il popolo, guid\u00f2 gli Israeliti attraverso il deserto, verso la terra di Canaan. Dopo tre giorni di marcia li fece accampare presso la localit\u00e0 di Tabera, dove un grave incendio decim\u00f2 gli israeliti, che si ribellarono al proprio capo. Questi sconfortato si ritir\u00f2 nella Dimora e pregando Dio chiese di morire pur di non ascoltare il lamento della sua gente, che ora l'accusava di averli lasciati morire di fame, colmi di manna ma privi di carne. Su ordine divino, Mos\u00e8 scelse settanta anziani d'Israele affinch\u00e9 lo sostenessero nel suo arduo compito. A sera il campo fu nuovamente invaso dalle quaglie, cos\u00ec numerose da \u00abuscire loro dalle narici e venirgli a noia\u00bb. I pi\u00f9 ingordi vennero uccisi da un male misterioso, segno della collera divina.\nRisolta la questione, Mos\u00e8 dovette affrontare una nuova ribellione questa volta organizzata dai membri della sua stessa famiglia: Miriam e Aronne. Entrambi contestavano l'autorit\u00e0 al fratello, ritenendosi profeti come lui e accusandolo di avere una moglie straniera al popolo d'Israele. Punita per la sua ribellione, Miriam divenne lebbrosa e dovette fuggire dal campo per circa una settimana, come era previsto dalle leggi rituali.\nGuarita ella dal male, Mos\u00e8 riprese il viaggio e si accamp\u00f2 con i suoi nel deserto di Paran, in prossimit\u00e0 della terra promessa. Da l\u00ec sped\u00ec dodici uomini, rappresentanti di ciascuna trib\u00f9, in ricognizione. Fra di essi vi era anche Giosu\u00e8, futuro successore di Mos\u00e8. Questi, al suo ritorno, fu l'unico, insieme con Caleb, un altro esploratore, a ritenere conquistabile la terra promessa, a differenza dei compagni che la credevano impenetrabile, causando cos\u00ec una ribellione ai danni di Mos\u00e8 per tornare in Egitto. Il profeta riusc\u00ec per poco a placare la collera divina, che voleva distruggere l'intero popolo, che fu comunque punito col decreto che non sarebbero potuti entrare nella terra promessa prima che fossero passati 40 anni, cosicch\u00e9 la generazione che si era ribellata morisse e i loro discendenti vi entrassero come uomini liberi.\nI quarant'anni passati nel deserto.\nInseguiti e uccisi dagli abitanti di Canaan, gli israeliti si rifugiano nel deserto dove Core, Dathan e Abiram, a capo di 200 uomini, si sollevarono contro Mos\u00e8 e Aronne, accusandoli di volersi porre al di sopra degli altri membri della comunit\u00e0. In particolar modo si opposero all'investitura sacerdotale di Aronne, perch\u00e9 secondo i tre capi cospiratori, tutto il popolo d'Israele era santo.\nPer risolvere la questione, Mos\u00e8 ordin\u00f2 a costoro di presentarsi, accompagnati dai loro incensieri, davanti alla Dimora. Quando tutti si trovarono l\u00ec, Mos\u00e8 li sfid\u00f2 a offrire l'incenso in sacrificio, azione rituale riservata esclusivamente ad Aronne e ai suoi figli.\nIn presenza del popolo d'Israele, il bastone di Aronne fior\u00ec miracolosamente, segno che Dio approvava la sua elezione al sacerdozio, rifiutando quella dei cospiratori, i cui incensieri vennero fusi e utilizzati per ricoprire l'altare del sacrificio.\nGiunti a Kades, gli israeliti resero gli onori funebri a Miriam, che l\u00ec venne sepolta. In quel luogo il popolo si lament\u00f2 inoltre presso Mos\u00e8 e Aronne per la mancanza d'acqua. I due profeti si recarono presso la Dimora e chiesero consiglio al Signore, ricevendo da lui l'ordine, di colpire col proprio bastone una roccia, come avevano gi\u00e0 fatto presso Refidim. Mos\u00e8 e Aronne fecero com'era stato loro ordinato ma dalla pietra non usc\u00ec inizialmente acqua. Intimoriti da questo insuccesso ripeterono l'azione e riuscirono nell'intento. Avendo dubitato di Dio furono entrambi puniti: non avrebbero mai posto piede nella terra promessa.\nDopo 38 anni di lunga attesa, gli israeliti si rimisero in marcia e, dovendo passare per i confini del regno di Edom, chiesero al sovrano locale di lasciarli passare. Questi non acconsent\u00ec e mand\u00f2 i suoi uomini per sterminarli, costringendo dunque Mos\u00e8 e i suoi a fuggire e stabilirsi momentaneamente alle pendici del monte Cor. L\u00ec Mos\u00e8 spogli\u00f2 Aronne dei suoi abiti sacerdotali poich\u00e9, essendo prossimo alla morte, secondo il rituale, li avrebbe contaminati, dopodich\u00e9 nomin\u00f2 nuovo sommo sacerdote suo nipote Eleazaro, figlio di Aronne. Quest'ultimo mor\u00ec sulla cima del monte e l\u00ec venne sepolto.\nDopo una feroce battaglia con il re cananeo Arad, sconfitto con tutte le sue truppe, gli israeliti si ribellarono nuovamente contro Mos\u00e8, venendo perci\u00f2 invasi da una miriade di serpenti velenosi che assaltarono i cospiratori, uccidendoli. Il popolo si pent\u00ec per il proprio comportamento e chiese perdono a Mos\u00e8 che, su invito divino, costru\u00ec un serpente di bronzo, lo mise su un'asta e tutti coloro che lo guardavano furono guariti.\nSmontato il campo, gli israeliti vennero attaccati dal re degli Amorrei, Sicon, che fin\u00ec sconfitto e ucciso, cos\u00ec come in seguito anche il gigante Og, re di Basan: le loro citt\u00e0 vennero distrutte e i territori conquistati. Salvatisi dalla guerra col re di Moab, Balak, gli israeliti si accamparono nei pressi del suo regno e l\u00ec vennero attirati dalle donne locali che li spinsero all'idolatria. Mos\u00e8 ordin\u00f2 di punirli subito e Pincas - nipote di Aronne - uccise, trafiggendoli nel basso ventre con una lancia, una coppia costituita da una madianita e un ebreo, e con tale gesto ottenne il sacerdozio perenne per la stirpe di Aronne; il Signore ferm\u00f2 allora il flagello, che aveva portato alla morte di 24.000 Israeliti. Questi avvenimenti portarono alla guerra e allo sterminio dei Madianiti, per quanto tale evento non sia considerato storico; secondo la narrazione biblica, gli Israeliti massacrarono tutti i Madianiti ma risparmiarono le donne e i bambini e questo fece infuriare Mos\u00e8 che ordin\u00f2 di ucciderli tutti, tenendo come bottino solo le fanciulle vergini.\nEssendo giunto il momento di entrare nella Terra Promessa, Mos\u00e8 nomin\u00f2 Giosu\u00e8 quale suo successore e prima di lasciare per sempre il suo popolo, il profeta dette loro il suo testamento, tre dialoghi contenuti nel libro del Deuteronomio. Nel primo discorso sono riassunte le tappe del cammino nel deserto con il monito di rispettare la legge di Dio se non si vuol perdere la Terra guadagnata dopo quest'arduo cammino e nel secondo discorso abbiamo difatti un accorato richiamo all'osservanza di questa legge stessa e alle sanzioni che l'accompagnano. Dopo aver benedetto le trib\u00f9 d'Israele Mos\u00e8 sal\u00ec, dalle steppe di Moab, sul monte Nebo e da lass\u00f9 pot\u00e9 guardare la Terra Promessa, senza potervi entrare a causa della sua mancanza alle acque di Meriba.\nConcludendo, la vita di Mos\u00e8, secondo la narrazione biblica, pu\u00f2 essere divisa esattamente in tre periodi di 40 anni ciascuno: i primi 40 da egizio in qualit\u00e0 di figlio adottivo della figlia del faraone allora al potere. Quando, per salvare e difendere un israelita, uccide un egizio, fugge nel deserto, in quanto la notizia diviene prestissimo di dominio pubblico. I successivi 40 anni li trascorse presso il suocero Ietro nel paese di Madian in qualit\u00e0 di pastore, dove ebbe modo di meditare e imparare l'umilt\u00e0, cos\u00ec da essere pronto per condurre il suo popolo fuori dall'Egitto. Gli ultimi 40, li trascorse in peregrinazione nel deserto fino alla terra promessa, Canaan. Mor\u00ec a 120 anni.\nApocrifi e leggende successive.\nLa corona del faraone.\nSecondo un'antica leggenda, riportata anche da Giuseppe Flavio, quando Mos\u00e8 aveva solo tre anni, il faraone per gioco prese la propria corona e la pose in testa al bambino. Questi la gett\u00f2 a terra e la calpest\u00f2 turbando cos\u00ec il sovrano che chiese ai suoi ministri se questo gesto fosse stato degno della condanna capitale.\nL'angelo Gabriele, sotto forma di uno dei saggi di corte, consigli\u00f2 di far portare pietre preziose e carboni ardenti e poi far scegliere al bambino cosa prendere. In questo modo essi avrebbero potuto giudicare se avesse agito di proposito. Guidato dall'angelo, Mos\u00e8 prese il carbone e se lo port\u00f2 alla bocca rimanendo ferito sulle labbra e sulla lingua.\nSi ipotizza che questo episodio voglia fornire solo una spiegazione al difetto di pronuncia di cui soffriva Mos\u00e8.\nLa guerra contro Kush.\nRiprendendo la narrazione di Giuseppe Flavio, il faraone, vedendo Mos\u00e8 crescere e diventare un giovane forte e robusto, decise di affidargli una missione bellica per testare il suo temperamento. Ordin\u00f2 al nipote adottivo di combattere a sud dell'Egitto contro il regno di Kush (nome semitico per l'attuale Etiopia).\nLa citt\u00e0 avversaria era stata fortificata in modo da essere inespugnabile: mura altissime su due lati, un canale profondo con dei coccodrilli sul terzo lato, un fossato colmo di serpenti sul quarto. Mos\u00e8 ordin\u00f2 che venissero catturati e addestrati alcuni ibis, grazie all'aiuto dei quali egli riusc\u00ec a eliminare i serpenti e ad avvicinarsi cos\u00ec disarmato alle mura della citt\u00e0.\nI generali nemici lo videro giungere con in mano un simbolo di pace e, bench\u00e9 spaventati da un possibile attacco, lo lasciarono entrare. Mos\u00e8 tratt\u00f2 con loro una resa onorevole e tutti coloro che garantivano pace e alleanza per il futuro poterono mantenere i loro ruoli di comando, mentre venne allontanato chi fomentava guerra e ribellione.\nGrandi furono i festeggiamenti, durante i quali, per sancire l'alleanza, Mos\u00e8 dovette sposare la sorella del re, Tharbis. Quest'ultimo riferimento serviva soltanto a giustificare il malcontento suscitato da Aronne e Miriam sulla presenza di una moglie etiope di Mos\u00e8.\nL'assunzione in cielo.\nSecondo una leggenda riportata da Giuseppe Flavio, Mos\u00e8 fu assunto in cielo alla fine della sua vita. Dopo essere salito sul monte Nebo ed avere abbracciato Eleazaro e Giosu\u00e8, mentre parlava con loro una nube scese improvvisamente su di lui ed egli scomparve. Nel Pentateuco fu riportato che mor\u00ec di morte naturale, per evitare che la gente pensasse che era salito a Dio a causa della sua straordinaria virt\u00f9.\nStoricit\u00e0.\nIl problema della storicit\u00e0 di Mos\u00e8 e degli eventi narrati dall'Esodo \u00e8 un tema che \u00e8 stato ampiamente dibattuto in ambito accademico. A chi in passato ha difeso la storicit\u00e0 del personaggio, si contrappongono quanti oggi vedono in Mos\u00e8 una figura dai contorni mitici o leggendari, pur tenendo presente che \"una figura simile a Mos\u00e8 potrebbe essere esistita da qualche parte nel sud della Transgiordania nella seconda met\u00e0 del XIII secolo a.C.\" e che l'archeologia non \u00e8 in grado di confermarlo.\nL'egittologo Jan Assmann sostiene che non sia possibile sapere se Mos\u00e8 sia mai vissuto perch\u00e9 non ci sono tracce di lui al di fuori della tradizione. Sebbene i nomi di Mos\u00e8 e di altri nelle narrazioni bibliche siano egizi e il Libro dell'Esodo contenga elementi egiziani genuini, nessuna fonte extrabiblica indica chiaramente Mos\u00e8. Nessun riferimento a Mos\u00e8 appare in alcuna fonte egiziana prima del IV secolo a.C., molto tempo dopo il periodo in cui si crede che sia vissuto. Nessuna fonte egiziana contemporanea menziona Mos\u00e8 o gli eventi narrati nel Pentateuco, n\u00e9 sono state scoperte prove archeologiche in Egitto o nel deserto del Sinai a sostegno della storia in cui egli \u00e8 la figura centrale.\nDavid Adams Leeming considera Mos\u00e8 un eroe mitico e la figura centrale della mitologia ebraica. Lo storico John van Seters ritiene che un Mos\u00e8 storico possa essere esistito, ma sottolinea che \"nel Pentateuco la storia si fa memoria, che la ingigantisce e la trasforma in mito\", concludendo che \"la ricerca del Mos\u00e8 storico \u00e8 un tentativo futile: ormai egli appartiene solo alla leggenda\".\nLa storia della scoperta di Mos\u00e8 da parte della figlia del Faraone si ricollega ad un tema familiare della mitologia del Vicino Oriente, ovvero quello del leader di umili origini che ascende al potere. Ad esempio, Sargon di Akkad cos\u00ec descrive le sue origini:Mia madre, la grande sacerdotessa, concep\u00ec; in segreto mi port\u00f2 in grembo. \nMi mise in un cesto di giunchi, con il bitume sigill\u00f2 il coperchio.\nMi gett\u00f2 nel fiume che sorse su di me.Alcuni studiosi, tra cui Israel Finkelstein, pur negando la verit\u00e0 storica della relativa narrazione biblica, la considerano la mitizzazione di un confronto attinente a una cronologia pi\u00f9 bassa (a partire dal X secolo a.C.) della storia d'Israele, come l'invasione di Israele da parte del faraone Sheshonq I dopo la morte del re Salomone e dello scontro tra il re Giosia e il faraone Necao II, ritenendo quindi che i suoi protagonisti non siano che la risultante scaturita da quella che potrebbe essere chiamata \"pia tradizione\".\nLa maggioranza degli studiosi, anche cristiani, ritiene che gli avvenimenti narrati nella Bibbia in merito alla presenza ebraica in Egitto non siano storici e per questo non sono menzionati nei documenti egizi dell'epoca; infatti, anche due eventi straordinari - quali la fuga di circa tre milioni di schiavi e l'annientamento dell'intero esercito egiziano, inclusa la sua cavalleria - avrebbero dovuto esser riportati, oltre che nei documenti egizi, anche in quelli dei sovrani stranieri, che avrebbero accolto positivamente una simile notizia, stante anche la possibilit\u00e0 di invadere una terra fertile e ricca come l'Egitto; tutto ci\u00f2 non avvenne e, anzi, le fonti storiche extrabibliche attestano che, durante il regno di Ramses II e poi di suo figlio e successore Merenptah, l'Egitto continu\u00f2 ad avere un esercito potente e ad essere una nazione dominante.\nMos\u00e8 storico secondo Sigmund Freud.\nMos\u00e8 e Aton.\nSecondo Sigmund Freud, la storia biblica di Mos\u00e8 metterebbe in evidenza la forte influenza della cultura e della religione monoteistica del dio Aton dell'antico Egitto sulla cultura ebraica antica ed il suo monoteismo.\nInnanzitutto, secondo Freud, va fatto notare che nella lingua egizia antica, \"Mos\u00e8\" aveva il significato di \"bambino\", \"figlio\", \"discendente\", (si veda ad esempio J. Lehmann, \"Mos\u00e8 l'egiziano\"). Inoltre, il racconto biblico della nascita di Mos\u00e8, coerentemente con altre leggende semitiche, riprende esattamente il racconto della nascita del grande Sargon di Accad, che fu abbandonato nelle acque e poi salvato per diventare in seguito un grande re.\nRiportiamo di seguito quanto afferma ancora Freud a proposito dell'origine del noto credo presente nel Vecchio Testamento: \"Il credo ebraico, come \u00e8 noto, recita \"Shem\u00e0 Israel Adonai Elohenu Adonai Ehad\". Se la somiglianza del nome dell'egizio Aton alla parola ebraica Adonai e al nome divino siriaco Adonis non \u00e8 casuale, ma proviene da una vetusta unit\u00e0 di linguaggio e significato, cos\u00ec si potrebbe tradurre la formula ebraica: \"Ascolta Israele il nostro Dio Aton (Adonai) \u00e8 l'unico Dio\"\".\nInoltre, sempre per Freud, va ricordata la forte somiglianza del , che canta la gloria di Dio nel creato, con l\"'Inno al Sole\" di Akhenaton, il faraone che nel XIV secolo a.C. introdusse il culto monoteistico del dio Aton.\nLa presunta relazione tra il culto di Aton e Mos\u00e8 potrebbe spiegarsi in due modi: mentre il caso che gli ebrei in Egitto seguissero tale culto \u00e8 da escludere, rimarrebbe l'educazione che Mos\u00e8 ricevette nella corte del faraone Haremhab, sotto il cui regno potrebbe essere nato Mos\u00e8. Concordanze storiche non meglio precisate fanno ritenere che dietro la \"figlia di faraone\" che adott\u00f2 Mos\u00e8 si celasse una nobildonna iniziata al culto di Aton, forse la regina Ankhesenamon, figlia di Akhenaton finita dopo varie vicissitudini in sposa ad Haremhab. Mentre l'ipotesi pi\u00f9 certa \u00e8 che Mos\u00e8 sia stato un cortigiano di Akhenaton, e dunque fu certamente seguace del culto di Aton; questa ipotesi \u00e8 suffragata dalla data di nascita di Mos\u00e8 secondo la tradizione il 7 Adar 2368 (corrispondente agli anni tra il 1391-1386 a.C.) che lo fa un contemporaneo del faraone Akhetaton vissuto nel XIV secolo a.C.\nLa teoria dell\"'uccisione di Mos\u00e8\".\nSecondo il celebre padre della psicoanalisi, Mos\u00e8 non era in realt\u00e0 un solo uomo, che liber\u00f2 gli israeliti e li condusse alla Terra Promessa, bens\u00ec due persone differenti.\nIl \"primo Mos\u00e8\", colui che liber\u00f2 gli ebrei dall'Egitto, era un egizio, fanatico della religione monoteista fondata da Akhenaton, seguace dunque, di Aton, dio misericordioso, che decise di partire in una terra dove il suo credo non fosse perseguitato, cos\u00ec come invece succedeva in Egitto, conducendo con s\u00e9 il popolo semita e alcuni seguaci egizi. Questi, durante il viaggio nel deserto, uccisero il loro maestro, e quindi il primo Mos\u00e8.\nIl potere pass\u00f2 dunque nelle mani di un \"secondo Mos\u00e8\", un sacerdote madianita, fedele a una religione adoratrice di un Dio vulcanico e sanguinario, che non esitava nel chiedere ai propri accoliti di passare \"a fil di spada\" tutti gli abitanti della terra di Canaan. Questo madianita altri non era che Ietro, il suocero di Mos\u00e8 che, durante il viaggio nel deserto del Sinai, and\u00f2 a trovare il genero e, dopo aver conversato con lui nella tenda (luogo nel quale, secondo diversi seguaci della teoria di Freud avvenne l'omicidio del primo Mos\u00e8) usc\u00ec, da solo, e partecip\u00f2 ad un banchetto in compagnia di Aronne e degli anziani d'Israele.\nMos\u00e8 l'egizio.\nSigmund Freud, nel suo libro \"Mos\u00e8 e il Monoteismo\", evidenzia questi punti:\nGiuseppe Flavio accomuna la figura di Mos\u00e8 a quella di Osarseph, figura semi-leggendaria della storia dell'antico Egitto, e afferma di fare riferimento agli scritti dell'astrologo e storico egizio antisemita Manetone (periodo tolemaico, IV o III secolo a.C.), e delle controargomentazioni dello storico ebraico greco Artapano d'Alessandria, che discutono entrambi di Mos\u00e8 come di un'unica personalit\u00e0 storicamente esistita fra Israele ed Egitto.\nSecondo lo storico egizio (sempre nella versione di Giuseppe Flavio) Osarseph fu un alto sacerdote (forse Primo Profeta) del clero di Osiride della citt\u00e0 di Eliopoli che si sarebbe costruito un potente seguito tra gli intoccabili (nome forse indicante i lebbrosi) e sarebbe stato esiliato, insieme ai suoi seguaci, nella terra di Canaan in seguito ad un sogno profetico del sovrano. Nella terra d'esilio avrebbe poi organizzato, alleandosi con le popolazioni locali, una rivolta che lo avrebbe portato a conquistare lo stesso Egitto esiliando a sua volta, in Etiopia, il sovrano ed il figlio Rapsaces, di cui viene detto essere chiamato anche Sethos.\nDopo un regno di tredici anni caratterizzato dall'oppressione religiosa Amenophis ed il figlio avrebbero scacciato l'usurpatore ripristinando il culto degli antichi dei.\n\u00c8 difficoltoso un corretto inquadramento storico in quanto vi furono ben quattro sovrani, tutti appartenenti alla XVIII dinastia egizia, a portare il nome di Amenhotep, forma originale del \"grecizzato\" Amenophis. Dei quattro Amenhotep quello che maggiormente potrebbe essere collegato al sovrano descritto da Manetone \u00e8 Amenhotep III (1387 a.C. - 1348 a.C.) padre di Akhenaton.\nMos\u00e8 nelle tre religioni monoteiste.\nTradizione ebraica.\nLa tradizione ebraica considera Mos\u00e8 il pi\u00f9 alto rappresentante ebreo tra i profeti ebrei: egli ricevuto le tavole della Legge sul monte Sinai; essa ha ereditato intorno a questa figura insegnamenti e storie che ne hanno ampliato lo spessore epico: appena nato illumin\u00f2 della luce celeste la casa dei genitori in cui venne partorito e gli angeli paradisiaci cominciarono a cantare, a un anno era gi\u00e0 in grado di parlare e a tre possedeva il dono della profezia.\nAnche se cresciuto dalla figlia del Faraone, mantenne i propri costumi ebraici e fu salvato miracolosamente dalla morte quando, catturato dai soldati del faraone, fu condannato alla decapitazione, ma il suo collo \u00abdivenne duro come marmo\u00bb.\nSi racconta poi che l'egizio, la cui morte venne imputata a Mos\u00e8, non mor\u00ec per cause di omicidio ma per via del potere del Nome con valore numerico 72 di cui appunto Mos\u00e8 si serv\u00ec impugnando una verga contro lo stesso ma senza toccarlo e senza fargli violenza.\nDivenuto guida del suo popolo e salito sul monte Sinai, assistendo anche alla visione di alcuni angeli, divenne maestro della Torah, a lui vennero comunicati da Dio gli scritti sapienziali della tradizione ebraica: il Tanakh, il Talmud, la Mishna e tutto quanto appartenga al canone ebraico.\nEgli aveva sposato Zippora (cfr Brit Milah), midianita (cfr Avraham e Ghiur) e figlia di Ietro. Zippora aiut\u00f2 Mos\u00e8 quando in un'occasione stava per morire a causa di un dubbio sul Brit Milah di Gherson: ci\u00f2 spiega come Zippora abbia voluto soprattutto rassicurare lo sposo Mos\u00e8 riguardo alla loro purezza ed innocenza in modo tale da permettere che egli potesse subito riprendere la guida del popolo ebraico.\nVenne considerato come il Messia dell'epoca dell'Esodo, principio di redenzione del popolo ebraico. Un commento delle Sacre Scritture afferma che tutto il Mondo fu creato da Dio interamente proprio per Mos\u00e8; altre opinioni affermano che l'intero Mondo sia stato creato per re David o per il Messia. Bench\u00e9 di rara elevatezza spirituale, fu considerato uomo con dote di umilt\u00e0 non paragonabile ad altri: anche per questo la Torah viene definita \"Torah di Mos\u00e8\". Mos\u00e8 comp\u00ec il servizio del Tabernacolo sino a quando venne da lui iniziato il fratello Aronne, primo sommo sacerdote: tra i due fratelli non vi fu mai gelosia per i compiti loro assegnati da Dio.Se \u00e8 verit\u00e0 che Mos\u00e8 viene considerato \"Capo dei Profeti\" similmente si pu\u00f2 dire del suo fratello Aronne infatti Dio disse anche a Mos\u00e8: \"...Aronne sar\u00e0 [come] profeta con/per te...\": questo comando divino avvenne quando Dio impart\u00ec la missione di radunare il popolo ebraico (cfr Libro dell'Esodo e Pesach).\nAlla fine della sua vita, sebbene Dio gli abbia impedito di entrare in Terra d'Israele, pot\u00e9 assistere alla visione profetica della stessa scorgendone i particolari da un'estremit\u00e0 all'altra: secondo i Commentatori dell'esegesi ebraica ci\u00f2 avvenne grazie alla luce celeste celata per i giusti nell'era messianica e creata i primi giorni della Creazione ma in quell'occasione rivelata a Mos\u00e8. Poco prima di morire una sua lacrima cadde sulla Torah completando cos\u00ec, attraverso un miracolo, la stesura del Pentateuco. Mos\u00e8 mor\u00ec nel mese di Adar del Calendario ebraico. Alla sua morte, avvenuta tramite un bacio di Dio, segno e metafora dello stretto legame spirituale, Dio stesso si occup\u00f2 della sepoltura del suo corpo. Il luogo di sepoltura di Mos\u00e8 venne celato da Dio dalla sua morte sino ai giorni nostri per evitare che si compiesse idolatria nei suoi confronti: si racconta che alcuni uomini cercarono di trovarlo e, giunti nei suoi pressi e spostatisi ripetutamente dalle cime di un monte a quelle di un altro, vennero disorientati sino al punto di pensare ogni volta di essere tornati allo stesso punto di partenza.\nSecondo la Qabbalah Mos\u00e8 \u00e8 esempio della Sefirah Daat ed in particolare, secondo lo Zohar, Tiferet ma quella che egli rappresenta come guida del popolo d'Israele \u00e8 Nezakh, \"eternit\u00e0\" e \"vittoria\"; la lettera ebraica di Mos\u00e8 \u00e8 la Vav, \u05d5. Nel Sefer haBahir \u00e8 scritto che la lettera dell'alfabeto ebraico Mem, \u05de, venne, si incoron\u00f2 ed incoron\u00f2 Mos\u00e8 di 325 corone celesti donandogli anche le chiavi di esse.Secondo l'Arizal Mos\u00e8 \u00e8 il Ghilgul del bene di Abele. Mos\u00e8 non riport\u00f2 il residuo del veleno del serpente dovuto al peccato originale.\nSecondo i testi ispirati da Dio della tradizione ebraica, Mos\u00e8 and\u00f2 presso un luogo oggi riconosciuto africano ed ebbe una sposa, secondo le fonti appunto Zippora.\nNell'era messianica Mos\u00e8 resusciter\u00e0 e proclamer\u00e0 che \"il Messia \u00e8 arrivato...\"\n\u00abMai sorger\u00e0 un profeta come Mos\u00e8\u00bb.\nMos\u00e8 \u00e8 riconosciuto capo dei profeti ed \u00e8 scritto che il solo con qualit\u00e0 e doti spirituali ed etiche paragonabili alle sue sar\u00e0 il Messia. Il Messia agir\u00e0 per\u00f2 in maniera differente: sebbene nell'era messianica si manifesteranno alcuni miracoli ci\u00f2 non avverr\u00e0 in modo terribile e distintivo come fu nella vita di Mos\u00e8 e suo tramite; si spiega infatti che Mos\u00e8 chiese a Dio di poter portare alla completa redenzione il popolo d'Israele ma Egli rispose che questo \u00e8 compito del Messia le cui doti connaturate al suo livello gli permetteranno di giungere ai fini dell'era messianica. Nella Parashah Shofetim del Pentateuco \u00e8 riportata infatti l'affermazione di Mos\u00e8 che ammonisce il popolo anche per le future generazioni quanto all'attenzione da portare ad un Profeta con peculiarit\u00e0 simili alle sue identificato nel Messia. Si insegna infatti che in ogni generazione \u00e8 presente \"un Mos\u00e8\", cos\u00ec nell'era messianica \"il Mos\u00e8 leader del popolo ebraico\" \u00e8 il Messia.Inoltre Mos\u00e8 equivalse al re d'Israele.\nSecondo altri commentatori questo versetto fa' anche riferimento al profeta Balaam che per le altre Nazioni vale come Mos\u00e8 per il popolo d'Israele, e questo malgrado Balaam sia stato attaccato al mondo oscuro dell'impurit\u00e0 e della magia: Dio ebbe Baalam anche per evitare che i non-ebrei lamentassero di non aver avuto un profeta come Mos\u00e8 che potesse trasmettere loro la Torah che invero, nell'episodio del Dono sul monte Sinai, non accettarono sebbene sia stata loro offerta.\nQuindi Maimonide considera il versetto di Deuteronomio catalogandolo come 172\u00ba precetto positivo; egli dice: \"purch\u00e9 non \"modifichi nulla\" dei precetti della Torah.\"\nLa profezia di Mos\u00e8, \"capo dei profeti\".\nLa profezia di Mos\u00e8 differisce da quella degli altri profeti per essere una \"visione lucida e penetrante\" mentre quella loro viene definita una \"visione non distinta\": ci\u00f2 venne detto ad Aronne e Miriam quando misero in dubbio la supremazia dello stesso con la metafora della visione tramite un \"vetro lucido\" rispetto ad una tramite un \"vetro offuscato\"; l'insegnamento del Midrash afferma che, mentre gli altri profeti avevano visioni o profezia con estasi quasi oltre il loro controllo della consapevolezza o della coscienza, \"gettandosi a terra\", spesso profetando tramite parabole, enigmi e simboli il cui significato era talvolta loro nascosto, Mos\u00e8 manteneva sempre un controllo equilibrato inoltre egli poteva avere la visione di Dio nella Shekhinah in qualunque momento, senza la necessit\u00e0 di prepararsi, come dovevano gli altri, perch\u00e9 sempre pronto. Mos\u00e8 ricevette la parola di Dio sempre sveglio mentre gli altri profeti profetavano anche e soprattutto in sogno e tramite angeli.\nI 10 nomi di Mos\u00e8.\nMos\u00e8 possedeva anche i seguenti nomi propri ma egli decise di mantenere come principale \"Mos\u00e8\" anche per gratitudine alla figlia del Faraone che questo scelse:\nTradizione ebraica non canonica.\nFra gli scritti della tradizione ebraica non canonica possiamo ricordare, oltre al \"\"Libro dei Giubilei\", trascritto nella comunit\u00e0 degli esseni, l'apocrifo \"Ascensio Mosis\", la cui prima parte, detta propriamente \"il Testamento di Mos\u00e8\", comprende il discorso profetico di congedo rivolto da Mos\u00e8 al suo successore Giosu\u00e8 sul futuro destino di Israele e sulla fine dei tempi. Si descrive con ampiezza il periodo degli Asmonei: un potente re dell'Occidente conquister\u00e0 la terra, ma Israele con l'aiuto di Dio riuscir\u00e0 vittorioso su Roma; quindi verr\u00e0 il giorno finale. Il testo, scritto a cavallo tra il I secolo a.C. e il I secolo d.C., \u00e8 menzionato anche dai padri della Chiesa. Alla seconda parte, non conservata, \"l'Ascensione\"\", si riferisce la neotestamentaria lettera di Giuda, nei versetti in cui narra l'episodio dove l'arcangelo Michele lotta con Satana per impossessarsi del corpo di Mos\u00e8.\nNel \"De Vita Mosis\" di Filone d'Alessandria, Mos\u00e8 figura come un erudito del periodo ellenistico. Supera in conoscenze i suoi maestri Egizi e Greci e, come uomo avveduto e guidato dalla ragione, unisce in s\u00e9 le qualit\u00e0 del filosofo e del profeta con quelle del re. Secondo Filone, a lui risalgono anche la dottrina sulla creazione di Platone e l'insegnamento sui contrari di Eraclito.\nLo storiografo ebreo Giuseppe Flavio scrive una biografia di Mos\u00e8 con segni mirabili della sua missione nella giovinezza, che finisce con l'ascesa a vicer\u00e9 egizio. Nello scritto \"Contra Apionem\", Mos\u00e8 \u00e8 per Giuseppe Flavio il pi\u00f9 antico legislatore e anche le leggi dei Greci si rifanno a lui. Secondo Aristobulo di Alessandria invece, dalla mano di Mos\u00e8, hanno ricevuto gli argomenti da trattare nei loro poemi e drammi epici Omero ed Esiodo.\nTradizione cristiana.\nIl Cristianesimo, nato in ambito ebraico e avendo in comune con gli ebrei l'Antico Testamento, vede in Mos\u00e8 le stesse caratteristiche di patriarca, legislatore e capo del popolo ebraico della tradizione ebraica.\nIl Nuovo Testamento considera Mos\u00e8 soprattutto come profeta, che ha predetto la venuta di Ges\u00f9 come Messia, per questo egli, insieme a Elia, \u00e8 testimone della trasfigurazione di Ges\u00f9\nOltre che inascoltato testimone della fede, quale lo descrive Stefano nella sua ampia apologia Mos\u00e8 \u00e8 esaltato anche nella lettera agli Ebrei, come esempio di fede, come servitore di Dio non superiore a Ges\u00f9 che, secondo il Cristianesimo, \u00e8 Dio stesso incarnato.\nPer il Nuovo Testamento Mos\u00e8 \u00e8 il legislatore attraverso cui Dio ha parlato, e quindi \u00e8 il fondatore dell'ordinamento salvifico veterotestamentario. A lui viene contrapposto tipologicamente Ges\u00f9 quale fondatore del nuovo ordine di salvezza; in Mos\u00e8 e Ges\u00f9 si contrappongono la legge degli antichi da un lato e il vangelo dall'altro, vangelo inteso come perfezione e non demolizione della legge stessa.\nNel periodo seguente Mos\u00e8, anche per influsso delle tradizioni ebraiche, \u00e8 considerato modello di vita perfetta, di un'ascesa costante dell'anima a Dio, tanto che la tradizione cristiana ha rielaborato la vita e la figura del profeta biblico in chiave cristologica trovando diverse concordanze fra la sua biografia e quella di Ges\u00f9 Cristo\nAnche Raymond Brown ritiene che la narrazione della nascita di Ges\u00f9 sia stata modellata su quella di Mos\u00e8, a sua volta derivata da precedenti tradizioni di altri popoli. Lo studioso - in merito alla narrazione biblica sulla nascita di Mos\u00e8, utilizzata da Matteo per la Nativit\u00e0 di Ges\u00f9 - evidenzia una serie di parallelismi: Erode cerca di uccidere Ges\u00f9 e questo viene fatto fuggire in un altro paese, il faraone cerca di uccidere Mos\u00e8 e questo fugge in un altro paese; Erode ordina la strage degli innocenti (bambini maschi), il faraone quella dei primogeniti ebrei maschi; Erode e il faraone muoiono entrambi mentre Ges\u00f9 e Mos\u00e8 sono in esilio; un angelo del Signore avvisa la famiglia di Ges\u00f9 che pu\u00f2 tornare alla sua terra e cos\u00ec fa il Signore con Mos\u00e8 (in entrambi i casi Brown sottolinea l'uso della medesima espressione per giustificare il rientro in Israele (oppure in Egitto): \"\"\u00abperch\u00e9 sono morti coloro che insidiavano la vita del bambino\" (oppure: \"la tua vita\")\"\u00bb\"\"); Giuseppe prende moglie e figlio e ritorna in Israele, Mos\u00e8 prende moglie e figlio e ritorna in Egitto. Brown sottolinea che anche altre fonti sulla vita di Mos\u00e8 - come Flavio Giuseppe e vari midrash ebraici - \"accentuano i gi\u00e0 noti paralleli biblici tra le infanzie di Mos\u00e8 e Ges\u00f9\". Alle stesse conclusioni giunge lo storico John Dominic Crossan, tra i cofondatori del Jesus Seminar, che sottolinea come, rispetto al resoconto lucano, Matteo \"invece di immaginare coppie sterili e concepimenti miracolosi, si concentra sull'infanzia di Mos\u00e8\", creando i relativi parallelismi. Anche il teologo Rudolf Bultmann ritiene vi siano delle tradizioni pi\u00f9 antiche e comuni dietro le narrazioni della strage degli innocenti comandata da Erode dopo la nascita di Ges\u00f9 e quella della strage dei primogeniti ebrei nella storia di Mos\u00e8.\n\u00c8 venerato come santo dalla Chiesa cattolica, che lo ricorda il 4 settembre.\nTradizione islamica.\nSecondo il Corano Mos\u00e8 (\"M\u016bs\u0101\") fu un grande uomo, uno dei maggiori profeti predecessori di Maometto nonch\u00e9 il profeta menzionato pi\u00f9 frequentemente nel Corano. Venne salvato ancora bambino da una persecuzione voluta da Faraone (\"Firaw\u016bn\"), che temeva la nascita d'un usurpatore, e adottato dalla moglie del sovrano stesso (\u0100sija) che affid\u00f2 poi il piccino, per ispirazione divina, alla madre naturale affinch\u00e9 lo allattasse.\nCresciuto, un giorno si ritrov\u00f2 davanti due uomini, un egiziano e uno appartenente ai Bani Israil. Occorre specificare che al tempo i Bani Israil erano vittime di torture e vennero resi schiavi da Faraone, perci\u00f2 M\u016bs\u0101, uccise l'egizio e chiese perdono ad Allah che glielo concesse.\nFuggito a Madian spos\u00f2 la figlia (di nome Zippora?) dell'uomo che lo aveva accolto nella sua tenda, che alcuni studiosi ritengono sia il messaggero o profeta Shu'Ayb AS che al tempo forse si trovava l\u00ec. Si allontan\u00f2 dopo aver concluso gli impegni da lui stabiliti e, passando con i suoi dal Sinai, si allontan\u00f2 per cercare un tizzone di fuoco e giunse nei pressi della santa valle Tuwa. L\u00ec gli accorse la voce di Allah, che gli ordin\u00f2 di togliersi i calzari in quanto si trovava nella valle santa e gli disse di lanciare il suo bastone che teneva nella mano destra. Questo su trasform\u00f2 in un serpente di grandi dimensioni, ma riprendendolo ritorn\u00f2 un bastone come in origine. Allora, Allah gli disse di mettere la mano sotto l'ascella e questa divenne una luce luminosa come la Luna, ripetendo il processo, la mano ritorn\u00f2 normale.\nPer ci\u00f2 molte volte musulmani si riferiscono a M\u016bs\u0101, come \"Musa Kalimullah\", ovvero colui a cui Allah ha parlato direttamente.\nRecatosi in presenza di Faraone, gli parl\u00f2 molto modestamente perch\u00e9 liberasse Bani Israil dalle continue oppressioni. Ma questi non volle sentire nulla. M\u016bs\u0101 e suo fratello Harun gli si presentarono come i Messaggeri di Allah e Faraone ferito nell'animo lo sfid\u00f2 ad un duello contro i suoi maghi, nel giorno di festa in Egitto. M\u016bs\u0101 gett\u00f2 davanti ai piedi del sovrano il suo bastone, e per il volere di Allah soltanto, questo si tramut\u00f2 in serpente dalle grandi dimensioni che nessuno aveva mai visto prima, ma cos\u00ec fecero anche i maghi egizi, facendo credere di aver dato vita ad alcune corde, che vennero tuttavia assai presto divorati dal serpente di M\u016bs\u0101. Gli incantatori, meravigliati dal prodigio, si convertirono alla religione d'Israele, venendo per questo uccisi da Faraone. Durante la notte M\u016bs\u0101 e Harun, su ordine di Allah, lasciarono l'Egitto assieme al loro popolo attraversando il mare e richiudendolo poi sull'esercito egizio corso a inseguirli.\nFaraone allora capendo che la punizione di Allah, di cui M\u016bs\u0101 per lungo tempo lo aveva avvertito, era ormai giunta all'inizio e si sarebbe abbattuta su di lui e sui suoi complici se non si fosse pentito delle sue azioni e avesse chiesto perdono ad Allah; Faraone si pent\u00ec, ma era ormai troppo tardi. Mor\u00ec come un miscredente (kafir), assieme ai suoi complici.\nSalito sul Sinai M\u016bs\u0101 lasci\u00f2 il comando ad Aronne (\"H\u0101r\u016bn ibn Imr\u0101n\") che venne sopraffatto dal popolo, in particolare da Samir\u012b che si costru\u00ec e ador\u00f2 un vitello d'oro, e per questo fu cacciato da M\u016bs\u0101 e condannato a dire \"Non toccatemi\", per il resto della sua vita. Ripartiti alla volta del deserto, gli Israeliti si lamentarono col profeta per l'assenza d'acqua e di cibo, questi preg\u00f2 Allah che fece piovere manna dal cielo e sgorgare dodici fonti da una roccia. In quel momento nacquero le trib\u00f9 d'Israele. Giunti in prossimit\u00e0 della Terra Promessa, a causa della loro ribellione, gli israeliti furono puniti con i quarant'anni d'esilio nel deserto.\nMos\u00e8 nell'arte.\nIconografia.\nLe corna di Mos\u00e8.\nFamoso \u00e8 il controverso dibattito sorto sulle corna poste sul capo di Mos\u00e8 in diverse opere artistiche, come ad esempio l'omonima scultura di Michelangelo.\nQuesta caratteristica iconologica deriva dal passo di , che nel testo originale ebraico (testo masoretico) riferisce che, dopo aver ricevuto da Dio le tavole dei dieci comandamenti, Mos\u00e8 ignorava che la sua pelle era 'raggiante' (verbo ebraico \"qrn\"). Nell'ebraico scritto non vengono inserite le vocali per cui uno stesso termine pu\u00f2 assumere significati differenti a seconda delle vocali che il lettore abbia deciso di inserire o del significato che abbia scelto di interpretare. In questo caso la radice trilittera pu\u00f2 indicare sia il termine QARAN (anche Karan), con il significato di radiosit\u00e0 nel senso di una 'irradiazione' luminosa, sia il termine QEREN (Keren), ovvero 'corna' nel senso dell'apparato osseo animale. L'interpretazione data dai masoreti, che \u00e8 quella preferita dalla comunit\u00e0 religiosa canonica, \u00e8 che l'autore volesse indicare appunto che il volto di Mos\u00e8 fosse luminoso, irradiante luce.\nQuando San Gerolamo tradusse il testo ebraico in latino nella Vulgata, la versione della Bibbia ufficiale per secoli nella Chiesa latina, adott\u00f2 questa lezione, traducendo \"ignorabat quod cornuta esset facies sua\", cio\u00e8 \"ignorava che la sua faccia fosse cornuta\". Ci\u00f2 \u00e8 stato per secoli fonte d'ispirazione per diversi artisti, fra cui il sopracitato Michelangelo Buonarroti.\nCon la diffusione dello studio delle lingue originali della Bibbia ha preso progressivamente piede l'interpretazione data dai masoreti. Molti pittori per\u00f2 hanno continuato a preferire l'iconografia tradizionale di Mos\u00e8 'cornuto'. In alcuni casi il volto di Mos\u00e8 \u00e8 stato raffigurato con due fasci di luce, simili a corna, che partono dalla sommit\u00e0 del capo, scelta che congiunge le due interpretazioni allo stesso tempo.\nMusica.\nMos\u00e8 compare nell'opera lirica di Gioachino Rossini, Mos\u00e8 in Egitto del 1818 e nel suo rifacimento francese Mo\u00efse et Pharaon, ou Le Passage de la mer Rouge del 1827, oltre che nell'opera \"Moses und Aron\" composta da Arnold Schoenberg tra il 1930 e il 1932."}
{"id": "1606612", "revid": "104458", "url": "https://it.wikipedia.org/wiki?curid=1606612", "title": "Fabienne Suter", "text": "Biografia.\nStagioni 2001-2009.\nAttiva in gare FIS dal dicembre del 2000, la Suter ha fatto il suo esordio in Coppa Europa il 14 gennaio 2002 ad Arosa, senza completare lo slalom gigante in programma. Nella stagione 2002-2003 ha ottenuto il suo primo podio nel circuito continentale vincendo lo slalom gigante di \u00c5l del 28 novembre e ha esordito in Coppa del Mondo, il 12 dicembre nello slalom gigante di Val-d'Is\u00e8re (senza classificarsi), e ai Campionati mondiali, ma nella rassegna iridata di Sankt Moritz 2003 non ha concluso lo slalom gigante.\nDalla stagione 2006-2007 ha iniziato a prendere parte alla Coppa del Mondo con continuit\u00e0; ai Mondiali di \u00c5re di quell'anno ha vinto la medaglia di bronzo nella gara a squadre e si \u00e8 piazzata all'11\u00ba posto nel supergigante e al 13\u00ba nello slalom gigante. Il 10 febbraio 2008 ha conquistato la sua prima vittoria, nonch\u00e9 suo primo podio, in Coppa del Mondo, giungendo prima a pari merito con l'austriaca Andrea Fischbacher nel supergigante di Sestriere. L'anno dopo ai Mondiali di Val-d'Is\u00e8re 2009 ha ottenuto come miglior risultato il 17\u00ba posto nella discesa libera, l'11\u00ba nel supergigante e l'8\u00ba nella supercombinata; il 27 febbraio dello stesso anno ha ottenuto l'unica vittoria in Coppa del Mondo in discesa libera, a Bansko.\nStagioni 2010-2014.\nHa preso parte per la prima volta a un'edizione dei Giochi olimpici invernali a , classificandosi 5\u00aa nella discesa libera, 13\u00aa nel supergigante, 4\u00aa nello slalom gigante e 6\u00aa nella supercombinata; l'anno dopo, ai Mondiali di Garmisch-Partenkirchen 2011, si \u00e8 piazzata 13\u00aa nella discesa libera, 8\u00aa nel supergigante e non ha completato slalom gigante e supercombinata.\nL'8 gennaio 2012 ha colto a Bad Kleinkirchheim in supergigante la sua ultima vittoria in Coppa del Mondo; ai Mondiali di Schladming 2013 \u00e8 stata 5\u00aa nel supergigante e non ha concluso lo slalom gigante, mentre ai XXII Giochi olimpici invernali di , sua ultima presenza olimpica, si \u00e8 piazzata 5\u00aa nella discesa libera, 7\u00aa nel supergigante e 26\u00aa nello slalom gigante.\nStagioni 2015-2017.\nAi Mondiali di Vail/Beaver Creek 2015 \u00e8 stata 9\u00aa nella discesa libera e 22\u00aa nel supergigante, mentre nel 2015-2016 si \u00e8 classificata al 2\u00ba posto nella Coppa del Mondo di discesa libera, superata da Lindsey Vonn di 117 punti, dopo aver ottenuto fra l'altro il suo ultimo podio in carriera in Coppa del Mondo (2\u00aa nella discesa libera di Sankt Moritz del 16 marzo).\nAi Mondiali di Sankt Moritz 2017, suo congedo iridato, \u00e8 stata 7\u00aa nella discesa libera. Si \u00e8 ritirata al termine della stagione 2016-2017; la sua ultima gara in carriera \u00e8 stata il supergigante di Coppa del Mondo disputato a Jeongseon il 5 marzo, chiuso dalla Suter al 24\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nGS = slalom gigante\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante"}
{"id": "1606621", "revid": "439868", "url": "https://it.wikipedia.org/wiki?curid=1606621", "title": "Laura Dianti", "text": "Biografia.\nNacque a Ferrara, figlia del berrettaio Francesco Boccacci Dianti. Si conosce il nome di un suo fratello, Bartolomeo, e di una sorella, Lucrezia, che si monac\u00f2 nel convento ferrarese di Sant' Agostino.\nDopo la morte della duchessa Lucrezia Borgia, avvenuta nel 1519, Laura divenne l'amante del duca Alfonso I d'Este (1476-1534): la relazione ebbe certamente inizio prima del 4 ottobre del 1524, data della donazione alla Dianti di terreni del ducato, e il duca le fece costruire anche un palazzo - chiamato la \u00abpalazzina della Rosa\u00bb - ove si dice che Alfonso si recasse attraverso un passaggio segreto.\nEbbero due figli, Alfonso (1527-1587) e Alfonsino (1530-1547), legittimati dal padre nel testamento redatto nell'agosto del 1533, due mesi prima della morte. Quel testamento non cita la Dianti, ma il duca, cinque giorni prima della morte, lasci\u00f2 a lei e ai suoi due figli la Delizia del Verginese, gi\u00e0 destinate al figlio legittimo Ercole.\nLaura spos\u00f2 il duca Alfonso poco prima della sua morte (1534). Lo storico Muratori cerc\u00f2 di provare l'avvenuto matrimonio, raccogliendo una notevole mole di documentazione, ma non sembra esistere nessun documento ufficiale di un matrimonio effettivamente avvenuto. Pur in mancanza della prova documentale assoluta, \u00absul carattere pubblico, ufficiale dell'unione non vi possono essere dubbi\u00bb.\nVi \u00e8 il sospetto che sia stato il duca Ercole il responsabile della distruzione dell'atto di matrimonio, temendo rivalit\u00e0 nella successione da parte dei fratellastri Alfonso e Alfonsino.\nDopo la morte di Alfonso, Laura Dianti si occup\u00f2 dell'educazione dei due figli, affidati agli umanisti Giambattista Giraldi Cinzio e Pellegrino Morato, dell'amministrazione delle sue propriet\u00e0 e della gestione di un'autentica corte personale, frequentata dagli intellettuali Vincenzo Brusantini, Luigi Grotto, Battista Guarini, Alberto Lollio, e da artisti come Tommaso da Carpi, Camillo Filippi e dal figlio di questi Bastianino.\nLa Dianti si prese cura anche di Renea, la figlia naturale del giovane Alfonsino, morto nel 1547, la quale spos\u00f2 poi Sigismondo Cauzzi Gonzaga (?-1571), vedovo di Teodora Rangoni, assegn\u00f2 una ricca dote all'omonima nipote Laura, figlia del fratello Bartolomeo, ricord\u00f2 nel suo testamento gli altri figli di questi, Alfonso e Virginia, e dispose che la sala capitolare del convento di Sant'Agostino, dove viveva la sorella Lucrezia, fosse affrescata da Battista Dossi. Mor\u00ec il 27 giugno 1573 e fu sepolta nella chiesa di Sant'Agostino.\nLe fattezze della dama furono immortalate dal Tiziano; il primo sovrano che contatt\u00f2 il pittore fu proprio Alfonso I che chiese il ritratto della propria amante. Del ritratto, conservato in una collezione privata svizzera, esistono diverse copie: una eseguita da Ludovico Carracci, conservata nella Galleria Estense di Modena, un'altra, di anonimo, nella Pinacoteca nazionale di Ferrara, mentre un ritratto tardo della Dianti fu eseguito dal pittore Bastianino."}
{"id": "1606622", "revid": "729019", "url": "https://it.wikipedia.org/wiki?curid=1606622", "title": "Linea Tagansko-Krasnopresnenskaja", "text": "La linea Tagansko-Krasnopresnenskaja (, in precedenza chiamata \u017ddanovsko-Krasnopresnenskaja, \u0416\u0434\u0430\u043d\u043e\u0432\u0441\u043a\u043e-\u041a\u0440\u0430\u0441\u043d\u043e\u043f\u0440\u0435\u0441\u043d\u0435\u043d\u0441\u043a\u0430\u044f) o linea 7, \u00e8 una linea della metropolitana di Mosca, capitale della Russia. Costruita tra il 1966 e il 1975, taglia Mosca sull'asse nordovest-sudest, conta 22 stazioni ed \u00e8 la linea pi\u00f9 frequentata della citt\u00e0.\nStoria.\nLa linea Tagansko-Krasnopresnenskaja \u00e8 il classico esempio di pianificazione urbana sovietica. La costruzione inizi\u00f2 nei primi anni sessanta e nel 1966 fu aperta la prima tratta. Nella pratica delle aperture di linee radiali, la linea aveva origine sulla linea circolare (Kol'cevaja) e si dirigeva verso i quartieri sud-orientali di Mosca; in origine era detta linea Zhdanovskaja (\u0416\u0434\u0430\u043d\u043e\u0432\u0441\u043a\u0430\u044f \u043b\u0438\u043d\u0438\u044f). La costruzione del nuovo tratto fu progettata per massimizzare l'efficienza della linea; tutte le stazioni vennero costruite in corrispondenza dei principali snodi e le stazioni Tekstilschiki e Vykhino furono integrate in un solo complesso di trasporti con le stazioni ferroviarie.\nIl percorso aveva inizio a Taganka (sull'anello) e seguiva la via Marx/viale Volgograd nei quartieri di Pechatniki, Kuzminki e Tekstilshchiki. Il tratto finale della linea devia dal viale Volgograd e attraversa viale Ryazan, terminando a una stazione di trasbordo ferroviario a Vykhino.\nNonostante la geologia del terreno della linea fosse sfavorevole, per tagliare i costi i costruttori adottarono un metodo per costruire i tunnel, detto taglia-e-copri, costruendoli al di fuori di grandi \"scatole\". In alcuni casi, come il percorso Volgogrdsky Prospekt-Tekstilshchiki, caso raro a Mosca, il tracciato sale in superficie, come presso la stazione di Vykhino.\nCon una logica simile che fu mostrata nella costruzione della linea Kalu\u017esko-Ri\u017eskaja, fu deciso di posporre la sezione centrale per costruire prima le linee radiali; tuttavia, dopo l'apertura della nuova linea Zhdanovskaya alla fine del 1966, il traffico dei passeggeri tra la linea in questione e la Kalu\u017esko-Ri\u017eskaja sovraffoll\u00f2 la capacit\u00e0 del collegamento tra Oktyabrskaya e Taganskaya. Nel tardo 1970 apr\u00ec pertanto la prima banchina in comune a Kitaj-Gorod.\nLa costruzione della tratta Krasnopresnenskij avvenne in condizioni pi\u00f9 difficoltose, e fu progettata per rendere pi\u00f9 accessibili i quartieri situati nella parte nord-occidentale di Mosca. A partire dall'anello, dove si trova l'unica stazione a grande profondit\u00e0, la linea segue la via Krasnaja Presnja e poi volta verso nord alla strada del 1905; furono necessari imponenti opere per realizzare il sottopassaggio per la metropolitana presso la stazione ferroviaria Belorussky, e per costruire l'ultima tratta Polezhayevskaja-Oktjabrskoje Pole. In entrambi i casi il suolo era composto prevalentemente da sabbia, che era utilizzata per sollevare i percorsi dei treni, quindi era impossibile scavarvi sotto con i metodi convenzionali. Per rafforzare il suolo, dovette essere usato il primo adesivo chimico, in modo che la sabbia, anche se bagnata, non crollasse. Per evitare un collasso dopo lo scavo, fu installata una piattaforma orizzontale sopra gli scavi.\nQuattro delle cinque stazioni erano sotto la superficie, nel tentativo di modernizzare il progetto. Il volume delle stazioni fu accresciuto, e per sostenere il grande soffitto, fu aumentata anche la dimensione dei pilastri. Il nuovo design divenne fortemente usato anche in tutte le altre stazioni della rete. Per la prima volta in quasi 20 anni, fu utilizzato il marmo per ricoprire le mura della stazione.\nLa costruzione della parte finale della linea inizi\u00f2 subito dopo il completamento della tratta centrale. Il collegamento con la linea Zhdanovskaja fu effettuato tramite una stazione a due piani sotterranei, famosa per la grandezza degli ambienti e i ricchi metodi architettonici utilizzati. Vi furono problemi nel completamento dell'ultimo tratto della linea, in quanto si doveva scavare sotto il canale di Mosca. In seguito, la linea continu\u00f2 ad avanzare verso le zone nord di Shchukino e Tushino, tra cui un altro interscambio ferroviario a Tushinskaja.\nInfrastrutture.\nLa linea \u00e8 servita da due depositi, Planernoe (\u2116 6) e Vykhino (\u2116 11), a cui sono assegnati rispettivamente 36 e 34 treni a otto carrozze. Gran parte dei treni operanti sulla linea sono Ezh3 e Em-508T, del 1974; attualmente, tutti i treni sono in fase di modernizzazione, in modo da prolungarne la vita di altri 15 anni.\nSviluppi recenti e progetti futuri.\nDato che la linea \u00e8 la pi\u00f9 affollata della rete, ci sono grandi problemi riguardo alla sua capacit\u00e0. In particolare, la stazione di Vychino risulta essere la pi\u00f9 affollata del sistema, ed \u00e8 stata costruita in misure troppo ridotte. Nel 2004 hanno avuto inizio una serie di lavori per aumentare la superficie delle banchine, e per ammodernare la stazione in generale. Nel 2013 la linea \u00e8 stata prolungata di 4,6\u00a0km con la stazione di Lermontovskij prospekt e con il nuovo capolinea situato a \u017dulebino.\nAlla fine dell'agosto 2014 \u00e8 stata inaugurata la stazione Spartak che non era stata aperta nel 1975 perch\u00e9 all'epoca non sembrava necessaria, mentre nel 2015 ha aperto l'attuale capolinea meridionale, la stazione di Kotel'niki."}
{"id": "1606623", "revid": "74173", "url": "https://it.wikipedia.org/wiki?curid=1606623", "title": "Linea Tagansko-Krasnopresnenskaya", "text": ""}
{"id": "1606624", "revid": "767487", "url": "https://it.wikipedia.org/wiki?curid=1606624", "title": "Steve Gritt", "text": "Carriera.\nGritt ha trascorso la maggior parte della sua carriera sportiva nelle file del Charlton Athletic, in serie C (1980), vivendo con la squadra la promozione in serie B (1981) ed in serie A (1986). Nel 1989 fu trasferito nel Walsall per un breve periodo, per poi tornare al Charlton.\nIn tutto, le apparizioni di Gritt per il Charlton sono state 435, con all'attivo 26 gol.\nHa operato per due stagioni come allenatore della societ\u00e0 ritirandosi a vita privata nel 1993. \nDopo il 1995 ha lavorato per le squadre non professionistiche del Welling United e del Tooting &amp; Mitcham."}
{"id": "1606640", "revid": "163465", "url": "https://it.wikipedia.org/wiki?curid=1606640", "title": "Grande pettorale", "text": ""}
{"id": "1606643", "revid": "729019", "url": "https://it.wikipedia.org/wiki?curid=1606643", "title": "Autopista M-30", "text": "La M-30 di Madrid \u00e8 una \"autopista\" (autostrada) a forma di anello lunga 32,5\u00a0km, che circonda la zona interna della capitale spagnola (la cosiddetta \"almendra\"). \u00c8 l'unica autopista gestita da un comune.\nGeneralmente, ha tre corsie per senso di marcia, integrate in alcune parti da due complanari. Collega le principali strade nazionali spagnole che iniziano a Madrid.\nLa M-30 \u00e8 la strada spagnola pi\u00f9 trafficata, famosa per i suoi ingorghi e circondata da numerosi punti di riferimento come la Torrespa\u00f1a (sede della televisione spagnola), la sede nazionale dell'IBM, la moschea della M-30 e lo Stadio Vicente Calder\u00f3n.\nLa sua costruzione inizi\u00f2 negli anni sessanta e richiese l'interramento del fiume Abro\u00f1igal, necessario per evitare le inondazioni in quanto la strada attraversa la parte pi\u00f9 bassa della citt\u00e0. Negli anni settanta fu aperto il tratto pi\u00f9 importante tra lo svincolo di \"Manoteras\" e quello di \"Nudo Sur\", collegando \"Avenida de Andalucia\" e l'Autov\u00eda A-4.\nNegli anni novanta, l'anello stradale venne completato con la costruzione del tratto tra \"Avenida de la Ilustraci\u00f3n\" (l'unico tratto della strada con un semaforo) e lo svincolo di \"Puerta de Hierro\"."}
{"id": "1606653", "revid": "729019", "url": "https://it.wikipedia.org/wiki?curid=1606653", "title": "Stazione di Niscemi", "text": "La stazione di Niscemi \u00e8 una stazione ferroviaria posta al km 335+917 della linea ferroviaria Catania-Caltagirone-Gela; costruita a servizio della citt\u00e0 di Niscemi \u00e8 stata sospesa dal servizio passeggeri successivamente al crollo di un viadotto avvenuto nel maggio 2011.\nStoria.\nAll'inizio degli anni cinquanta il Ministero dei lavori pubblici promosse uno studio per riprendere i lavori di costruzione della linea ferroviaria Caltagirone\u2013Gela, che avevano subito una lunga battuta di arresto gi\u00e0 da prima della seconda guerra mondiale. Aggiornando il progetto anteguerra venne progettata una moderna stazione fornita di servizi accessori con bar e biglietteria, e ampio atrio. \nI lavori, tuttavia, vennero portati avanti con lentezza estrema tanto che l'inaugurazione avvenne solo nel novembre 1979 alla presenza di numerose autorit\u00e0 locali e dello stesso Ministro dei Lavori Pubblici.\nDa maggio 2011 i collegamenti ferroviari tra la stazione di Niscemi e le stazioni di Caltagirone e Gela sono sospesi in seguito all'interruzione della tratta Niscemi-Caltagirone dovuta al crollo dell'arcata di un viadotto; la stazione \u00e8 temporaneamente sospesa dal servizio ferroviario.\nStrutture e impianti.\nIl fabbricato viaggiatori e gli edifici accessori della stazione sono costruiti in calcestruzzo \"faccia vista\" e mattoni. L'edificio principale \u00e8 a due piani con ufficio movimento, lavori e servizi vari; \u00e8 posto ad ovest dei binari (procedendo in direzione Caltagirone/Catania).\nAll'interno di esso si trova un ampio atrio con biglietteria, locali di servizio e bar.\nIl piazzale ha 3 binari per servizio viaggiatori con ampie banchine, pensiline e sottopassaggi e 2 per servizio merci passanti. Ad est il piazzale merci fornito di ponte a bilico da 40\u00a0t della lunghezza di 9 m.\nSin dalla sua apertura \u00e8 stata esercita in telecomando DCO e presenziata per il solo servizio commerciale."}
{"id": "1606675", "revid": "125128055", "url": "https://it.wikipedia.org/wiki?curid=1606675", "title": "Suden Uni", "text": "Suden Uni (Il Sogno del Lupo) \u00e8 il primo album della Folk metal band finlandese Moonsorrow, uscito nel 2001. Nel 2003 \u00e8 uscita una riedizione che contiene una traccia in pi\u00f9, un DVD di 40 minuti e presenta una cover differente."}
{"id": "1606677", "revid": "697352", "url": "https://it.wikipedia.org/wiki?curid=1606677", "title": "Chiesa di Sant'Onofrio", "text": ""}
{"id": "1606679", "revid": "287204", "url": "https://it.wikipedia.org/wiki?curid=1606679", "title": "Saga dei Volsungar", "text": ""}
{"id": "1606688", "revid": "767487", "url": "https://it.wikipedia.org/wiki?curid=1606688", "title": "Blaze (gruppo musicale)", "text": "I Blaze sono stati un gruppo musicale heavy metal britannico formatosi nel 1999 per iniziativa di Blaze Bayley, ex-cantante dei Wolfsbane e degli Iron Maiden. Nel 2007 \u00e8 stata riformata con una nuova formazione chiamata Blaze Bayley Band salvo poi sciogliersi nel 2011. Bayley ha continuato con la carriera da solista.\nStoria del gruppo.\nBLAZE (2000-2007).\nLa band si \u00e8 costituita dopo il licenziamento di Blaze Bayley dagli Iron Maiden. La formazione originale comprendeva anche Rob Naylor, Jeff Singer, Steve Wray e John Slater: con questa formazione, i BLAZE pubblicarono due album (Silicon Messiah e Tenth Dimension) e fecero numerose tourn\u00e9e come band di supporto per gruppi come gli Helloween e i Savatage. Questi lavori sono stati ben recensiti dalla critica e hanno permesso al cantante di riprendersi non solo musicalmente ma anche psicologicamente, dopo il licenziamento dagli Iron Maiden.\nDopo la registrazione di \"As Live as It Gets\", il loro primo album live, Jeff Singer annuncio' di voler lasciare la band, e venne presto seguito dal bassista Rob Naylor. I Blaze ingaggiarono dei session men (Phil Greenhouse alla batteria e Wayne Banks al basso) per finire il tour, e ben presto anche John Slater abbandon\u00f2 la band, sostituito alla chitarra da Jason Banks.\nAlla fine del 2003, il gruppo cominci\u00f2 ad incidere il loro terzo album studio, \"Blood and Belief\", e Phil Greenhouse fu sostituito alla batteria da Jason Bowld per le registrazioni e Dave Knight per il tour. Nel frattempo, anche Steve Wray abbandon\u00f2 il gruppo per formarne uno nuovo con John Slater, i Rise to Addiction. Rimasta priva di ogni componente della formazione originale, ad eccezione di Bayley, la band fu costretta a ricominciare daccapo.\nTra il 2004 e il 2005, la band effettua una serie di concerti con una formazione composta da Bayley, Oliver Palotai, Luca Princiotta, Nick Douglas e Dani Loeble, ma agli inizi del 2005 quest'ultimo abbandon\u00f2 il gruppo per unirsi agli Helloween. Poco dopo, anche Nick Douglas lasci\u00f2 i Blaze per ritornare al suo gruppo originario, i Doro. I due vennero sostituiti da Daniel Schild e Christian Amman, due musicisti tedeschi: con questa formazione i Blaze lavorarono all'incisione di un nuovo album studio, ma nel gennaio 2007 tutta i membri dovettero abbandonare la band a causa di seri problemi finanziari generati dal management, e lasciando Bayley da solo a dover ricominciare daccapo un'altra volta.\nBlaze Bayley Band (2007-2011).\nChiusa l'era Blaze il cantante fonda una nuova band chiamata semplicemente con il suo nome: Blaze Bayley Band (BBB) che nella sua primissima incarnazione realizza un dvd, \"Alive in Poland\". Trovata successivamente una formazione stabile e particolarmente coesa (i fratelli colombiani David Bermudez e Nico Bermudez, ex Underthtreat rispettivamente basso e chitarra, Jay Walsh ex Fourwaykill alla seconda chitarra e Lawrence Paterson ex Chokehold, successivamente rimpiazzato dall'italiano Claudio Tirincanti, alla batteria), incider\u00e0 in particolare due album \"\"The Man Who Would Not Die\" e \"Promise and Terror\" oltre ad alcune pubblicazioni live. A cavallo fra i due dischi, nel luglio 2008 Blaze si \u00e8 trovato costretto a vegliare sulle condizioni della moglie Debbie Hartland, ricoverata in un ospedale in seguito a una grave ischemia cerebrale che l'ha colpita nella loro casa. Il 27 settembre 2008 il sito ufficiale di Blaze d\u00e0 la triste notizia della sua scomparsa a causa di una seconda ischemia.\nLa donna, oltre ad essere la moglie del singer, \u00e8 stata anche la manager del gruppo, e stava ultimando l'organizzazione del tour. In seguito a questa tragedia, Blaze ha ammesso di voler proseguire immediatamente con la vita on the road, perch\u00e9 \u00e8 ci\u00f2 che la sua consorte avrebbe desiderato, cancellando solo alcune date per poterle stare accanto. Molte di queste vicende sono narrate nella biografia semi-ufficiale del singer, \"At The End Of The Day\", scritta dal batterista Larry Paterson.\nLa Blaze Bayley Band girer\u00e0 il mondo ininterrottamente per due anni e mezzo. Il 29 marzo 2011 il singer in persona, dal suo sito web, annuncia per\u00f2 a sorpresa la separazione da questa line-up per motivi \"finanziari e di salute\", dichiarando l'impossibilit\u00e0 economica di tenere in vita una formazione a tempo pieno nella quale due membri - i fratelli Bermudez - sono costretti pi\u00f9 volte l'anno a rientrare in Colombia a spese della band per rinnovare i propri permessi di soggiorno per l'Europa, a volte con tempistiche interminabili che costringono a sostituzioni last minute dei musicisti (spesso al loro posto si esibiranno Chris e Luke Appleton della band Fury Uk oltre a Dave Andrews che pi\u00f9 tardi entrer\u00e0 nella formazione).\nCarriera solista (2011-oggi).\nBlaze annuncia comunque la volont\u00e0 di proseguire la sua carriera solista ma collaborando di volta in volta con diversi musicisti. La prima formazione ufficiale dal vivo ha visto la conferma di Claudio Tirincanti alla batteria, il ritorno di Dave Andrews (membro live in alcune date del 2009) alla chitarra, e l'innesto dei belgi Steve Deleu e Nick Meganck rispettivamente alla seconda chitarra e al basso. Alla fine dell'anno viene annunciato che gli stessi musicisti costituiranno anche la live band di Ripper Owens, ex singer dei Judas Priest. Nel frattempo Bayley e la sua nuova compagna, Eline, danno il benvenuto alla propria primogenita Alice, venuta alla luce nel 2011. La coppia convoler\u00e0 a nozze due anni dopo, nell'agosto 2013.\nI progetti portati avanti nel 2011 da Blaze Bayley sono stati molteplici: un tour acustico (accompagnato in Inghilterra dal fedele amico e chitarrista dei Wolfsbane Jase Edwards e in Italia da Andrea Neri), e la prima tourn\u00e9e sul suolo americano dai tempi dei Maiden (accompagnato dalla band canadese Man The Destroyer e dal chitarrista statunitense Rick Plester, che diventer\u00e0 un occasionale collaboratore di Bayley). Parallelamente il cantante si esibisce nuovamente in numerose date live e giunge all'incisione di nuovo materiale con la sua prima band ormai stabilmente riunita, i Wolfsbane. Un nuovo disco solista di Blaze Bayley \u00e8 previsto per il 2012.\nIl 2012 sar\u00e0 un'annata altrettanto intensa. Bayley a febbraio affronta un tour in Russia assieme all'altro ex cantante degli Iron Maiden, Paul Di'Anno e presenta un nuovo lavoro in studio: \"The King of Metal\" (tributo ai fans, che Bayley definisce \"i soli re dell'heavy metal\") promosso da un massiccio tour mondiale. Il disco, registrato fra i Fear Studio di Ravenna e l'Olanda, e mixato in parte da Tony Newton nello studio del leader degli Iron Maiden Steve Harris, in parte da Rick Plester negli Usa e in parte da Raoul Soentken nei Paesi Bassi, ha visto la partecipazione di tre musicisti italiani: il fidato Claudio Tirincanti, il chitarrista Andrea Neri (della prog metal band romana Astarte Syriaca), il bassista Matteo \"Lehmann\" Grazzini (dei thrasher bolognesi Neurasthenia). Completa la formazione il chitarrista Thomas Zwijsen, giovane talento olandese diventato un fenomeno sul web per i video dei suoi riarrangiamenti classici dei pezzi degli Iron Maiden. Zwijsen risulta coautore di gran parte dei brani assieme allo stesso Bayley. La stessa formazione che ha registrato l'album \u00e8 anche a tutti gli effetti la nuova live band del cantante britannico, che fra marzo e maggio affronta un tour europeo di oltre 60 date. Il 2012 \u00e8 fitto di impegni: a luglio un tour acustico in compagnia di Thomas Zwijsen, in ottobre un mini-tour con i Wolfsbane, a novembre un ulteriore co-headlining tour assieme a Paul Di'Anno (Europa dell'Est, Australia e Nuova Zelanda).\nNel 2013 oltre alla consueta, intensissima attivit\u00e0 live (in particolare con Di'Anno) d\u00e0 vita a nuovi tour acustici in Brasile (con Zwijsen e la violinista olandese Anne Bakker), Europa ed Usa. Negli States Bayley si esibisce col progetto The Foundry, all-star band che vede coinvolti il chitarrista Rick Plester (Black Symphony), il bassista John Moyer (Adrenaline Mob, Disturbed, Queensr\u00ffche) e il batterista degli Scorpions, James Kottak. \nNello stesso anno, a suggellare l'esperienza acustica, esce l'EP \"Russian Holyday\" della coppia Bayley-Zwijsen con rivisitazioni unplugged di alcune canzoni della carriera solista di Blaze, songs degli Iron Maiden e e l'inedito \"Russian Holyday\".\nPartnership con gli Absolva e trilogia \"Infinite Entanglement\".\nIl cantante annuncia quindi per novembre 2013 l'uscita di \"Soundtracks of my life\", doppio best of con cui Bayley intende celebrare i 30 anni dietro al microfono. Ci sono anche due inediti (\"Hatred\" e \"Eating Children\") che Bayley ha scritto e inciso con Rick Plester e per i quali vengono girati due videoclip promozionali. L'album sar\u00e0 seguito da un tour mondiale nel 2014. Per la parte europea del tour di \"Soundtracks of my life\" i musicisti che accompagnano Blaze sono i membri della band inglese Absolva: Chris Appleton (chitarra, gi\u00e0 con Blaze in alcune apparizioni live), Dan Bate (basso, poi sostituito temporaneamente da Luke Appleton, fratello di Chris e musicista dei blasonati Iced Earth, quindi da Karl Schramm) e Martin McNee (batteria). Con gli Absolva viene registrato il dvd Live in Prague che contiene un concerto del Soundtracks of My Life European Tour pi\u00f9 altri bonus. Nel frattempo in Slovacchia e Germania, con altri musicisti, Blaze d\u00e0 vita ad alcuni show esclusivi incentrati su brani del suo periodo negli Iron Maiden, celebrando cos\u00ec i 20 anni dal suo ingresso nella Vergine di Ferro. In inverno il cantante ritorna in Sudamerica, Canada e Usa. In quest'ultimo Paese torna ad esibirsi con l'all-star band The Foundry assieme a Plester, Moyer e al batterista dei Twisted Sister A.J. Pero (in alcune date sostituito da Bobby Jarzombek). Nel 2015 in Sudamerica effettua un breve tour sotto l'egida \"Metal Singers\" assieme ai colleghi vocalist Udo Dirkschneider, Ripper Owens e Mike Vescera.\nNel 2016 vede la luce il nuovo album \"Infinite Entanglement\", un concept che ritorna alle tematiche sci-fi degli esordi, scritto e registrato con i musicisti degli Absolva. \"Human\" \u00e8 il primo singolo e videoclip del nuovo disco. Blaze effettuer\u00e0 un lungo tour mondiale, esibendosi anche come ospite dei Disturbed al Download Festival e negli Usa assieme ai cantanti Geoff Tate e Tim Owens nel progetto \"Trinity\". Un anno dopo arriva il nuovo album \"Endure and Surive - Infinite Entanglement part II\", secondo capitolo della trilogia. Il primo singolo \u00e8 video \u00e8 proprio la title track. \"The Redention of William Black\" nel 2018 completa la trilogia, seguito lo stesso dall'album acustico \"December Wind\" con cui si rinnova la collaborazione con Thomas Zwijsen."}
{"id": "1606690", "revid": "78273", "url": "https://it.wikipedia.org/wiki?curid=1606690", "title": "Simbolo di valuta", "text": ""}
{"id": "1606694", "revid": "287204", "url": "https://it.wikipedia.org/wiki?curid=1606694", "title": "Advanced Shipping Notice", "text": "LAdvanced Shipping Notice \u00e8 una notifica elettronica in formato EDI (\"Electronic Data Interchange\"). Fornisce al destinatario della merce, o all'acquirente, informazioni sui beni trasferiti nella spedizione. \nL'ASN (acronimo di Advanced Shipping Notice) pu\u00f2 essere utilizzato per elencare il contenuto di una spedizione di merci o ulteriori informazioni relative alla spedizione, come informazioni sull'ordine, descrizione del prodotto, caratteristiche fisiche, tipo di imballaggio, marcature, informazioni sul corriere e configurazione dei beni all'interno del mezzo di trasporto. \nApplicazioni.\nL'ASN consente al mittente di descrivere il contenuto e la configurazione di una spedizione in vari livelli di dettaglio e offre una flessibilit\u00e0 ordinata per trasmettere informazioni.\nL'ASN \u00e8 degno di nota in quanto \u00e8 un nuovo concetto di logistica, abilitato dal progresso dei moderni metodi di comunicazione. Sebbene fornisca informazioni simili alla polizza di carico, la sua funzione \u00e8 molto diversa. Mentre la polizza di carico \u00e8 destinata ad accompagnare un carico sul suo percorso, l'obiettivo dell'ASN \u00e8 quello di fornire informazioni alle operazioni di ricezione della destinazione con largo anticipo rispetto alla consegna. \nQuesto tende ad influenzare il flusso logistico in tre aree: \"costo, precisione e flessibilit\u00e0\": \nLe moderne operazioni di ricezione raramente hanno il tempo di entrare in un'unit\u00e0 di spedizione (cartone o pallet) e identificare i suoi componenti, dipende invece dalle scansioni rapide dei codici a barre sulle etichette di spedizione. Un ASN pu\u00f2 fornire un elenco di tutti i numeri ID con codici a barre delle unit\u00e0 di spedizione e il contenuto di ciascuno. Si ritiene che i costi di ricezione siano ridotti di circa il 40%.\nAl ricevimento dell'ASN, il destinatario viene immediatamente informato di eventuali differenze tra quanto previsto e ci\u00f2 che \u00e8 stato effettivamente spedito.\nConoscere i tassi di riempimento effettivi degli ordini d\u00e0 al destinatario l'opportunit\u00e0 di riassegnare le merci nelle spedizioni successive.\nL'ASN pu\u00f2 essere utilizzato per pagare direttamente i fornitori per le merci ricevute. Ci\u00f2 pu\u00f2 essere ottenuto ricevendo l'ASN nel sistema informatico aziendale (ERP), stampando le etichette aziendali per ciascun contenitore ricevuto, apponendo le etichette sui contenitori e quindi trasmettendo eventuali discrepanze al fornitore tramite EDI. "}
{"id": "1606696", "revid": "1452073", "url": "https://it.wikipedia.org/wiki?curid=1606696", "title": "Mario Power Tennis", "text": "Mario Power Tennis, conosciuto in Giappone come Mario Tennis GC, \u00e8 un titolo sportivo che ha come protagonisti i personaggi del mondo di \"Mario\", sviluppato da Camelot Software Planning e pubblicato da Nintendo per il Nintendo GameCube nel 2004.\nSi tratta del seguito dell'omonimo titolo per Nintendo 64, \"Mario Tennis\", ed \u00e8 il quarto gioco della serie.\nNel 2009, \u00e8 stato commercializzato per il Nintendo Wii nella collezione di titoli per GC riproposti sul Wii, aventi come novit\u00e0 il nuovo sistema di controllo.\nTrama.\nMario e Luigi partecipano ad un torneo di tennis riuscendo a vincere una partita contro Wario e Waluigi che decidono di osservare le proprie posizioni su un tabellone sportivo. Notando di seguito che sono stati eliminati in favore della squadra di Mario e Luigi, \ndecidono di vendicarsi vandalizzando le loro fotografie con un pennarello. Tuttavia la polizia li scopre e li insegue per fermarli. \nDi conseguenza Wario e Waluigi si nascondono in un passaggio segreto dove si trovano Bowser, il quale trova la loro alleanza poich\u00e9 sta anch'egli pianificando la sconfitta di Mario e Luigi e li sottopone a duri allenamenti. Quella sera Wario, Waluigi e Bowser interrompono nello stadio di Peach all'inizio della partita tra la squadra di Mario e Luigi e quella di Yoshi e Donkey Kong dicendo che i due celebri fratelli avrebbero dovuto perdere contro i rivali. Wario e Waluigi buttano delle Bob-ombe e Pallottoli Bil contro Mario e la platea con l'aiuto di Bowser, ma Mario e Luigi gliele ributtano contro con le proprie racchette facendo cadere la mongolfiera di Bowser piena di Bob-ombe e causando una terribile esplosione nello stadio. Nell'ultima scena Wario, Waluigi e Bowser, visti in un Mega-schermo, cadono a terra stanchi dei loro piani falliti osservati da Mario e Luigi.\nModalit\u00e0 di gioco.\nLo scopo del gioco \u00e8 vincere i vari tornei di tennis che si svolgono nel Regno dei Funghi. Ovviamente i personaggi, i campi e i colpi sono propri del mondo di Mario e accanto alle regole principali sono presenti moltissime eccezioni.\nEsibizione.\nIn questa modalit\u00e0 possono sfidarsi fino a quattro giocatori.\nTornei.\nQui si affronta una serie di avversari per vincere una coppa e per sbloccare modalit\u00e0 e personaggi segreti.\nGiochi speciali.\nNumerosi giochi a sfondo tennistico dove possono partecipare fino a quattro giocatori\nEventi speciali.\nGli eventi speciali sono dei particolari tornei da affrontare in due o quattro giocatori. Questa opzione \u00e8 un'opzione bonus segreta, per sbloccarla basta andare sul men\u00f9 di accensione del gioco e cliccare B e poi A, cos\u00ec da tornare nella schermata principale ma con una nuova opzione. Queste sfide per pi\u00f9 giocatori consistono non nel fare diverse partite o giochi ma lo scopo \u00e8 quello di segnare all'avversario 3 o 5 o 7 punti, non si contano n\u00e9 i giochi n\u00e9 le partite.\nPersonaggi.\nOgni personaggio ha una propria particolarit\u00e0 e un supercolpo offensivo e difensivo a sua disposizione\nSuper Colpi.\nDopo un numero di scambi la racchetta si illumina: \u00e8 giunta l'ora di usare un supercolpo"}
{"id": "1606700", "revid": "1543377", "url": "https://it.wikipedia.org/wiki?curid=1606700", "title": "La Maladi\u00e8re", "text": "Lo Stade de la Maladi\u00e8re \u00e8 uno stadio di calcio di Neuch\u00e2tel, in Svizzera, nel quale gioca la formazione di Super League del Neuch\u00e2tel Xamax.\nLa struttura, che inizialmente poteva ospitare 23\u00a0000 spettatori, \u00e8 stata completamente ristrutturata ed il nuovo stadio, inaugurato nel 2007, \u00e8 in grado oggi di offrire 12\u00a0000 posti a sedere e al coperto e 10 logge V.I.P.\nOltre alle infrastrutture sportive il centro ospita 54 boutique per un'area commerciale di circa 28\u00a0000 metri quadrati, 930 posti auto coperti, la sede centrale del corpo dei pompieri e sei palestre. L'investimento totale per il rifacimento della Maladi\u00e8re \u00e8 stato di circa 230 milioni di franchi svizzeri."}
{"id": "1606701", "revid": "56818", "url": "https://it.wikipedia.org/wiki?curid=1606701", "title": "Trichomonosi", "text": ""}
{"id": "1606704", "revid": "56818", "url": "https://it.wikipedia.org/wiki?curid=1606704", "title": "Tricomonosi", "text": ""}
{"id": "1606707", "revid": "44702502", "url": "https://it.wikipedia.org/wiki?curid=1606707", "title": "Derivata complessa", "text": ""}
{"id": "1606717", "revid": "1877829", "url": "https://it.wikipedia.org/wiki?curid=1606717", "title": "Saray Malik Katun", "text": "Tamerlano era entrato al servizio dell'emiro Qazghan, il ministro del khan Qazan, che poteva essere considerato il padrone effettivo della Transoxiana. Tamerlano all'epoca era sposato con la nipote di Qazghan, Aldja\u00ef (m. nel 1370), mentre la principessa Saray, figlia di Qazan, che apparteneva alla stirpe imperiale mongola, era maritata al cognato di Tamerlano, Mir Husayn, fratello di Aldja\u00ef. Quando Tamerlano rimase vedovo Mir Husayn venne forse fatto assassinare da Tamerlano, e poco dopo egli pot\u00e9 sposare Saray, acquisendo il titolo ambito di \"g\u00fcregen\" ovvero genero imperiale.\nSaray prese in seguito il titolo di \"Bibi Khanoum\" non tanto per la sua et\u00e0, ma per il suo rango superiore. La coppia non ebbe figli (Tamerlano ne ebbe dalle altre sue spose e concubine), ma pare che loro si intesero bene. Secondo l'abitudine dei primi Timuridi, essa si occup\u00f2 dell'educazione del nipotastro Ulu\u011f Bek, futuro principe-astronomo di Samarcanda, nato nel 1394, fino alla morte di Tamerlano nel 1405.\nA Samarcanda esiste la moschea di Bibi Khanoum, fatta costruire da Tamerlano per la sua sposa."}
{"id": "1606720", "revid": "36426", "url": "https://it.wikipedia.org/wiki?curid=1606720", "title": "Bibi Khanoum", "text": ""}
{"id": "1606722", "revid": "36426", "url": "https://it.wikipedia.org/wiki?curid=1606722", "title": "Bibi Khanym", "text": ""}
{"id": "1606723", "revid": "36426", "url": "https://it.wikipedia.org/wiki?curid=1606723", "title": "Saray Mulk Khanum", "text": ""}
{"id": "1606727", "revid": "767487", "url": "https://it.wikipedia.org/wiki?curid=1606727", "title": "Silicon Messiah", "text": "Silicon Messiah \u00e8 il primo album dei Blaze ed viene pubblicato nel 2000. Nonostante questo album sia stato ultimato da sei mesi, viene distribuito sette giorni prima dell'uscita di Brave New World degli Iron Maiden. L'album, un capolavoro di metal moderno prodotto da Andy Sneap, subisce enormemente la concorrenza del primo disco post reunion dei Maiden e la mancanza quasi totale di promozione da parte di management ed etichetta."}
{"id": "1606728", "revid": "100845136", "url": "https://it.wikipedia.org/wiki?curid=1606728", "title": "Prefettura di Ain Chock", "text": "La prefettura di Ain Chock \u00e8 una prefettura d'arrondissement facente parte della prefettura di Casablanca, in Marocco. \nInteramente nella citt\u00e0 di Casablanca, comprende un solo arrondissement omonimo e sul suo territorio vi sono diverse facolt\u00e0 universitarie."}
{"id": "1606729", "revid": "78273", "url": "https://it.wikipedia.org/wiki?curid=1606729", "title": "Oulough Beg", "text": ""}
{"id": "1606731", "revid": "200568", "url": "https://it.wikipedia.org/wiki?curid=1606731", "title": "Saxa Rubra (disambigua)", "text": ""}
{"id": "1606732", "revid": "287204", "url": "https://it.wikipedia.org/wiki?curid=1606732", "title": "Chagatai", "text": "Storia.\nNel 1232, soffoc\u00f2 una sedizione a Bukhara, dove ag\u00ec con prontezza e severit\u00e0, e salvando il nascente impero mongolo da una calamit\u00e0 lontana. Fu probabilmente un mongolo a tutti gli effetti, in quanto stette dalla parte dello \"yassa\", la legge dei Mongoli. Mostr\u00f2 per\u00f2 poco favore verso l'Islam; i musulmani, da parte loro, videro Chagatai Khan con negativit\u00e0 e ostilit\u00e0, in quanto questi forz\u00f2 lo \"yassa\" contro la legge della shariah che bandiva lo squartamento degli animali e l'abluzione delle preghiere rituali, ma anche contro il sistema metrico islamico. Vajir, il cuoco degli uiguri, fu accusato da Yesulun, moglie di Chagatai, di averlo avvelenato. Chagatai si dimostr\u00f2 per\u00f2 tollerante, perch\u00e9 il suo primo ministro per la Transoxiana fu un islamico, Jumilat-ul-Mulk, alias Qarachar Noyan, e durante il suo regno furono costruite anche molte moschee.\nA lui fu intitolato in seguito il Khanato Chagatai.\nAscendenza.\nFu uno dei figli di Gengis Khan e B\u00f6rte.\nDiscendenza.\nEbbe 4 mogli:\nda queste ebbe alcuni figli tra cui:"}
{"id": "1606734", "revid": "1926649", "url": "https://it.wikipedia.org/wiki?curid=1606734", "title": "Sergio Marcon", "text": "Carriera.\nGiocatore.\nCresciuto nella Cormonese, nel 1986 entra nel settore giovanile della , e siede in panchina nella finale di Coppa delle Coppe persa dai blucerchiati contro il Barcellona. Il debutto nel professionismo avviene nel Teramo, in Serie C2, e nella stagione 1991-1992 passa alla Fidelis Andria, dove rimane per due stagioni come rincalzo conquistando la promozione in Serie B. Nel 1993 si trasferisce al , dove gioca da titolare conquistando la salvezza nel campionato di Serie C1 1993-1994, per poi fare ritorno all'Andria, che nell'autunno 1994 lo gira all'. In Friuli, come riserva di Graziano Battistini, ottiene la promozione in Serie A; a fine stagione, tuttavia, rientra ad Andria dove ritrova il posto da titolare nel campionato 1995-1996 che vede la retrocessione dei pugliesi in Serie C1.\nNel 1996 lascia definitivamente la Puglia per passare al , come riserva di Massimo Taibi. Esordisce in Serie A il 15 maggio 1997, sul campo della , unica sua presenza stagionale. Riconfermato anche per la stagione successiva, \u00e8 inizialmente in ballottaggio con Matteo Sereni per il posto da titolare; l'allenatore Vincenzo Guerini sceglier\u00e0 quest'ultimo, e Marcon disputa un nuovo campionato da rincalzo. Nella stagione 1998-1999 \u00e8 il vice di Valerio Fiori, subentrandogli per diverse giornate a causa di alcune incertezze del titolare.\nNel 1999 viene ceduto al ChievoVerona, dopo aver totalizzato con gli emiliani 10 presenze e 14 reti subite. Con i veronesi conquista la prima promozione nella massima serie al termine del campionato 2000-2001, segnalandosi come abile pararigori. Tuttavia non segue la formazione clivense in Serie A, e si trasferisce alla , di nuovo in Serie B, dove milita per un biennio. In scadenza di contratto con gli umbri, passa all'Ancona, neopromosso nel campionato di Serie A 2003-2004: preso come riserva di Alessio Scarpi e Magnus Hedman, riesce a ritagliarsi spazio disputando 18 partite di campionato. Con i dorici retrocede in Serie B, e nel 2004, dopo il fallimento dell'Ancona, fa ritorno al Chievo: nella formazione gialloblu vince il ballottaggio per il ruolo di riserva di Luca Marchegiani con Julio Cesar, collezionando due presenze.\nNella stagione 2005-2006 gioca nel Vicenza, dove fa da vice a Giorgio Sterchele disputando 9 partite. Chiude la carriera militando per quattro stagioni in quarta serie: dapprima con la maglia del Portogruaro, dal 2006 al 2008, con cui conquista la promozione in Serie C1), e in seguito con l'Unione Sportiva Itala San Marco, in Lega Pro Seconda Divisione.\nAllenatore.\nIn seguito alla mancata iscrizione dell'Itala San Marco al campionato, nel 2010 conclude la carriera di calciatore ed entra nello staff tecnico della Cormonese come preparatore dei portieri; a partire dall'anno successivo, ricopre lo stesso incarico nelle giovanili dell'Udinese.\nDal 2013 dopo aver allenato Giovanissimi e Allievi passa in Primavera e dal 2017 viene promosso in Prima Squadra."}
{"id": "1606735", "revid": "104458", "url": "https://it.wikipedia.org/wiki?curid=1606735", "title": "Thomas Sykora", "text": "Slalomista puro, vinse una medaglia olimpica, 9 gare di Coppa del Mondo e due Coppe del Mondo di specialit\u00e0; fu uno dei punti di forza della nazionale austriaca negli anni 1990.\nBiografia.\nThomas Sykora, originario di G\u00f6stling an der Ybbs, proviene da una famiglia di grandi tradizioni nello sport: \u00e8 nipote dell'atleta e pallamanista Maria e dell'atleta Liese e cugino della pallamanista Karin Prokop.\nCarriera sciistica.\nStagioni 1992-1996.\nSlalomista puro, Sykora ottenne il primo risultato di rilievo in Coppa del Mondo il 30 novembre 1991, giungendo 25\u00ba a Breckenridge; un anno dopo, il 6 dicembre 1992 a Val-d'Is\u00e8re, sal\u00ec per la prima volta sul podio piazzandosi 2\u00ba nella gara vinta dallo svedese Thomas Fogd\u00f6. Debutt\u00f2 ai Campionati mondiali a Morioka 1993, classificandosi al 9\u00ba posto, e ai Giochi olimpici invernali a , dove non complet\u00f2 la prova.\nNel 1996 conquist\u00f2 la prima vittoria in Coppa del Mondo, il 14 gennaio sulla Ganslern di Kitzb\u00fchel, e prese parte ai Mondiali della Sierra Nevada, senza completare la gara. In quella stessa stagione 1995-1996 in Coppa Europa conquist\u00f2 6 vittorie (tra le quali il suo ultimo podio nel circuito, il 2 marzo a Missen), si aggiudic\u00f2 la classifica di specialit\u00e0 e si classific\u00f2 2\u00ba in quella generale vinta dal compagno di squadra Hermann Maier con 43 punti di vantaggio.\nStagioni 1997-2002.\nNella stagione 1996-1997 in Coppa del Mondo lo sciatore austriaco conquist\u00f2 cinque successi, tra i quali alcune classiche dello slalom speciale come quella del 17 dicembre sulla 3-Tre di Madonna di Campiglio e quella del 19 gennaio sulla M\u00e4nnlichen/Jungfrau di Wengen, e si aggiudic\u00f2 la sua prima Coppa del Mondo di slalom speciale, con 25 punti di vantaggio sul compagno di squadra Thomas Stangassinger; sempre nel 1997 ai Mondiali di Sestriere, sua ultima presenza iridata, si piazz\u00f2 nuovamente al 9\u00ba posto.\nAnche nella stagione 1997-1998 vinse la Coppa del Mondo di specialit\u00e0 (con 4 punti di margine su Stangassinger), grazie anche a due vittorie tra le quali l'ultimo podio della sua carriera, il 26 gennaio sulla Ganslern di Kitzb\u00fchel; nello stesso anno ai XVIII Giochi olimpici invernali di , sua ultima presenza olimpica, increment\u00f2 il palmar\u00e8s con la medaglia di bronzo ottenuta nella gara dominata dai norvegesi Hans Petter Buraas (oro) e Ole Kristian Furuseth (argento). Sykora termin\u00f2 la sua relativamente breve carriera, segnata da gravi infortuni alle ginocchia, in occasione della gara di Coppa del Mondo disputata il 20 gennaio 2002 a Kitzb\u00fchel, che non port\u00f2 a termine.\nAltre attivit\u00e0.\nDopo il ritiro divenne commentatore televisivo per le gare di sci alpino.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa del Mondo - vittorie.\nLegenda:\nSL = slalom speciale\nOnorificenze.\nSykora fu insignito di due decorazioni d'onore dell'Ordine al merito della Repubblica austriaca:"}
{"id": "1606737", "revid": "767487", "url": "https://it.wikipedia.org/wiki?curid=1606737", "title": "Marpod", "text": "Marpod (in ungherese \"M\u00e1rpod\", in tedesco \"Marpod\") \u00e8 un comune della Romania di 851 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Ilimbav (\"Eulenbach\"), Marpod.\nI monumenti pi\u00f9 importanti del comune sono:"}
{"id": "1606739", "revid": "110157", "url": "https://it.wikipedia.org/wiki?curid=1606739", "title": "Prefettura di Ain Sebaa-Hay Mohammedi", "text": "La prefettura di Ain Sebaa-Hay Mohammedi \u00e8 una prefettura d'arrondissement facente parte della prefettura di Casablanca, in Marocco. \nInteramente nella citt\u00e0 di Casablanca, comprende 3 arrondissement:"}
{"id": "1606741", "revid": "287204", "url": "https://it.wikipedia.org/wiki?curid=1606741", "title": "Napoli Comicon", "text": "Il Comicon - Salone Internazionale del Fumetto \u00e8 un evento di importanza internazionale, dedicato al mondo dell'intrattenimento, che si svolge ogni anno a Napoli, in 4 giorni (in 3 giorni fino all'edizione 2011, tranne nell'edizione 2008 che si \u00e8 svolta comunque in 4 giorni) solitamente in primavera alla Mostra d'Oltremare a Fuorigrotta (fino al 2009 a Castel Sant'Elmo al Vomero, tranne l'edizione 2000, svoltasi a Villa Pignatelli). La prima edizione risale al 1998. Nelle edizioni 2010 e 2011, le due sedi di Castel Sant'Elmo e Mostra d'Oltremare hanno entrambe ospitato la manifestazione.\nCaratteristiche.\nTra gli stand del salone sono presenti diversi editori ed \u00e8 possibile acquistare fumetti e gadget vari. Il programma prevede numerose proiezioni di video di animazione.\nCaratteristici della manifestazione sono i \"Premi Micheluzzi\" che vengono assegnati ogni anno in varie categorie, agli autori e case editrici dei fumetti del momento, e, dall'edizione 2005, il \"Comicon Cosplay Challenge\" (anche questo con vari premi) che si svolge nell'auditorium (dal 2010 su un palco all'aperto nella Mostra d'Oltremare) l'ultimo giorno della fiera (la domenica, nell'edizione 2012). Tra le altre attivit\u00e0 fisse della manifestazione \u00e8 da citare il concorso \"Imago\", concorso di disegno a tema sociale (ogni anno con un tema diverso) riservato agli studenti di scuole elementari e medie inferiori, e i cui vincitori per le varie categorie vengono decisi dagli stessi visitatori, attraverso una votazione a scrutinio segreto.\nCon la decima edizione (2008) la rassegna ha inaugurato una sezione legata alla animazione digitale 3D.\nL'edizione 2009 ha avuto una quantit\u00e0 di visitatori di molto superiore alle aspettative dell'organizzazione, tanto che vi sono stati vari problemi di sicurezza (ad esempio molti visitatori non sono riusciti neanche ad entrare). A tale edizione sono infatti seguite varie polemiche su Internet da parte di chi ha subito questi disagi, e la creazione di un gruppo su Facebook con oltre 500 iscritti che chiedeva lo spostamento della manifestazione nella pi\u00f9 ampia e spaziosa Mostra d'Oltremare.\nIn seguito alle polemiche, a gennaio 2010, l'organizzazione della fiera ha stabilito, per l'edizione 2010, che il Comicon si dividesse in due sedi: quella storica, Castel Sant'Elmo, ha ospitato gli editori (tranne Panini e J-Pop, che erano alla mostra mercato), i concorsi Imago, i premi Micheluzzi, le proiezioni, le conferenze, l'antiquariato e le mostre artistiche; la nuova sede, pi\u00f9 spaziosa, della Mostra d'Oltremare, invece, ha ospitato la gara cosplay, gli stand relativi a giochi e videogiochi (tra cui un ampio spazio in particolare dello stand Nintendo con varie console Wii in funzione, a disposizione del pubblico con i giochi pi\u00f9 in voga), e la mostra mercato di fumetterie, negozi di giochi o videogiochi e distributori ecc.. Infatti, nell'edizione 2010, il Comicon ha unito a s\u00e9 il Gamecon, creandone un'unica fiera multimediale che spazia su una vasta parte dell'intrattenimento: dal gioco da tavolo, al cartone animato, al fumetto, al videogioco.\nInoltre, sempre dall'edizione 2010, un vincitore della gara cosplay \u00e8 selezionato per le finali a Londra dell'Eurocosplay Championship.\nDal 2011 si tiene a Salerno uno spin-off della manifestazione, diventata a partire dal 2015 un singolo evento dedicato ad un tema specifico.\nDall'edizione 2012, il Castel Sant'Elmo viene abbandonato per spostare tutto l'evento nei padiglioni della Mostra d'Oltremare. La decisione \u00e8 stata presa in seguito ad un sondaggio fatto dall'organizzazione stessa attraverso la propria pagina Facebook ufficiale. Sempre dall'edizione 2012, si inaugura il settore Asian Village, uno spazio tutto dedicato alla cultura giapponese e asiatica.\nNelle varie edizioni sono stati presenti in qualit\u00e0 di ospiti numerosi artisti del settore sia nazionali sia internazionali, tra i quali Milo Manara, Sergio Toppi, David Lloyd (che nell'edizione 2006 ha presentato l'anteprima nazionale di V per Vendetta) e G\u014d Nagai.\nNegli ultimi anni, la gestione degli allestimenti audiovisivi quali, impianti audio, impianti di videoproiezione, regia audio video ecc., sono stati affidati ad una delle aziende leader nel settore contribuendo al successo ed arricchendo l'impatto audiovisivo del Comicon.\nAlla manifestazione principale inoltre si sono aggiunte mostre visitabili anche in giorni precedenti e/o seguenti la manifestazione stessa, ed anche altre mostre ed eventi (inseriti nel programma cosiddetto \"COMIC(ON)OFF\") posti in luoghi al di fuori del luogo principale della manifestazione (es. istituti di cultura, musei, negozi, gallerie ecc.).\nTema centrale.\nAlcune edizioni del Napoli Comicon hanno avuto uno o pi\u00f9 Paesi come ospiti a cui \u00e8 dedicata la manifestazione, e alcune delle mostre, delle proiezioni, delle conferenze e degli incontri vengono dedicati ad artisti e opere del fumetto e dell'animazione provenienti da quei Paesi.\nDall'edizione del 2007 il tema centrale \u00e8 passato dalla nazione (a cui corrisponde una scuola fumettistica) al colore, scelto fra i cinque colori base della stampa tipografica (ciano, magenta, giallo, verde e nero). A ciascuno di questi colori sono associati richiami e simbolismi di vario tipo e genere che fungono da filo conduttore per le varie iniziative presentate.\nA partire dal 2011 Comicon ha inaugurato un altro ciclo quadriennale che vuole legare il Fumetto, inteso come \"nona Arte\", con le altre arti, mostrando nel programma le interazioni e le influenze reciproche. Ogni anno una delle arti sar\u00e0 protagonista in maniera specifica: nel 2011 \u00e8 stata la volta della Musica, mentre nel 2012 \u00e8 stato approfondito il rapporto tra Fumetto e Letteratura, che ha preso il posto della annunciata Architettura, che \u00e8 stato protagonista dell'edizione 2013. Nel 2014 il tema principale, che ha chiuso il ciclo dell'interazione del fumetto con le arti, \u00e8 stato Fumetto e Cinema.\nIl ciclo iniziato nel 2015 e concluso con l'edizione 2017, ha visto il Fumetto confrontarsi con gli altri \"Media\", a partire dalla Stampa nel 2015, gli Audiovisivi nel 2016, e i New Media nel 2017, inserendo contestualmente la nuova figura del Magister, una figura di riferimento, relativa al tema scelto, con cui costruire alcuni aspetti culturali del Festival.\nNel 2018 la manifestazione ha festeggiato le 20 edizioni; nel 2019 Matteo Stefanelli viene nominato direttore creativo, il primo della manifestazione, che abolisce il tema centrale preferendo sviluppare in autonomia ogni dipartimento (fumetti, cinema, tv, videogiochi).\nEdizioni.\nNel 2020 e nel 2021 la convention non si \u00e8 svolta a causa della pandemia globale di Covid-19. In compenso si sono tenuti una serie di eventi, principalmente online, denominati \"Comicon Extra\"."}
{"id": "1606742", "revid": "1305772", "url": "https://it.wikipedia.org/wiki?curid=1606742", "title": "Oak Hill Cemetery", "text": "Con Oak Hill Cemetery ci si pu\u00f2 riferire a:"}
{"id": "1606744", "revid": "110157", "url": "https://it.wikipedia.org/wiki?curid=1606744", "title": "Prefettura di Ben M'Sick", "text": "La prefettura di Ben M'Sick \u00e8 una prefettura d'arrondissement facente parte della prefettura di Casablanca, in Marocco. \nInteramente nella citt\u00e0 di Casablanca, comprende 2 arrondissement:"}
{"id": "1606747", "revid": "253269", "url": "https://it.wikipedia.org/wiki?curid=1606747", "title": "Joan Hickson", "text": "Biografia.\nCominci\u00f2 la sua carriera di attrice nel 1927 in un teatro di provincia. Nel secondo dopoguerra intraprese la carriera cinematografica, partecipando a pi\u00f9 di 80 film.\nIl suo primo contatto con Miss Marple fu nel 1946, quando interpret\u00f2 Miss Pryce nell'opera teatrale \"Appuntamento con la morte\", e successivamente nel film \"Assassinio sul treno\" (1961), nel ruolo della signora Kidder. La sua partecipazione ad \"Appuntamento con la morte\" piacque enormemente ad Agatha Christie, che le scrisse personalmente augurandosi, un giorno, che lei potesse interpretare Miss Marple.\nE cos\u00ec fu quando, nel 1984, la BBC decise di produrre una nuova serie di film su Miss Marple."}
{"id": "1606749", "revid": "767487", "url": "https://it.wikipedia.org/wiki?curid=1606749", "title": "Tenth Dimension", "text": "Tenth Dimension \u00e8 il secondo album dei Blaze ed \u00e8 stato pubblicato nel 2002. Il secondo disco contiene alcune performance live del gruppo e viene promosso ancora peggio del primo, dopo questo album Blaze Bayley entra in un periodo di depressione e dipendenza da alcool e parte della formazione lascia la band, qui figurano una cover degli Iron Maiden, di cui il cantante Blaze Bayley era stato membro fino al 1999, ed una dei Wolfsbane, altro gruppo in cui Bayley aveva militato in giovent\u00f9.\nIl Disco.\nTenth Dimension si caratterizza per un granitico sound heavy metal alla Judas Priest , potente, graffiante e d'impatto immediato, al contrario di Silicon Messiah, pi\u00f9 riflessivo e articolato. L'ugola di Blaze Bayley appare pi\u00f9 in forma che mai: nessuna sbavatura, voce potente e quadrata, cambi di tonalit\u00e0 ripetuti e azzeccati; nulla a che vedere insomma con le prestazioni canore di The X Factor e Virtual XI. A ci\u00f2 si aggiunge un pregevole lavoro di chitarre, abili nell'offrire quei riff rocciosi che tanto piacciono alla platea heavy metal, impreziositi senz'altro dalla produzione di Andy Sneap che ha riservato alle sei corde particolare attenzione.\nTenth Dimension \u00e8 il disco della maturit\u00e0 di Blaze Bayley ; mentre gli Iron Maiden riprendevano tra le proprie file Air Raid Siren Bruce Dickinson e pubblicavano il discusso Brave New World, il determinato singer esplorava la decima dimensione e vi trovava l'inarrestabile sound dell'heavy metal Ottantiano; un suono sporco, cattivo, irresistibile, imperituro. Un disco che segue il sentiero intrapreso con Silicon Messiah, un percorso in definitiva tradizionale, nostalgico e ben scritto in ogni sua parte, esattamente quello che si voleva da lui."}
{"id": "1606753", "revid": "198277", "url": "https://it.wikipedia.org/wiki?curid=1606753", "title": "Amy Macdonald", "text": "Scozzese di Glasgow, si fece conoscere dal pubblico internazionale nel 2008 grazie al singolo \"This Is the Life\", tratto dall'omonimo album in studio d'esordio.\nNella sua carriera ha pubblicato cinque album e un \"greatest hits\", e venduto oltre 12 milioni di dischi in tutto il mondo.\nBiografia.\nGli esordi.\nNativa di Bishopsbriggs, sobborgo di Glasgow, Amy Macdonald inizi\u00f2 a usare la chitarra a dodici anni ispirata dall'abilit\u00e0 di cantautore di Francis Healy, frontman dei Travis; autodidatta, segu\u00ec i tutorial di \"How to Play A Guitar\" su Internet.\nA quindici anni, dopo un incontro a scuola con una music-community chiamata Impact Arts e composta da musicisti locali, fu spinta a esibirsi in spettacoli dell'area di Glasgow organizzati dalla stessa comunit\u00e0 e nei quali, oltre alle proprie composizioni, suon\u00f2 anche cover come \"Everybody Hurts\" dei R.E.M. e una versione lenta di \"Mad World\" dei Tears for Fears.\nGrazie a questi spettacoli, Macdonald ottenne la possibilit\u00e0 di esibirsi in \"coffeehouse\" della Starbucks a Glasgow ed Edimburgo e, col successo ottenuto, fu invitata a seguire in un mini-tour scozzese proprio i Travis (seguiti nello stesso periodo anche da Paolo Nutini), partecipando anche a festival musicali come Glastonbury Festival, Hard Rock Calling, V Festival e T in the Park, che aveva tanto sognato da ragazzina.\nIl successo con \"This Is the Life\".\nGrazie a queste partecipazioni si \u00e8 assicurata un accordo con la Vertigo Records, gi\u00e0 parte dell'Universal Music Group e casa discografica dei The Killers e dei Razorlight, e ha pubblicato i primi due singoli, \"Poison Prince\", il 7 maggio 2007, una canzone sulla torturata vita di Pete Doherty, inizialmente pubblicata in edizione limitata solo online, e \"Mr Rock &amp; Roll\", che l'ha portata tra le prime venti posizioni della classifica dei singoli del Regno Unito. Ha anche pubblicato una versione live della canzone \"Mr. Brightside\" dei The Killers registrata al King Tut a Glasgow.\nIl suo album di debutto, \"This Is the Life\", \u00e8 stato pubblicato il 30 luglio 2007 e ha raggiunto la seconda posizione nella classifica album della Gran Bretagna nella prima settimana di vendite. Il disco ha poi raggiunto la vetta della classifica alcuni mesi pi\u00f9 tardi, nel gennaio del 2008, grazie al successo del singolo \"This Is the Life\", uscito in quel periodo. L'album, cos\u00ec come il singolo omonimo, hanno riscosso un ottimo successo anche in diversi paesi europei, raggiungendo le prime posizioni di diversi paesi come Svizzera, Paesi Bassi e Danimarca. In Europa e negli Stati Uniti d'America il suo disco \u00e8 stato lanciato nell'autunno del 2008.\nOltre a questi, dall'album sono stati estratti altri due singoli, \"L.A.\" e \"Run\", che hanno per\u00f2 riscontrato minor successo. Dal 24 maggio 2007 ha iniziato un tour che l'ha portata a esibirsi in molte citt\u00e0 del Regno Unito e in molti grandi centri nord-europei.\n\"A Curious Thing\".\nNei primi mesi del 2010 \u00e8 stato diffuso, in radio e nei negozi, il singolo \"Don't Tell Me That It's Over\", che ha riscontrato un buon successo in diversi paesi.\nIl singolo ha anticipato la pubblicazione del secondo disco della cantautrice, \"A Curious Thing\", pubblicato per l'etichetta discografica Mercury nel mese di marzo, che ha raggiunto il primo posto delle classifiche di vendita in Germania, Austria e Svizzera e il secondo posto nei Paesi Bassi, Belgio e Grecia. In Inghilterra si \u00e8 invece piazzato al quarto posto. Come era successo con il primo album, i vari singoli pubblicati dopo il primo (\"Spark\", \"This Pretty Face\", \"Love Love\" e \"Your Time Will Come\") non hanno riscosso un grande successo e sono usciti ben presto dalle stazioni radiofoniche. Successivamente la cantante ha intrapreso un tour, denominato \"Love Love UK Tour\", che l'ha portata nelle principali citt\u00e0 del Regno Unito, tra cui Manchester, Glasgow, Newcastle, Londra e Cambridge.\n\"Life in a Beautiful Light\" e \"Under Stars\".\nNel 2011 la cantante aveva annunciato di essersi messa all'opera nella scrittura di nuovi brani da inserire nel prossimo lavoro, con data d'uscita da destinarsi. Nei primi mesi del 2012 Amy ha comunicato ufficialmente sul suo sito web l'uscita del primo singolo del nuovo album, \"Slow It Down\". L'uscita del terzo album, \"Life in a Beautiful Light\", avviene l'11 giugno dello stesso anno.\nDopo 5 anni dall'ultimo album, il 6 gennaio 2017, la cantautrice scozzese pubblica il nuovo singolo Dream On e successivamente l'album intitolato Under Stars il 17 febbraio. Ottiene un discreto successo venendo premiata con un disco d'Oro. Su YouTube vengono pubblicati i video di Automatic e Down By The Water.\n\"Woman Of The World\" e \"The Human Demands\".\nNel 2018 MacDonald pubblica la sua prima compilation, \"Woman Of The World (The Best Of 2007-2018)\", che include tutti i suoi precedenti singoli e l'inedito \"Woman Of The World\".\nIl 28 agosto 2020 pubblica il singolo \"The Hudson\" che anticipa il suo quinto album \"The Human Demands\", in uscita sul finire del 2020.\nStile e influenze.\nLa voce di Amy MacDonald viene classificata come contralto. L'artista cita Travis, The Killers e Rammstein come sue principali influenze.\nVita privata.\nDal 2018 Amy Macdonald \u00e8 sposata con il calciatore scozzese Richard Foster.\nMacdonald si dichiara simpatizzante del .."}
{"id": "1606755", "revid": "124057231", "url": "https://it.wikipedia.org/wiki?curid=1606755", "title": "Prefettura di Casablanca", "text": "La prefettura di Casablanca \u00e8 una delle prefetture del Marocco, parte della regione della Casablanca-Settat.\nGeografia antropica.\nSuddivisioni amministrative.\nLa prefettura di Casablanca conta 16 quartieri (\"arrondissement\") della citt\u00e0 di Casablanca raggruppati in 8 prefetture di arrondissement e 1 municipalit\u00e0:"}
{"id": "1606757", "revid": "110157", "url": "https://it.wikipedia.org/wiki?curid=1606757", "title": "Chiesa di San Lorenzo (Cogorno)", "text": "La chiesa di San Lorenzo \u00e8 un luogo di culto cattolico situato nel comune di Cogorno, in via Benedetto Chiappe, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sturla e Graveglia della diocesi di Chiavari.\nStoria.\nAnticamente, sul luogo dove oggi sorge l'attuale edificio parrocchiale, era presente un antico monastero dei monaci Benedettini, risalente molto probabilmente all'XI secolo. La propriet\u00e0 di tale monastero pass\u00f2 sotto il controllo dell'abbazia benedettina della Chiusa di San Michele (Torino) - conosciuta con la denominazione de Sacra di San Michele - per ordine pontificio di papa Urbano II che ne decret\u00f2 la propriet\u00e0 con la bolla papale datata al 17 marzo 1095.\nIl possesso del monastero verr\u00e0 negli anni successi confermata anche dai pontefici Innocenzo II nel 1134, Innocenzo III nel 1216 che nell'occasione elenc\u00f2 e cens\u00ec i vari possedimenti della diocesi di Torino in Italia, Francia e Spagna, e da papa Innocenzo IV - uno dei maggiori esponenti della famiglia nobiliare dei Fieschi - che nel 1245 ricontroll\u00f2 l'elenco del suo predecessore apportandone qualche modifica.\nFu soltanto nel 1258 che la chiesa di San Lorenzo di Cogorno divent\u00f2, per bolla pontificia di Alessandro IV, possedimento della basilica dei Fieschi del borgo fliscano di San Salvatore; in quell'occasione l'edificio fu inoltre eretto a Prioria. Negli anni a seguire alla parrocchia, che gi\u00e0 nella visita apostolica di monsignor Francesco Bossi del 1582 risult\u00f2 Rettoria indipendente, le fu aggiunta la comunit\u00e0 parrocchiale di Sant'Antonino martire di Breccanecca; quest'ultima, attuale frazione del comune, fu resa indipendente da Cogorno dal 13 agosto del 1825. Nel 1899 fu elevata a Prevostura.\nDescrizione.\nI lavori per la riedificazione dell'edificio avvennero tra il 1720 e il 1723 e la sua consacrazione ufficiale fu celebrata il 23 ottobre del 1796 dall'arcivescovo di Genova monsignor Giovanni Lercari; l'adiacente campanile fu invece eretto quasi un secolo prima, tra il 1626 e il 1627.\nNuovi lavori, urgenti a causa di un'improvvisa frana, interessarono la struttura nel 1883 che vide il rifacimento del coro e delle due sagrestie; gli ultimi restauri conservativi risalgono al 2000 dove si \u00e8 proceduto al rifacimento della facciata e della torre campanaria; la torre campanaria ospita un concerto di otto campane fuse, le prime cinque dalla fonderia Barigozzi di Milano nel 1908, la Campana Maggiore \u00e8 stata rifusa dalla fonderia Picasso di Avegno nel 1921 a seguito di rottura, e le tre campane minori sono state fuse nel gennaio 2013 dalla ditta ECAT di Mondov\u00ec.\nL'interno si presenta in stile barocco, rettangolare con volta a botte lunettata, e con la presenza di sei cappelle laterali lungo le pareti scandite da lesene."}
{"id": "1606758", "revid": "767487", "url": "https://it.wikipedia.org/wiki?curid=1606758", "title": "Merghindeal", "text": "Merghindeal (in ungherese \"Morgonda\", in tedesco \"Mergenthal\" o \"Marienthal\") \u00e8 un comune della Romania di 1.277 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Dealu Frumos e Merghindeal.\nIl monumento principale del comune \u00e8 il Tempio fortificato: si tratta di un edificio costruite alla fine del XIII secolo e fortificato nel XV secolo. Aspetto caratteristico del tempio sono le due torri di altezza analoga costruite sopra le due estremit\u00e0, delle quali quella che sovrasta il coro \u00e8 probabilmente la pi\u00f9 recente."}
{"id": "1606763", "revid": "99582074", "url": "https://it.wikipedia.org/wiki?curid=1606763", "title": "Prefettura di Al Fida-Mers Sultan", "text": "La prefettura di Al Fida-Mers Sultan \u00e8 una prefettura d'arrondissement facente parte della prefettura di Casablanca, in Marocco. \nInteramente nella citt\u00e0 di Casablanca, comprende due arrondissement:"}
{"id": "1606764", "revid": "713168", "url": "https://it.wikipedia.org/wiki?curid=1606764", "title": "Bandiere del Regno di Napoli", "text": "Nella storia del Regno di Napoli i vari monarchi o governi che si sono succeduti nell'amministrazione del suo territorio hanno adottato diverse bandiere, in corrispondenza spesso con il cambio delle dinastie regie.\nEpoca normanna.\nIn et\u00e0 normanna, il Napoletano era parte del Regno di Sicilia.\nEpoca sveva.\nIn et\u00e0 sveva, il Napoletano era sempre parte del Regno di Sicilia. \nBandiera angioina.\nLa prima vera e propria bandiera del regno di Napoli fu quella adottata da Carlo I al momento della sua incoronazione a Re di Sicilia. \u00c8 l'evoluzione del suo blasone in cui erano rappresentati i gigli di Francia, una concessione araldica che il regno di Francia dava, a partire da Filippo il Bello ai nobili di particolare merito. Sulla cima della bandiera, in linea con quanto rappresentato dallo stemma angioino, vi \u00e8 il lambello rosso a tre gocce che contraddistingue il ramo cadetto della casa d'Angi\u00f2. Il simbolo araldico divenne caratteristico delle famiglie del partito guelfo, capeggiato da Carlo I di Napoli, il quale lo diede in concessione alle casate nobiliari devote al nuovo sovrano di Napoli. Il lambello \u00e8 rappresentato spesso in una forma tipica detta \"capo d'Angi\u00f2\" o \"capo di Napoli\".\nBandiera aragonese.\nLa bandiera aragonese fu portata a Napoli da Alfonso I, il quale riusc\u00ec nell'unificazione della corona del \"rex Siciliae ultra\" (o re di Trinacria, ovvero la Sicilia aragonese) con quella del \"rex Siciliae citra\" (regno di Sicilia angioino, ovvero il regno di Napoli) nel titolo di \"rex Utriusque Siciliae\". Come bandiera del regno di Napoli egli adott\u00f2 sia la versione tradizionale del suo stato, le \"Barre di Aragona\", consistente in quattro barre orizzontali rosse su sfondo giallo, che, secondo la leggenda, rappresenterebbero le quattro linee rosse tracciate da Goffredo il Villoso sul proprio scudo dorato poco prima di morire in una battaglia contro gli arabi, sia una nuova bandiera locale creata inquartando le Barre di Aragona, con le insegne degli Angi\u00f2-Durazzo, che, oltre a quella napoletana, avevano cinto le corone di Ungheria e, nominalmente, di Gerusalemme.\nViceregno francese, spagnolo e austriaco.\nIn seguito alla guerra d'Italia del 1499-1504 il regno di Napoli venne conquistato da Luigi XII di Francia. Tale occupazione persistette sino al gennaio del 1504, quando i francesi cedettero il regno agli aragonesi con l'armistizio di Lione. \nIn seguito alla morte di Ferdinando II d'Aragona, avvenuta nel 1516, il regno divenne un viceregno della corona spagnola, rimanendovi fino al 1707, quando venne occupato dagli austriaci nel contesto della guerra di successione spagnola. \nA partire da quell'anno (formalmente dal 1713, anno della stipula del trattato di Utrecht) sino al 1734, il regno di Napoli fu un viceregno del Sacro Romano Impero. \nBandiera borbonica.\nNel 1734 il regno di Napoli venne conquistato dagli spagnoli, nel contesto della guerra di successione polacca. La definitiva separazione tra la corona spagnola e quelle napoletana e siciliana si concretizz\u00f2 nel 1759. Il regno venne assegnato ad un ramo dei Borbone di Spagna, chiamato in seguito Borbone delle Due Sicilie. Durante tutto il periodo borbonico il vessillo del regno fu una bandiera bianca, colore dei Borbone di Francia, sulla quale era rappresentato il blasone della famiglia reale. Questa usanza verr\u00e0 mantenuta anche quando i regni di Napoli e Sicilia verranno unificati nel Regno delle Due Sicilie.\nBandiera repubblicana.\nLa bandiera repubblicana fu direttamente ispirata al tricolore francese, dove per\u00f2 invece che il celebre blu, bianco e rosso che si vuole sia la combinazione dei colori dello stemma di Parigi con il colore reale dei Borbone, al bianco si sostituisce l'oro (colore dello stemma di Napoli) e al blu il turchino.\nBandiere napoleoniche.\nLa prima bandiera napoleonica (1806-1808) del Regno di Napoli (1806-1815) fu adottata quando Giuseppe Bonaparte divenne re di Napoli (1806), riprendendo il tricolore della repubblica romana sorta in et\u00e0 rivoluzionaria e caduta poi nel 1799. Giuseppe Bonaparte frequent\u00f2 spesso Roma durante la rivoluzione come ambasciatore della prima repubblica francese, potendo assistere poi anche alla fine dell'esperienza rivoluzionaria, quando le truppe borboniche si spinsero fino a Roma per reinsediare il governo pontificio. Quando per\u00f2 Napoleone torn\u00f2 ad occupare Napoli, inviando nel Mezzogiorno le truppe francesi al comando di Laurent de Gouvion-Saint Cyr, conquistato il Napoletano, nomin\u00f2 suo fratello Giuseppe Bonaparte re di Napoli. Roma intanto veniva annessa all'impero francese insieme alla Toscana: il nuovo re di Napoli, per connotare l'identit\u00e0 italiana del Mezzogiorno, adott\u00f2 come vessillo del suo regno gli antichi simboli della rivoluzione romana. Il tricolore romano era costruito sul modello di quello francese: le bande per\u00f2 erano orizzontali e al blu fu sostituito il nero, colore del drago capitolino, simbolo del potere laico restaurato che avrebbe dovuto governare su Roma e sull'antica teocrazia pontificia. Con l'avvincendamento sul trono di Napoli di Gioacchino Murat (1808), dopo la partenza di Giuseppe Bonaparte per la Spagna, i colori della rivoluzione romana furono disposti in modo tale da rappresentare, nella bandiera, una sorta di losanga, secondo la consuetudine dei rivoluzionari italiani ai tempi di Napoleone. La prima bandiera murattiana (1808-1811) conteneva anche il nuovo stemma delle Due Sicilie (prima rappresentazione come entit\u00e0 storico-geografica), con l'aquila imperiale francese, il triscele siciliano e il cavallo di Napoli. La seconda bandiera murattina (1811-1815), la pi\u00f9 originale fra i simboli del Mezzogiorno, rappresentava lo stemma del nuovo stato in un vessillo a sfondo azzurro circondato da una cornice rettangolare scaccata di rosso e bianco. Lo stemma unisce all'aquila d'oro, simbolo dell'Impero francese, il cavallo nero su sfondo dorato come emblema di Napoli e il triscele per rappresentare la Sicilia. La corona all'apice dello stemma rappresenta il titolo regale di Murat ottenuto secondo una costituzione, lo statuto di Baiona, mentre lo sfondo per la prima volta riprende i colori dello stemma degli Altavilla, primi sovrani di Sicilia. Per la prima volta l'unione formale, rivendicata da Murat, delle corone di Sicilia e Napoli era rappresentata in una bandiera. Nel titolo di re di Sicilia, annesso a quello ereditario del Legato di Sicilia per cui il re esercitava il controllo assoluto sul clero nazionale e sulle propriet\u00e0 delle parrocchie, i movimenti politici rivoluzionari, giansenisti e anticurialisti individuavano la legittimazione storica alle loro ambizioni giurisdizionaliste."}
{"id": "1606765", "revid": "110157", "url": "https://it.wikipedia.org/wiki?curid=1606765", "title": "Provincia di Mediouna", "text": "La provincia di Mediouna \u00e8 una delle province del Marocco, parte della regione della Casablanca-Settat. \nGeografia antropica.\nSuddivisioni amministrative.\nConta 2 municipalit\u00e0 e 3 comuni:"}
{"id": "1606769", "revid": "287204", "url": "https://it.wikipedia.org/wiki?curid=1606769", "title": "Serge Gakpe", "text": ""}
{"id": "1606771", "revid": "125082985", "url": "https://it.wikipedia.org/wiki?curid=1606771", "title": "Mario Gori", "text": "Biografia.\nMario Gori, nato Mario Di Pasquale, figlio di Salvatore e Maria Arca, prese come pseudonimo il cognome \"Gori\" in onore dell'anarchico toscano Pietro Gori che era nato, a causa del lavoro del padre, a Messina.\nNel 1937, terminate le scuole elementari a Niscemi, Mario Gori si iscrive al ginnasio \u201cBonaventura Secusio\u201d di Caltagirone dove supera a pieni voti l'esame di maturit\u00e0 classica. Alcuni suoi professori sostennero che egli avesse svolto il tema di italiano in versi. Dopo la maturit\u00e0 Gori comincia ad imporsi all'attenzione degli intellettuali come poeta, conferenziere e organizzatore di recital.\nNel 1944 pubblica a Caltagirone il volume \"Germogli\", una raccolta di 39 poesie apprezzata da amici e professori che racchiude il meglio dei primi tentativi lirici del giovane studente.\nNel 1945 si iscrive presso la Facolt\u00e0 di medicina e chirurgia dell'Universit\u00e0 degli Studi di Catania che abbandona nel 1947 per dedicarsi interamente al giornalismo e alla poesia. Nello stesso anno entra nella redazione del Corriere di Sicilia, all'epoca edito proprio a Catania. Nella citt\u00e0 etnea nel 1946 \u00e8 promotore, insieme ad altri scrittori e intellettuali, del movimento letterario siciliano denominato Trinacrismo, che si poneva l'obiettivo di rinnovare la poesia dialettale.\nNel 1954 si trasferisce a Pisa dove intraprende nuovamente, sperando di portarli a termine, gli studi di Medicina. Il vivace ambiente culturale pisano e la passione che egli nutre verso la letteratura lo assorbono completamente, inducendolo a rinunciare per sempre agli studi. In Toscana Gori conosce Pier Maria Rosso di San Secondo con il quale intrattiene un rapporto di cordiale amicizia e di stima reciproca. A Pisa fonda il centro di arte e cultura \"La Soffitta\".\nNel 1955 rientra a Niscemi a seguito delle pressioni da parte della madre, sia a causa del forte richiamo che su di lui esercita il paese natio. Nello stesso anno pubblica a Catania un volume di poesia in lingua siciliana intitolato \"Ogni jornu ca passa\".\nNel 1957 pubblica un volume di poesie in lingua italiana intitolato \"Un garofano rosso\", che raccoglie la produzione pi\u00f9 prestigiosa del poeta. Di quest'opera ne sono state approntate due distinte edizioni: la prima contiene 25 poesie e l'introduzione di Giuseppe Ravegnani e un'altra, edita nel 1958, arricchita di altre sette liriche. Entrambe le edizioni rappresentano il momento pi\u00f9 elevato nella produzione poetica di Gori.\nNel 1958 pubblica \"I ragazzi di Butera\", un saggio che affronta argomenti di natura didattica e pedagogica. Si tratta, nello specifico, della presentazione di dieci giovani pittori che all'epoca frequentavano la Scuola Media dell'omonima citt\u00e0. Dell'iniziativa si interessarono la RAI e la BBC di Londra.\nMario Gori \u00e8 stato un poeta molto apprezzato dalla critica, prova ne sono gli innumerevoli premi e riconoscimenti ricevuti. Nel 1956 \u00e8 vincitore del premio letterario \"La Procellaria\", nel 1957 vince i premi letterari \"Primo Vere\" e \"Isolabella\", mentre nel 1958 \u00e8 segnalato al premio \"Cianciano\" e \"Carducci\". Nel 1958 vince il premio di narrativa indetto dal Ministero dell'Interno, con la raccolta di novelle intitolata \"Il Circolo dei civili\", rimasta inedita fino al 1991 e poi confluita nell'opera omnia curata da Giuseppe Blanco. Il riconoscimento pi\u00f9 importante arriva nel 1959, quando la Presidenza del Consiglio dei Ministri gli assegna il premio cultura per la sua attivit\u00e0 di scrittore.\n\u00c8 stato il fondatore e direttore delle riviste letterarie \"La Soffitta\" (1957 - 1961), \"Il Banditore Sud\" (1961) e \"Sciara\" (1965), che vantavano le firme di prestigiosi collaboratori, tra questi Giuseppe Villaroel, Mario Farinella e Gesualdo Manzella Frontini. Molte sue liriche sono state tradotte in cecoslovacco, greco, castigliano, tedesco, inglese, jugoslavo e spagnolo.\nMario Gori ha svolto un'intensa attivit\u00e0 di promotore culturale; ha partecipato alla vita culturale regionale e nazionale e ha stretto rapporti di stima e corrispondenza con i maggiori intellettuali dell'epoca quali Salvatore Quasimodo, Leonardo Sciascia, Cesare Zavattini, Alfonso Gatto, Alberto Bevilacqua, Santi Correnti, Giorgio Caproni, Fortunato Pasqualino, Bonaventura Tacchi, Giuseppe Ravegnani, Bernardino Giuliana e Giuseppe Zagarrio.\nMuore a Catania ed \u00e8 sepolto nel cimitero di Niscemi. La sua citt\u00e0 natia ha omaggiato l'illustre concittadino dedicandogli una delle arterie principali del paese nonch\u00e9 la Biblioteca comunale, attualmente sita in via IV Novembre, in un edificio risalente al XIX secolo. Nel mese di maggio del 2018 a Niscemi \u00e8 stato intitolato all'illustre poeta l'ex Plesso scolastico \"Calatafimi\", afferente al II Circolo Didattico, per l'occasione, presso il nuovo Plesso Mario Gori \u00e8 stato inaugurato un museo contenente cimeli appartenuti al poeta, foto d'epoca, lettere manoscritte e manoscritti editi e inediti. Il comune di Butera ha intitolato a Mario Gori la scuola media cittadina, inoltre hanno intitolato strade cittadine alla memoria del poeta niscemese i comuni di Caltanissetta, San Cataldo, Caltagirone e Cascina, in provincia di Pisa."}
{"id": "1606774", "revid": "1005847", "url": "https://it.wikipedia.org/wiki?curid=1606774", "title": "Chachapoyas (citt\u00e0)", "text": "Chachapoyas \u00e8 una citt\u00e0 del Per\u00f9, capoluogo della provincia di Chachapoyas e della regione di Amazonas, situata nella sierra nord del Per\u00f9.\nToponimo.\nChachapoyas deriva dal vocabolo Quechua \"chachapoyacuno\" che significa \"bosco o monte di nebbia\".\nStoria.\nLa citt\u00e0 fu fondata dal capitano realista Alonso de Alvarado il 5 settembre 1538. Fu creata per essere la capitale dell'est del Per\u00f9 dalla riva destra del r\u00edo Mara\u00f1\u00f3n fino alle frontiere con i paesi vicini. \u00c8 una delle citt\u00e0 pi\u00f9 antiche del Per\u00fa e una delle poche che mantengono ancora un'aria signorile e una forte influenza ispanica. Terra di orchidee, di canna da zucchero e di caff\u00e8, di gare di ballo e ottimi cibi, \u00e8 capace di affascinare chiunque la visiti.\nAntica culla della civilt\u00e0 dei Chachapoyas, la citt\u00e0 fu sottomessa all'impero Inca nel secolo XV e in seguito, al momento della conquista spagnola, fu di nuovo fondata dallo spagnolo Alonso de Alvarado col nome di San Juan de la Frontera de los Chachapoyas nel 1538; la sua Plaza de Armas e le piccole stradine in pietra datano di questa epoca e si sono conservate fino ad ora. Nel 1821 arrivarono a Chachapoyas i patrioti peruviani e i realisti, e la citt\u00e0 si convert\u00ec immediatamente in uno dei primi dipartimenti (1832). \u00c8 sede vescovile dal 1843. \u00c8 molto famosa la sua biblioteca. La citt\u00e0 conserva il carattere coloniale delle sue costruzioni.\nLa fortezza di Kuelap.\nQuesta impressionante cittadella fortificata \u00e8 situata sulla cima di una montagna strategica per dominare le valli circostanti. Sembra che Kuelap fosse abitata nell'anno 1000 d.C. da circa 3000 persone e rimase sconosciuta agli Inca e agli Spagnoli. Fu abbandonata all'improvviso, forse per una lotta interna o a causa di un'epidemia. \nL'accesso alla cittadella \u00e8 un sentiero che si stringe mano a mano che si avanza tra le mura imponenti, come un imbuto, fino a permettere, per motivi di difesa, l'ingresso di una sola persona per volta.\nL'atmosfera che regna all'interno di Kuelap \u00e8 veramente speciale, non solo per il limitato numero di visitanti. Come raccontano i locali, gli antichi abitanti ritornano sempre a visitare le loro case e alcuni dicono di averli incontrati tra gli alberi ricoperti di muschio e costellati di licheni, orchidee e altre bellissime piante epifite. Queste piante crescono su altre piante per ricevere la luce solare necessaria alla fotosintesi. Non sono parassite, perch\u00e9 non sottraggono nutrimento alla piante sulla quale crescono, e infatti le incontriamo anche aggrappate alle rocce.\nDue sono le cittadelle interne alla stessa fortezza, quella in alto, dove vivevano sacerdoti e militari di classe alta, e quella in basso dove sono raggruppati 335 edifici circolari destinati a soldati e civili di diversa estrazione sociale.\nAll'estremo sud incontriamo una costruzione circolare con la forma di un cono tronco rovesciato, di circa sei metri, chiamata Tintero, che si suppone svolgesse una funzione cerimoniale.\nIn realt\u00e0 Kuelap \u00e8 un posto ancora avvolto nel mistero e che sembra restio a lasciarsi decifrare. Sappiamo che i costruttori utilizzarono circa 100.000 blocchi di pietra del peso di 100\u00a0kg l'uno, che fa di Kuelap la pi\u00f9 grande costruzione archeologica d'America.\nUbicazione, geografia e risorse.\nQuesta citt\u00e0 si trova a un'altitudine di 2.334 m s.l.m., nel nord-est peruviano, vicino al fiume Utcubamba. Grazie al suo clima temperato produce buoni raccolti di cereali, canna da zucchero, caff\u00e8 e manioca.\nGeografia fisica.\nClima.\nIn questa parte del Per\u00f9, che si trova vicino alla selva, la temperatura media \u00e8 di 18\u00a0\u00b0C e l'umidit\u00e0 relativa \u00e8 di 74 per cento. Comunque il visitatore non deve pensare che si tratti di una zona troppo calda, visto che in certe zone la temperatura pu\u00f2 arrivare a 2\u00a0\u00b0C.\nA Chachapoyas il clima \u00e8 temperato, moderatamente piovoso e con variazioni termiche moderate.\nLa media annuale di temperatura massima e minima (periodo 1960-1991) sono rispettivamente di 19,8\u00a0\u00b0C e 9,2\u00a0\u00b0C.\nLe precipitazioni medie annue per il periodo 1960-1991 sono di 777,8\u00a0mm.\nInfrastrutture e trasporti.\nLa citt\u00e0 \u00e8 collegata perfettamente alla costa grazie alla strada, e per via aerea con la capitale peruviana e con l'interno.\nLa strada che unisce la Marginal de la Selva (Carretera Fernando Bela\u00fande Terry) alla montagna di Pedro Ruiz con destinazione Chachapoyas \u00e8 solo in terra battuta, anche se nel 2007 si \u00e8 iniziato ad asfaltarla. Questa strada \u00e8 lunga circa 60\u00a0km, ma a causa delle cattive condizioni in cui si trova ci vogliono quasi due ore per percorrerla.\nAttrazioni turistiche.\nPlaza de Armas de la ciudad de Chachapoyas: la Piazza d'Armi, situata nel centro della citt\u00e0, dove risalta la fontana in bronzo di origine coloniale. Pi\u00f9 in periferia, si pu\u00f2 trovare la sede dell'arcivescovado, che fu la casa dove nacque il precursore dell'indipendenza peruviana, don Alejandro Toribio Rodr\u00edguez de Mendoza Collantes.\nPozo de Yanayacu: il pozzo fu costruito nello stesso luogo in cui, secondo la leggenda, San Toribio de Mogrovejo fece uscire l'acqua da una roccia, e mise fine alla siccit\u00e0 nella regione. (Ubicazione: Cerro Luya Urco a 1\u00a0km dalla Plaza de Armas della citt\u00e0 di Chachapoyas, circa 15 minuti a piedi. Fuente Cuyana o Fuente de Amor, chiamata cos\u00ec a causa della trasparenza delle sue acque cristalline. La leggenda dice che se un forestiero visita questo luogo e beve quest'acqua, vivr\u00e0 per sempre a Chachapoyas.\nPampas de Higos Urco: luogo dove, durante le lotte per l'indipendenza, si svolse la Battaglia di Higos Urco (6 giugno 1821). Ubicazione: El Triunfo s/n, quartiere di Higos.\nHuancas:\n\u00e8 un villaggio tradizionale che, malgrado la breve distanza dalla citt\u00e0 di Chachapoyas, conserva i suoi costumi e le sue tradizioni. \u00c8 situato a nord, dove gli abitanti vivono essenzialmente di agricoltura (attivit\u00e0 maschile) e della fabbricazione di vasi (attivit\u00e0 femminile). Gli utensili come le pentole e le anfore si fabbricano a mano. La produzione \u00e8 interessante da osservare, specialmente quando essa si realizza in un ambiente naturale, con il legno locale. A 20 minuti di distanza esiste un belvedere naturale dal quale si pu\u00f2 vedere il fiume Sonche e il nord. A 1 ora di distanza a piedi, nella collina di Huanca Urco, si possono osservare dei resti archeologici, molte orchidee e una vista panoramica sulle valli ed i fiumi Utcubamba, Sonche y Vituya. Il patrono di Huancas \u00e8 il Se\u00f1or de los Milagros, unico nel suo genere, visto che il Cristo Morado di questo villaggio \u00e8 un'immagine e non una tela, come quello di Lima.\nRitornando a Huancas attraverso la zona del Colorado, si possono visitare:\nSantuario de la Virgen Asunta: pu\u00f2 definirsi di tipo moderno, con elementi coloniali. Qui riposa la Patrona della citt\u00e0 di Chachapoyas, l'Assunta, a partire dall'inizio delle se festivit\u00e0 nel mese di agosto.\nIl Vescovado: la casa dove nacque Toribio Rodr\u00edguez de Mendoza \u00e8 all'interno del vescovado della Diocesi di Chachapoyas. \u00c8 una \"casona\" molto antica che conserva le tipiche caratteristiche coloniali di Chachapoyas. Contiene dei mobili antichi ed importanti, ritratti dei vescovi di Chachapoyas, una Bibbia molto antica e degli arazzi dei tempi coloniali.\nLa Casona Monsante: dichiarata monumento storico, conserva un'architettura tradizionale di Chachapoyas. Fu utilizzata come vendita di tabacco, e oggi si \u00e8 riconvertita in ostello, che contiene un ampio patio coloniale. Contiene belle begonie, un orto di orchidee e pi\u00f9 di 1500 piante esotiche della regione.\nLa tradizione racconta che all'epoca degli incas le persone considerate negative a causa del loro cattivo comportamento erano portate per punizione lontano dalla capitale imperiale, Cusco, verso le attuali terre di Huancas.\nCascata di Gocta\nLa terza cascata pi\u00f9 grande del mondo e una delle pi\u00f9 belle si trova nel dipartimento di Amazonas. Si tratta della cascata Gocta, che non \u00e8 presente sulle carte e, a causa della sua lontananza, richiama poco l'attenzione. Una camminata di 3h30-5h00 porta alla cascata, partendo da San Pedro Valera o Cocachimba.\nLa cascata si trova in un'ampia valle di foresta tropicale, ed \u00e8 composta in tutto da 22 cascate d'acqua."}
{"id": "1606779", "revid": "767487", "url": "https://it.wikipedia.org/wiki?curid=1606779", "title": "Mic\u0103sasa", "text": "Mic\u0103sasa (in ungherese \"Mikesz\u00e1sza\", in tedesco \"Feigendorf\") \u00e8 un comune della Romania di 2.270 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Chesler, Mic\u0103sasa, \u021aapu, V\u0103leni.\nMonumenti di una certa importanza del comune sono il Castello Brukenthal e il Tempio fortificato di \u0162apu."}
{"id": "1606780", "revid": "767487", "url": "https://it.wikipedia.org/wiki?curid=1606780", "title": "As Live as It Gets", "text": "As Live as it Gets \u00e8 il primo album live dei Blaze ed \u00e8 stato pubblicato nel 2003. Oltre alle canzoni originali della band, contiene anche alcune cover dei Wolfsbane e degli Iron Maiden, di cui il cantante Blaze Bayley era stato membro, ed anche una cover della canzone \"Dazed and Confused\" dei Led Zeppelin.\nIl Disco\nAs Live as it gets \u00e8 in definitiva un ottimo lavoro che ci mostra un Blaze Bayley grintoso, in forma come non mai, completamente ristabilito dopo la conclusione della sua esperienza negli Iron Maiden e viene ben supportato dalla \u201csua\u201d Heavy Metal band.Si comincia con la fulminante Speed of light, cavalcata veramente travolgente che vede fin da subito protagoniste le chitarre di Wray / Slater impegnate in buoni riff. Molto elevato il ritmo dettato da Singer (Batteria) che riscalda a dovere (delicato compito di ogni opener nei Live) il pubblico. When two worlds collide \u00e8 la prima traccia maideniana; una canzone ben interpretata e che si lascia ascoltare senza problemi. Steel invece \u00e8 una chicca che rispolvera il passato di Blaze Bayley (Wolfsbane). Una song dal tempo incalzante, dettato magistralmente dal basso di Naylor, che non lascia scampo cos\u00ec come la voce bassa e penetrante di Blaze accompagnata da un bel muro elettrico. Kill and destroy \u00e8 al limite con il thrash. Riff che definire granitici \u00e8 davvero poco garantiscono potenza e ancora potenza a questo pezzo vario che a tratti si \u201cammorbidisce\u201d per poi ritornare alle dure sonorit\u00e0 iniziali. End dream \u00e8 un pezzo che va a \u201cstrappi\u201d alternando ritmi lenti e pesanti ad altri pi\u00f9 veloci e melodici. Si rallenta giustamente con Stare at the sun bellissima ballad dall'inizio struggente che poi minuto dopo minuto si apre diventando trascinante con le sue melodie curate impreziosite dall'ugola di Blaze che sfoggia tutta la sua estensione vocale. Land of the blind ha un tempo vario e un il sound futuristico, a tratti ipnotico e tortuoso. Silicon Messiah \u00e8 un brano melanconico e rabbioso allo stesso tempo. Dopo un inizio triste e \u201clento\u201d la canzone prende vigore; il chorus, semplicissimo quanto incalzante, e il break centrale rendono il pezzo in questione originale e molto godibile anche dal vivo. Dazed &amp; Confused \u00e8 come dice Bayley nel disco una \u201cbastardizzazione\u201d di una song di Plant. Cover cantata benissimo e ben reinterpretata.\nIl secondo cd comincia con Virus (inedito di The Best of the Beast). Bellissime le diverse sfuriate veloci ed esaltanti in totale contrapposizione che l'inizio e con la fine della song in questione. In the Brave Singer e Naylor (batteria e basso) sono impegnatissimi a dettare a ritmi a dir poco vertiginosi. Fantastica la successione incessante delle strofe per una cavalcata che dal vivo \u00e8 semplicemente perfetta. Stranger to the light vede come protagoniste assolute le chitarre di Slater e Wray capaci di creare riff e assoli oscuri; atmosfere cupe e tetre magistralmente interpretate dalla voce bassa di Bayley. Ed ecco giungere l'esplosiva Identity una perla di Heavy Metal puro, suonato e cantato benissimo da tutta la formazione e che il pubblico ha gradito, e non poco. \u00c8 tempo di rispolverare il passato con gli Iron ed ecco giungere in successione Sign of the cross e Futureal, (rispettivamente le due migliori canzoni di The X Factor e di Virtual XI). Segue Gost in the machine; riff potenti si alternano a pezzi pi\u00f9 accattivanti e curati, da brivido il break centrale che vede il pubblico cantare pi\u00f9 volte \u201cDo You Want To Live Forever!\u201d Born as a stranger mostra il lato pi\u00f9 melodico dei Blaze capaci anche di proporre tracce dall'altissimo potenziale commerciale senza per questo tradire l'Heavy pi\u00f9 puro. Chiude il live Tenth dimension dotata di un ritmo davvero coinvolgente dettato magistralmente da basso e batteria. Una cavalcata senza punti deboli che si \u00e8 rivelata degna di chiudere questo doppio cd molto bello As live as it gets."}
{"id": "1606783", "revid": "484362", "url": "https://it.wikipedia.org/wiki?curid=1606783", "title": "Gabala", "text": ""}
{"id": "1606787", "revid": "287204", "url": "https://it.wikipedia.org/wiki?curid=1606787", "title": "Micasasa", "text": ""}
{"id": "1606789", "revid": "36426", "url": "https://it.wikipedia.org/wiki?curid=1606789", "title": "Vescovo di Pamiers", "text": ""}
{"id": "1606791", "revid": "2131378", "url": "https://it.wikipedia.org/wiki?curid=1606791", "title": "Unione Sportiva Vigor Senigallia", "text": "L'FC Vigor Senigallia, pi\u00f9 comunemente chiamata Vigor, \u00e8 la principale squadra di calcio di Senigallia (AN), i suoi colori sociali sono il blu e il rosso.\nStoria.\nLe origini.\nLa societ\u00e0 nasce nel 1921 per volont\u00e0 di giovani cittadini appassionati del football.\nNei primi anni di vita partecipa a campionati importanti quali Prima Divisione '21-'22 e la Seconda Divisione e si scontra con importanti squadre marchigiane (, Maceratese, ) e di altre regioni (, , ).\nAll'inizio degli anni trenta vengono istituite le categorie attuali, Serie A, B e C, ma la societ\u00e0 non \u00e8 ancora al livello delle squadre maggiori e in quegli anni disputa soltanto dei campionati di categoria inferiori, soprattutto regionali.\nAlti e bassi nel dopoguerra.\nNel primo decennio del dopoguerra il club gioca in IV Serie e si cimenta contro club blasonati quali: , , , , Foligno, . Retrocessa nella stagione '53-'54, vi ritorna nella stagione '55-'56 dove viene inserita nel girone E (insieme a , Anconitana, , Robur Siena, , e altre) e centra la salvezza ai danni del Fabriano. L'anno successivo retrocede per una riforma dei campionati.\nFino alla fine degli anni sessanta la squadra naviga tra Promozione e IV Serie; nel 1968-69 vince la Promozione e torna in Serie D, ma subito retrocede al termine di un girone vinto dalla Maceratese, in cui ritrova compagini del calibro del , Fermana e .\nLa grande scalata.\nGli anni settanta sembrano la fotocopia del decennio precedente con i rosso-blu che fanno l'altalena tra Serie D e Promozione. La svolta potrebbe arrivare a fine anni settanta quando diviene presidente Walter Vignoli. La squadra vince la Promozione nel 1979-1980 e, la stagione successiva, vince la Serie D battendo la concorrenza della , della Fermana, del Chievo e di altre squadre centro-settentrionali. Nella stagione 1981-82 partecipa alla C2 dove incontra squadre del livello di , L'Aquila, Lanciano e tante altre. I rossobl\u00f9 all'ultima giornata sconfiggono per 3-0 il Mestre e lo agganciano in classifica al secondo posto dietro ai cugini dell'. Lo spareggio per la promozione contro i veneti in campo neutro a Modena, il 6 giugno 1982 viene tutt'oggi ricordato per il massiccio esodo di tifosi senigalliesi che affollarono le tribune speranzosi di festeggiare l'impresa. La partita finisce per\u00f2 1-0 per i mestrini con un gol che arriva a 4 minuti dal termine dei tempi regolamentari e la C1 per la Vigor rimane un miraggio. I vigorini rimangono in C2 fino alla stagione 1984-85 ma non riusciranno pi\u00f9 a disputare tornei di alta classifica.\nRipartenza e Serie D.\nA seguito di una grave crisi finanziaria, la Vigor rinuncia al campionato professionistico e ritorna nel torneo interregionale fino a retrocedere nel 1987-88 in Promozione Regionale.I confini regionali sono stretti per una squadra del blasone vigorino ma ci vuole fino all'ultimo torneo di Promozione nel 1990-1991 prima della creazione dell'Eccellenza per rivedere i rossobl\u00f9 nel palcoscenico nazionale, quando riescono a prevalere nello spareggio contro l'Osimana. Sar\u00e0 una lunghissima permanenza, condita da ottimi risultati e da un torneo quello 2000-2001 che vede i rossobl\u00f9 sfiorare il ritorno tra i professionisti venendo battuti al termine di un lungo testa a testa dalla Poggese.\nIl declino del nuovo millennio.\nNei primi anni del nuovo millennio arriva per\u00f2 la retrocessione in Eccellenza Marchigiana al termine di uno sfortunato campionato dove la squadra, anche a causa di una graduatoria stretta in zona salvezza, conclude col penultimo posto nonostante i 38 punti totalizzati in 34 partite. Subito si riprova a tornare in Serie D, vincendo i playoff regionali dopo una spettacolare gara conclusasi per 3-2 contro la al Diana di Osimo, ma i sogni si infrangono contro la Virtus Villa che sconfigge i Vigorini all'ultimo minuto della gara di ritorno della finale playoff nazionale. Nel frattempo lo stadio Bianchelli diventa sintetico, mentre la squadra a corto di risorse finanziarie inizia a puntare sul suo settore giovanile. Al termine della stagione 2008-2009 si salva sul campo dopo i playout, ma le retrocessioni dalla Serie D di un numero elevato di squadre marchigiane costringe i rossobl\u00f9 alla retrocessione in Promozione. Fortunatamente per\u00f2 dopo un'estate passata nei tribunali e in tutte le sedi di ricorso la Vigor viene ripescata in Eccellenza che si allarga a 20 squadre per l'ingresso della . Questa volta per\u00f2 nessuno pu\u00f2 salvare la Vigor dalla retrocessione sul campo in Promozione, al termine di un campionato vissuto per tutte le 38 giornate in zona retrocessione. La Vigor disputa la stagione sportiva 2010-2011 nel girone A del campionato di Promozione, nell'anno in cui celebra i 90 anni dalla sua fondazione, toccando il punto pi\u00f9 basso della sua storia recente. Il 10 aprile 2011 la Vigor cancella quest'onta conquistando matematicamente la vittoria del campionato con un turno di anticipo battendo il Fabriano per 2-1 davanti ad un pubblico di 1600 persone, ritornando cos\u00ec, dopo solo un anno, a disputare il campionato di Eccellenza. Il ritorno nella massima serie regionale coincide con uno dei campionati pi\u00f9 belli disputati negli ultimi anni da parte della formazione rossobl\u00f9 che stupisce tutti per il buon gioco mostrato e soprattutto per il 5\u00ba posto finale con i playoff che sfumano solo a causa della nuova regola del distacco di punti tra le diverse contendenti. Nella stagione successiva invece la Vigor affronta un campionato difficile con un budget ridotto all'osso e ottiene la difficile salvezza all'ultima giornata. Campionato simile \u00e8 quello del 2013-2014, dove i rossobl\u00f9 stazionano per quasi tutta la stagione in zona playout. Poche ore prima dell'ultima decisiva gara di campionato le cose volgono al peggio per la citt\u00e0 di Senigallia costretta a fare i conti con una alluvione che mette in ginocchio la popolazione. Un sorriso in un fine settimana cos\u00ec difficile lo regala la Vigor che all'ultimo minuto con un eurogol di Denis Pesaresi stende la Folgore Falerone e conquista la salvezza. Il 2014-2015 vede i rossobl\u00f9 per tutta la stagione stazionare nella parte bassa della classifica chiudendo il torneo al terzultimo posto. Per salvarsi la Vigor \u00e8 costretta a vincere il play-out sul campo del Trodica ma una sconfitta per 1-0 fa sprofondare nuovamente la squadra in Promozione, salvo essere nuovamente ripescata a settembre a seguito delle varie vicissitudini derivanti dallo scandalo calcioscommesse. Tuttavia una nuova annata difficile aspetta la squadra rossobl\u00f9 che parte come candidata principale alla retrocessione. La giovane squadra vigorina lotta con onore ma retrocede con 2 turni di anticipo, scendendo nuovamente in Promozione dove si trover\u00e0 a giocare un doppio derby cittadino contro l'Olimpia della frazione di Marzocca ed il FC Senigallia (gi\u00e0 Miciulli), squadra fondata da vecchie glorie vigorine che ha in pochi anni scalato le classifiche dei tornei marchigiani, allenata da Stefano Goldoni, recordman di presenze con la maglia rossobl\u00f9. La squadra giunge al terzo posto primeggiando sulle rivali cittadine e si ferma solamente in finale dei playoff, sconfitta dall'Atletico Alma. In estate la societ\u00e0, oberata dai debiti, non si iscrive al campionato..\nRinascita.\nSubito gli appassionati senigalliesi si attivano per fare tornare in campo al pi\u00f9 presto possibile la squadra. Un gruppo di vecchie glorie si riunisce tentando di formare una nuova societ\u00e0 ripartendo dalla Terza Categoria ma alla fine a raccogliere l'eredit\u00e0 della societ\u00e0 rossobl\u00f9 \u00e8 la FC Senigallia che muta il suo nome in FC Vigor Senigallia. Dopo una stagione di consolidamento nel 2018-2019 la squadra vigorina si rende protagonista di un grande campionato tenendo testa all'Anconitana, che esce anche sconfitta dal Bianchelli. Alla fine del campionato \u00e8 la formazione dorica a prevalere ma la Vigor si impone nello spareggio promozione contro l'Atletico Ascoli e ritrova l'Eccellenza dopo 3 stagioni.\nGiocatori.\nAlcuni giocatori celebri che hanno indossato la maglia della Vigor Senigallia sono:"}
{"id": "1606798", "revid": "70647", "url": "https://it.wikipedia.org/wiki?curid=1606798", "title": "Ragusa", "text": "Ragusa (, : ; \"Ra\u00f9sa\" in ) \u00e8 un comune italiano di abitanti, capoluogo dell'omonimo libero consorzio comunale in Sicilia.\n\u00c8 chiamata la \"citt\u00e0 dei ponti\" per la presenza di tre strutture molto pittoresche e di valore storico. Nel 1693 un devastante terremoto caus\u00f2 la distruzione quasi totale dell'intera citt\u00e0, mietendo pi\u00f9 di cinquemila vittime. La ricostruzione, avvenuta nel XVIII secolo, la divise in due grandi quartieri: da una parte Ragusa superiore, situata sull'altopiano, dall'altra Ragusa Ibla, sorta dalle rovine dell'antica citt\u00e0 e ricostruita secondo l'antico impianto medioevale.\nI capolavori architettonici costruiti dopo il terremoto, insieme a tutti quelli presenti nel Val di Noto, sono stati dichiarati nel 2002 patrimonio dell'umanit\u00e0 dall'UNESCO. Ragusa \u00e8 uno dei luoghi pi\u00f9 importanti per la presenza di testimonianze d'arte barocca, come le sue chiese e i suoi palazzi settecenteschi.\nGeografia fisica.\nTerritorio.\nLa citt\u00e0, che si estende sulla parte meridionale dei monti Iblei, \u00e8 il capoluogo di provincia pi\u00f9 a sud d'Italia, \u00e8 il terzo comune siciliano per superficie e l'undicesimo per altitudine e dista mediamente dal mare 20\u00a0km.\nLa cima pi\u00f9 elevata \u00e8 il monte Arcibessi (906 ), per questo \u00e8 fra i comuni lambiti dal mare che presentano il pi\u00f9 elevato dislivello. Il quartiere pi\u00f9 antico della citt\u00e0, Ragusa Ibla, sorge su una collina. Ad est la citt\u00e0 \u00e8 circondata dal colle San Cono, ed in mezzo vi scorre il fiume Irminio, uno dei pi\u00f9 importanti della Sicilia sud-orientale. A nord la citt\u00e0 \u00e8 delimitata dalla Cava del torrente San Leonardo e dal monte Patro. A sud si trova il monte Bollarito che \u00e8 diviso da Ragusa tramite il torrente Fiumicello. Infine a ovest sorge Ragusa superiore sui colli Patro e Cucinello, la parte pi\u00f9 recente della citt\u00e0 invece sui colli Corrado, Pendente e Selvaggio, i primi due staccati dalle colline circostanti da due profonde gole, le tipiche \"cave\" del tavolato ibleo, la Cava Gonfalone e la Cava Santa Domenica.\nLa citt\u00e0 si sviluppa verso ovest fino a raggiungere l'altopiano (680 ). In passato l'intero territorio di Ragusa era ricoperto da una fitta vegetazione mediterranea composta principalmente da querce e allori. I disboscamenti perpetrati nei secoli, a partire da quelli massicci effettuati dai romani, al fine di destinare la terra alla coltura dei cereali e alla pastorizia, hanno contribuito in larga parte alla diminuzione delle risorse idriche, che comunque nell'intera provincia sono superiori rispetto a quelle di altre province siciliane. Il fiume Irminio, un tempo navigabile, come si evince da antichi documenti arabi, \u00e8 sbarrato da una diga; ci\u00f2 ha dato luogo a un lago artificiale: il lago Santa Rosalia, che si trova a met\u00e0 strada tra Ragusa e Giarratana. Sul territorio ibleo la flora annovera oltre 1500 taxa, per la maggior parte appartenenti all'elemento circum-mediterraneo.\nIl territorio extracomunale, nella quasi totalit\u00e0, insiste sugli ultimi lembi dei Monti Iblei che dolcemente scivolano verso il mare Mediterraneo, un altopiano caratterizzato da enormi distese coltivate, di un interrotto reticolo di muri a secco punteggiato da carrubi e olivi. I rilievi una volta degradati fino al livello del mare, lasciano il posto alla costa su cui il territorio comunale si affaccia per circa 15\u00a0km. La costa ragusana \u00e8 costituita sia da ampi tratti sabbiosi che da tratti di roccia affiorante.\nNegli ultimi due milioni di anni, terminata la regressione marina che nel miocene aveva lasciato emergere gli Iblei e tutto il fondale che va fino alle isole dell'arcipelago maltese, il movimento contrario, nel pliocene immerse le terre pi\u00f9 basse e le vicende orogenetiche provocate dall'attivit\u00e0 vulcanica sottomarina composero il tavolato ragusano. Il territorio \u00e8 prevalentemente collinare, formato da grandi altopiani e vallate e lo scorrere dei fiumi ha eroso l'altopiano formando numerosi canyon profondi. Il plateau ibleo costituisce uno dei promontori della placca africana ed \u00e8 costituito da una crosta di tipo continentale in massima parte da sedimenti carbonatici e carbonatico-marnosi di et\u00e0 cretaceo-quaternario in cui si intercalano vulcaniti basiche, inoltre \u00e8 diffuso il carsismo. Nelle zone costiere, nei pressi del mare, si trova la pietra arenaria. Alcune aree dei Monti Iblei presentano anche rocce di origine vulcanica come nei pressi del Monte Lauro, facente parte di un complesso vulcanico sottomarino. Dalla pietra calcarea che abbonda nell'intero territorio, nascono i \"muri a secco\", che delimitano le chiuse e che caratterizzano il paesaggio.\nPer quanto riguarda il rischio sismico Ragusa \u00e8 classificata nella zona 2 (sismicit\u00e0 medio-alta) dall'ordinanza PCM n. 3274 del 20/03/2003.\nClima.\nRagusa gode di un clima mediterraneo di tipo collinare: la sua altitudine infatti determina temperature medie pi\u00f9 fredde rispetto a quelle della costa siciliana. Sono rari gli eventi nevosi nelle zone pi\u00f9 basse della citt\u00e0 come Ibla; si verificano con maggiore frequenza, invece, nelle zone pi\u00f9 alte, situate sull'altopiano, le quali presentano un clima mediterraneo montano. L'inverno \u00e8 molto piovoso: la piovosit\u00e0 \u00e8 abbondante da ottobre a tutto marzo. Insieme a Messina, Ragusa \u00e8 uno dei pi\u00f9 piovosi capoluoghi di provincia, avendo una media annua di circa annui. Maggiore \u00e8 invece la quantit\u00e0 di pioggia che cade sulle zone elevate dei monti Iblei, dove si possono superare 1000\u00a0mm annui. Le precipitazioni maggiori si hanno, oltre che durante intense fasi temporalesche tipiche dell'autunno, nel corso delle \"levantate\" invernali pi\u00f9 persistenti, che riescono ad apportare facilmente quantitativi anche intorno ai 200\u00a0mm in un giorno su tutti gli Iblei, con l'eccezione del bassopiano vittoriese che risulta sfavorito se soffiano venti orientali. Esiste un'oscillazione decennale compresa tra i e 1\u00a0481\u00a0mm complessivi.\nDal punto di vista legislativo, il comune di Ragusa ricade nella \"Fascia Climatica C e D\", tuttavia la frazione di Marina di Ragusa \u00e8 classificata nella fascia climatica A.\nTemperature estreme del XXI secolo:\nMinima: (2008)\nMassima: 40,9\u00a0\u00b0C (2003)\nOrigini del nome.\nL'origine del nome Ragusa risale all'epoca bizantina, in greco \"\u03a1\u03bf\u03b3\u03bf\u03c2\", \"Ragous\", \"Rogos\" ovvero granaio, dovuto alla ricchezza agricola della zona. Durante il dominio arabo, il nome divenne \"Ragus\" o \"Rakkusa\" che in arabo significa \"luogo famoso per un sorprendente avvenimento\", probabilmente una battaglia. Infine in epoca normanna e aragonese venne latinizzato in \"Ragusia\", per poi diventare alla fine del XVIII secolo Ragusa. Secondo Filippo Garofalo l'etimologia di \"Ragusa\" verrebbe invece dalla trasformazione del greco \"Heraea\" in \"Heresium\" per poi passare a \"Reusium\", \"Reusia\", \"Rakkusa\" sotto gli arabi, \"Ragusia\" e al definitivo \"Ragusa\".\n\"Heraea\" a sua volta verrebbe da una presunta identificazione dell'abitato con l'antica colonia greca di \"Hybla Heraia\", la cui effettiva ubicazione non \u00e8 mai stata accertata. Tuttavia, a partire dal XVII secolo si \u00e8 cercato di localizzarla proprio in Ragusa, basandosi sulla \"Tabula Peutingeriana\". La tradizione secentesca, mai confermata, ha dato successivamente nome al quartiere antico della citt\u00e0 che viene chiamato \"Ibla\" o \"Ragusa Ibla\".\nQuale che sia la sua origine toponomastica, in lingua siciliana la citt\u00e0 \u00e8 chiamata \u201c\"Ra\u00f9sa\"\u201d e i suoi cittadini \u201c\"raus\u00e0ni\"\u201d.\nStoria.\nStoria antica.\nLe origini di Ragusa risalgono al neolitico esattamente alla cultura di Castelluccio; i primi insediamenti sono datati al XX secolo a.C.. . Se l'antica \"Hybla Heraia\" - la cui ubicazione \u00e8 attualmente sconosciuta - fosse corrisposta al territorio di Ragusa, . Essa sarebbe stata pi\u00f9 volte assediata dai greci, ma inutilmente. Nel 491 a.C. - si suppone presso Hybla Heraia - Ippocrate di Gela mor\u00ec in battaglia contro i siculi iblei. Nel 450 a.C. Falaride, tiranno d'Agrigento, minacci\u00f2 pi\u00f9 volte col suo esercito l'indipendenza e la libert\u00e0 del popolo di Ibla. Ma il tiranno venne respinto tenacemente e facilmente, anche grazie all'aiuto di Kamarina - fondata dai siracusani su territorio ibleo - e di \"Siculi\", che intervennero con i loro eserciti a combattere gli agrigentini.\nA Hybla (non a Ragusa), per il suo miele, il poeta romano Silio Italico attribu\u00ec l'appellativo di \"Audax\" (audace) poich\u00e9 lo paragonava a quello del monte Imetto in Attica.\nGli abitanti del sito costiero di Kamarina, distante venti km da quello montuoso di Ragusa, dopo la distruzione della loro citt\u00e0 cercarono riparo nelle cittadine e nei borghi vicini; Comiso ne ebbe maggiore incremento.\nIn seguito, sotto i Romani, Ibla sarebbe diventata una citt\u00e0 \"decumana\" (ma non vi \u00e8 accordo su questo punto) insieme a Modica; obbligate cio\u00e8 a pagare la decima parte dei raccolti, .\nStoria medioevale.\nI bizantini costruirono un ampio muro di cinta a Ibla intorno al 700 d.C., inoltre Basilio e Nicola furono nominati patroni della citt\u00e0. Gi\u00e0 agli inizi del IX secolo gli arabi avevano conquistato la maggior parte dell'isola, nell'844 d.C. l'alleata Modica viene conquistata. Gli arabi provarono pi\u00f9 volte ad espugnare la citt\u00e0 ma la conquistarono solo nell'848 dopo varie ed estenuanti guerre contro le popolazioni iblee; nell'866 d.C. la popolazione iblea espulse gli arabi da tutto il territorio a causa di una violenta ribellione, solo nell'878 venne nuovamente riconquistata. Tuttavia durante la dominazione araba si formarono decine e decine di casali, coltivazione di cotone, coltivazioni irrigue, terrazzamenti. In poco meno di 200 anni gli arabi diedero un impulso grandioso all'agricoltura. Nel 1090, un'imponente rivolta popolare supportata da spie normanne scacci\u00f2 definitivamente gli arabi da tutto il ragusano, innescando una tremenda caccia all'invasore. Dal periodo normanno, tranne per qualche breve interruzione, la citt\u00e0 fu per pi\u00f9 di cinquecento anni amministrata autonomamente da vari conti, anche all'interno di altre dominazioni come quelle angioine e aragonesi, grazie agli antichi privilegi che nel 1091 il Gran Conte Ruggero concesse al proprio figlio Goffredo, primo conte di Ragusa, che pot\u00e9 amministrarla con un'ampia autonomia. Durante il periodo svevo la citt\u00e0 fu incorporata nel demanio, tuttavia alcuni privilegi furono ristabiliti grazie al re Federico II. Gli angioini, invece, amministrarono la Sicilia e Ragusa in modo pessimo e furono cacciati grazie ai famosi vespri Siciliani, in particolare Giovanni Prefoglio capeggi\u00f2 la rivolta ragusana che stermin\u00f2 il presidio francese. In seguito a ci\u00f2, sotto gli aragonesi, Ragusa riacquist\u00f2 l'antica autonomia normanna e fu concessa in Signoria a Pietro Prefoglio, figlio di Giovanni e padre di Marchisia Prefoglio, che la erdit\u00f2. La contea di Ragusa si fuse con la contea di Modica nel 1296 quando Isabella, figlia di Federico Mosca, annd\u00f2 in sposa a Manfredi I Chiaramonte, figlio primogenito di Marchisia Prefoglio e di Federico Chiaramonte, conte di Sutera. Nel 1366, con Manfredi III Chiaramonte, la contea raggiunse il massimo splendore con l'acquisizione delle terre di Terranova e di tutto l'arcipelago maltese.\nLa Contea di Modica godeva di un'amministrazione autonoma del tutto separata dal governo di Palermo; nessun re aveva diritto a governarla, ma solo il conte. Divenne dunque fra gli stati feudali italiani pi\u00f9 importanti. Ma fu soprattutto sotto il potente conte Bernardo Cabrera che l'infeudazione ebbe il massimo prestigio.\nStoria moderna.\nL'11 gennaio 1693 un terremoto devastante distrusse l'antica citt\u00e0 e caus\u00f2 circa cinquemila morti su una popolazione di tredicimila abitanti. Questo determin\u00f2 la ricostruzione dell'intera citt\u00e0 dando origine allo splendido barocco che caratterizza il Val di Noto.Del vecchio borgo medievale rimase solo la conformazione urbanistica, fatta di strade strette, scale e vicoli, una parte delle mura bizantine presso la Chiesa del Santissimo Trovato, il portale in stile gotico del vecchio duomo di San Giorgio, ubicato attualmente vicino ai Giardini Iblei, Porta Walter, di recente costruzione, e i resti del castello federiciano, poi completamente asportati nel primo decennio del Novecento per far posto alla costruzione del Distretto Militare, attivo durante la Prima Guerra Mondiale, che attualmente ospita i locali della succursale facolt\u00e0 di Agraria dell'Universit\u00e0 di Catania.\nNel 1848 insieme alle citt\u00e0 di Modica e di Scicli si ribell\u00f2 al governo borbonico, al fine di ottenere la libert\u00e0 e l'indipendenza dell'Isola. Nel 1860 furono inviati immediatamente dei volontari armati in aiuto di Garibaldi che era appena sbarcato a Marsala e dunque entr\u00f2 a far parte del Regno d'Italia sotto la guida del senatore Corrado Arezzo de Spuches di Donnafugata. Nel 1889 nasce la Banca Popolare Cooperativa di Ragusa, primo embrione dell'attuale Banca Agricola Popolare di Ragusa; la banca nacque grazie alle ingenti ricchezze e alla florida agricoltura che appartenevano all'ormai ex contea e divenne subito un polo importante di riferimento per tutta l'economia iblea.\nAgli inizi del XX secolo anche nel ragusano si diffusero le idee socialiste in modo particolarmente forte rispetto alla regione, da molti storici fascisti Ragusa fu descritta come \"un feudo dei rossi, non dissimile da quello di Bologna\". A causa di una forte dialettica politica, a Ragusa si impose il fascismo, provocando una risposta violenta analoga a quella padana. Il 29 gennaio 1921 un gruppo di fascisti distrusse il circolo socialista di Vittoria, uccidendo un uomo e ferendone dieci e due mesi dopo a Ragusa furono uccise quattro persone e sessanta rimasero ferite. Promotore dell'ideologia fascista nel ragusano fu in particolare Tot\u00f2 Giurato, nonno del conduttore televisivo Luca Giurato. Costui, all'indomani del primo conflitto mondiale, si arruol\u00f2 negli Arditi d'Italia e segu\u00ec D'Annunzio nell'impresa fiumana, tornando nella citt\u00e0 iblea imbevuto del mito della vittoria mutilata. La citt\u00e0 fu la prima siciliana ad avere dato vita a questo movimento politico, a tal punto che nella Torre littoria edificata per volere dello stesso Mussolini fu incisa la seguente frase: \"Fascismo ibleo Tu primo a sorgere nella generosa terra di Sicilia\". In seguito, nel 1927 grazie a Filippo Pennavaria, noto esponente fascista, Ragusa divenne capoluogo dell'omonima provincia, e contemporaneamente aggreg\u00f2 il limitrofo comune di Ragusa Ibla.\nDurante la seconda guerra mondiale la citt\u00e0 fu scossa improvvisamente dai bombardamenti, a partire dal 1942 e per tutto il 1943, a causa della presenza dell'aeroporto militare di Comiso; dalla sua pista partivano i cacciabombardieri dell'Asse. Nel 1943 la costa iblea fu poi teatro dello Sbarco in Sicilia da parte degli Alleati, ritornando comunque rapidamente alla normalit\u00e0 alla fine della guerra. In occasione dello sbarco alleato, ebbe luogo uno scontro a fuoco in contrada Camemi tra le truppe italiane e alcuni elementi della 101\u00aa Divisione aviotrasportata. La battaglia si risolse in favore di questi ultimi, con l'uccisione di tutti i soldati italiani.\nIl 4 gennaio 1945, la giovane Maria Occhipinti diede origine ad una rivolta popolare; infatti la donna, incinta di cinque mesi, si stese a terra davanti ad un camion militare, ed in tutta la citt\u00e0 scoppi\u00f2 una violenta sommossa, soprattutto nelle zone pi\u00f9 popolari e in particolare nel quartiere soprannominato \"Russia\". La calma fu ristabilita rapidamente non senza feriti, e molti ragusani vennero incarcerati o costretti a essere espulsi dalla citt\u00e0. Il 6 maggio 1950 con regolare bolla pontificia, Ragusa \u00e8 stata eretta alla dignit\u00e0 di diocesi, grazie al sagace e costante impegno di monsignor Carmelo Canzonieri, allora parroco di San Giovanni Battista divenuto in seguito vescovo ausiliare di Messina prima e di Caltagirone poi, ricavandone il territorio dall'arcidiocesi di Siracusa e dalla diocesi di Noto.\nOggi Ragusa si presenta come una citt\u00e0 dinamica e benestante: \u00e8 sede di numerose aziende ed enti ed \u00e8 inoltre il pi\u00f9 importante polo finanziario del meridione per la presenza della BAPR, che \u00e8 la quarta banca popolare italiana. Dagli anni novanta l'economia ragusana si sta sviluppando verso il settore industriale, che \u00e8 tuttora in rapida crescita in controtendenza rispetto alla situazione italiana; la scarsa presenza di infrastrutture ha limitato la grande potenzialit\u00e0 di questo territorio che comunque rimane l'area export pi\u00f9 importante della Sicilia; inoltre, la citt\u00e0 dal 1993 \u00e8 sede universitaria.\nSimboli.\nL'antico simbolo della popolazione Iblea era la lucertola, che deriva dalla famosa Ibla Galeota o Herea. I camarinensi, discendenti dei siculi Iblei, coniavano infatti monete raffiguranti effigi di lucertole, allegoria dei Galeoti o Iblei. Un altro simbolo fu probabilmente anche l'effigie di una donna con testa turrita circondata da api, rappresentante il famoso miele ibleo. Con l'arrivo dei conti normanni, la citt\u00e0 acquis\u00ec come simbolo l'aquila allocata nella croce di San Giorgio. Tuttora la famosa bandiera viene utilizzata per la festa di san Giorgio e come bandiera d'Ibla.\nGonfalone: \u00ab\"drappo di verde\u2026\"\u00bb\nMonumenti e luoghi d'interesse.\nNel 2002 il centro storico di Ragusa per la sua architettura barocca \u00e8 stato dichiarato dall'UNESCO Patrimonio dell'umanit\u00e0, assieme ad altri sette comuni del Val di Noto.\nLa ricostruzione della citt\u00e0 dopo il terremoto del 1693 ha avuto protagonisti famosi quali Vaccarini, Palma, Giovanni Vermexio, Sebastiano Ittar, Vincenzo Sinatra e soprattutto il celebre Rosario Gagliardi. Questi, con l'aiuto di uno stuolo di scultori locali e capomastri, ha contribuito a creare un fenomeno unico e particolare: il Barocco del Val di Noto. Esso \u00e8 adornato dalla pietra locale, di volute, di vuoti e di pieni, di colonne e capitelli, di statue e di composizioni architettoniche, di cui probabilmente il Duomo di San Giorgio \u00e8 la massima espressione. Gi\u00e0 dalla fine del Cinquecento a Ragusa circolavano libri importanti quali \"I sette libri di architettura\" di Sebastiano Serlio, i \"Quattro libri dell'architettura\" di Andrea Palladio, le opere di Domenico Fontana ed altri testi di celebri architetti.\nIn generale il barocco ragusano \u00e8 una rielaborazione di opere o disegni, spunto in cui si inserisce il gusto raffinato ed eclettico dell'artista, infatti molti mastri-scultori costituirono la base sulla quale la fantasia, l'estro e l'abilit\u00e0 di questi, riprodusse e personalizz\u00f2 modelli e schemi, ricavando con la pietra locale, calda e dorata, effetti riferibili solo al barocco ibleo. La maggior parte del patrimonio artistico, con la sola eccezione della cattedrale di San Giovanni Battista e di qualche palazzo settecentesco, si trova nel quartiere antico di Ibla. Il solo quartiere di Ragusa Ibla contiene oltre cinquanta chiese, la maggior parte sono in stile tardo barocco. Anche i palazzi storici sono numerosi.\nDi tutte le strutture edificate fra la tarda antichit\u00e0 e la fine del Seicento esistono solo frammenti: un breve tratto della cerchia di mura, nelle vicinanze della chiesa del S.S. Trovato, il portale di epoca sveva e la torre campanaria nella chiesa di San Francesco all'Immacolata, il portale dell'antica chiesa di San Giorgio, unico avanzo dell'antico tempio; la porta Walter, una delle porte che si aprivano nella cinta muraria di epoca bizantina; un piccolo portale gotico murato all'esterno della chiesa di Sant'Antonino; le cappelle annesse a una delle navate della chiesa di Santa Maria delle Scale; le sculture all'interno della sagrestia del Duomo di San Giorgio, datate 1570 attribuite ad Antonio Gagini, figlio del grande Antonello Gagini, morto nel 1536; alcuni frammenti della lapide del conte Bernardo Cabrera. \nInnumerevoli furono le opere portate al termine negli anni trenta in brevissimo tempo, a coordinare i progetti fu chiamato l'architetto Ugo Tarchi della reale accademia di Brera, che in particolare cur\u00f2 lo studio urbanistico e la costruzione di piazza Impero, con il maestoso Palazzo del Fascio caratterizzato dall'alta torre centrale, su progetto dell'architetto Ernesto Lapadula. Sulla medesima piazza si avvi\u00f2 anche la costruzione del Palazzo del consiglio provinciale delle corporazioni, oggi sede della Camera di Commercio, su progetto dell'architetto Fichera. Al lato della Cattedrale si trova il Monumento ai Caduti, opera in bronzo dello scultore Sindoni, su basamento rivestito di marmo, inaugurato il 12 maggio del 1924 in occasione della prima visita a Ragusa di Benito Mussolini.\nSiti archeologici.\nL'area iblea ha restituito diverse rilevanze archeologiche, nella zona di Fontana nuova, nei pressi di Marina di Ragusa, spetta il primato del pi\u00f9 antico ritrovamento di testimonianze umane finora scoperto in Sicilia: in una grotta sono state ritrovati alcuni raschiatoi e lame da taglio in pietra scheggiata, risalenti a anni fa.\nLa maggior parte dei reperti si trovano al Museo archeologico ibleo.\nTra i ritrovamenti pi\u00f9 importanti di tutta l'area iblea vi \u00e8 il \"Guerriero di Castiglione\" un bassorilievo da un'unica lastra di calcare locale, raffigurante un armato a cavallo con destriero incedente verso sinistra, mentre l'estremit\u00e0 del blocco sono decorate con le protomi di un toro e di una sfinge.\nAree naturali.\nRagusa \u00e8 circondata da ampie vallate che costituiscono un verde pubblico naturale di cui \u00e8 possibile usufruire; inoltre, all'interno della citt\u00e0 vi sono quattro parchi che costituiscono un \"polmone verde\". Ogni vallata \u00e8 percorsa da un fiume: a nord si trova i trova il \"San Leonardo\", ad est il fiume Irminio e a sud scorre il torrente \"Fiumicello\".\nIl comune ospita anche:\nSociet\u00e0.\nEvoluzione demografica.\nIn media d'anno, il numero di figli per donna \u00e8 mediamente pari a 1,48 bambini\n, valore lievemente superiore al dato regionale, inoltre in media il comune presenta un tasso di mascolinit\u00e0 inferiore a 100: in pratica vi sono 97 maschi ogni 100 femmine.\nNel 2013 vi \u00e8 stato un incremento annuo della popolazione del +4,1%, dovuto a un saldo positivo del movimento migratorio che ha compensato il saldo naturale negativo (-129 unit\u00e0).\nEtnie e minoranze straniere.\nSono i residenti stranieri presenti negli Iblei, un numero che fa di Ragusa la prima provincia siciliana per incidenza del fenomeno migratorio sul totale della popolazione (7,01% della popolazione residente), un dato pi\u00f9 che doppio rispetto anche alla media regionale (3,2% della popolazione residente) ma inferiore rispetto al dato nazionale di 8,1%\nSecondo i dati ISTAT al 31 dicembre 2019 la popolazione straniera residente a Ragusa era di persone. Le nazionalit\u00e0 maggiormente rappresentate in base alla loro percentuale sul totale della popolazione immigrata erano:\nLingue e dialetti.\nOltre alla lingua ufficiale italiana, a Ragusa si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nIl dialetto ragusano si distingue dagli altri dialetti siciliani per alcuni aspetti salienti: la differenza pi\u00f9 importante \u00e8 fonetica, con la occlusiva velare sorda [k] che in posizione prevocalica si trasforma in fricativa postalveolare sorda [\u0283] o in affricata postalveolare sorda [t\u0283] (in parole come \"chiovu\" la pronuncia \u00e8 ['kjovu] in siciliano standard e ['\u0283ovu] o ['t\u0283ovu] nella variante ragusana); vi \u00e8, inoltre, l'esito della occlusiva dentale sonora [d] in vibrante alveolare [r] in posizione prevocalica, come nella preposizione \"di\" che cambia in \"ri\" in ragusano. Si noti, infine, la presenza di numerosi dittonghi, come ad esempio, nella parola \"negozio\", che suona: nicuoziu, con la z sempre sorda.\nTradizioni e folclore.\nNel 1063 l'importante battaglia di Cerami segn\u00f2 la disfatta degli arabi in Sicilia. Ruggero fu il primo ad inventare la cosiddetta propaganda bellica, anticipatrice dell\"'intelligence\", infatti i normanni fecero circolare la voce che la battaglia fosse stata vinta grazie ad appena un centinaio di cavalieri, contro preponderanti forze nemiche. La leggenda vuole che San Giorgio per volere di Dio fosse sceso sulla terra per aiutare i soldati normanni, cos\u00ec il conte Goffredo, costru\u00ec a Ragusa l'imponente chiesa dedicata al Santo cavaliere, l'edificio era in stile gotico-catalano, fu gravemente danneggiata dal terremoto del 1693 e ai giorni nostri \u00e8 rimasto solo lo splendido portale. Nel 1643, in conseguenza della bolla \"Universa\" di Papa Bonifacio VIII, San Giorgio fu proclamato Patrono Principale e Protettore della citt\u00e0 di Ragusa.\nSan Giovanni Battista invece \u00e8 il patrono di Ragusa superiore, probabilmente il culto risale al VI secolo d.C., ma \u00e8 ormai confermato che nel quartiere dei cosentini, formatosi con il conte Goffredo, fosse stata eretta una chiesa devota al santo, fuori le mura d'Ibla. Dunque questa situazione di \"doppio patrono\", deriva da una serie di eventi storici, ma si inaspr\u00ec soprattutto dopo il terremoto del 1693 che divise in due la citt\u00e0, gi\u00e0 sofferente a causa di guerre campanilistiche sempre pi\u00f9 intense. Queste lotte portarono alla formazione di due comuni autonomi, e solo nel 1926 le due amministrazioni si riunirono dopo circa due secoli di separazione. Attualmente la festa di San Giorgio si svolge l'ultima settimana di maggio a Ragusa Ibla, mentre la festa di san Giovanni Battista si celebra il 29 agosto a Ragusa superiore. Ormai non esiste pi\u00f9 una vera contrapposizione fra i due Santi, ma entrambi vengono festeggiati con sontuose processioni.\nNegli ultimi decenni, qualche volta i due santi si sono \"incontrati\"; San Giorgio \u00e8 salito, mentre San Giovanni \u00e8 sceso a Ibla, in modo da attenuare gli antichi dissapori che si trascinavano da secoli. Nel 2000, in occasione del giubileo, in entrambe le feste i patroni hanno trascorso il venerd\u00ec sera nella chiesa madre dell'altro. Le due feste sono per\u00f2 abbastanza diverse: quella di San Giorgio \u00e8 una festa che si caratterizza oltre che per l'aspetto religioso anche per l'aspetto folkloristico e gioioso, con la statua che portata a spalla dai numerosi fedeli portatori d\u00e0 quasi la sensazione che venga fatta ballare; quella di San Giovanni \u00e8 la festa pi\u00f9 silenziosa, pi\u00f9 interiore, la festa delle migliaia di persone con le candele accese davanti al simulacro. Un dente di San Giovanni si conserva nella cattedrale di Ragusa. La compatrona di Ragusa superiore \u00e8 la Maria S.S. della Medaglia, mentre la compatrona di Ragusa Ibla \u00e8 Santa Gaudenzia. Durante il Santo Natale vengono allestiti caratteristici presepi a Ibla e presepi viventi, questi ultimi favoriti nelle ambientazioni dagli scenari naturali a disposizione, spesso infatti le vallate di Ragusa sono l'ambientazione ideale per questo tipo di manifestazioni. Il venerd\u00ec Santo invece vi \u00e8 la tradizionale processione per le vie barocche dei simulacri, che in serata tornano nelle rispettive Chiese.\nIstituzioni, enti e associazioni.\nSalute e assistenza.\nIstituti pubblici\nIl distretto sanitario di Ragusa, comprende i comuni di Ragusa, Chiaramonte Gulfi, Giarratana, Monterosso Almo e Santa Croce Camerina. Dal 1\u00ba settembre 2009 le due aziende sanitarie Azienda Ospedaliera Civile Ompa di Ragusa e la Azienda Unit\u00e0 Sanitaria locale n\u00ba 7 di Ragusa hanno cessato di esistere per dare posto alla nuova Azienda Sanitaria Provinciale di Ragusa che comprende: \nIstituti privati\nIl pi\u00f9 importante istituto privato \u00e8 la \"Clinica del Mediterraneo\".\nGeografia antropica.\nUrbanistica.\nL'urbanistica di Ragusa Ibla, ovvero il quartiere pi\u00f9 antico della citt\u00e0, deriva dall'antico impianto altomedievale, probabilmente di origine bizantina. A causa del terremoto del 1693, l'antica citt\u00e0 venne ricostruita sempre secondo l'antico tessuto urbano; mentre Ragusa superiore fu costruita ex novo subito dopo il terremoto. Il nuovo quartiere si svilupp\u00f2 grazie alle idee e ai progetti illuministici del barone Mario Leggio Schinin\u00e0, secondo un vero e proprio modello urbanistico a maglia ortogonale, gi\u00e0 largamente sperimentato nelle nuove citt\u00e0 spagnole in America latina ed utilizzato anche nella ricostruzione barocca di molti altri centri siciliani. Ragusa Ibla viene descritta come un \"pesce tra le acque dolci\", a causa della forma che assume la collina, non solo ma grazie al suo isolamento urbano, ha potuto mantenere un'integrit\u00e0 stilistica veramente ammirevole. Invece a Ragusa superiore, si pu\u00f2 distinguere il centro storico sempre in stile barocco, in cui sorgono per\u00f2 anche palazzi pi\u00f9 recenti (ottocenteschi e novecenteschi). Lo sviluppo del nuovo quartiere continu\u00f2 durante il XVIII secolo ed il successivo XIX, ma un sostanziale cambiamento avvenne nel secondo quarto dell'Ottocento con la costruzione del primo ponte cittadino, ultimato nel 1843 che superando l'ostacolo naturale della vallata S. Domenica, consent\u00ec l'espansione della citt\u00e0 verso sud dove si trovavano i giacimenti di asfalto e le prime attivit\u00e0 industriali. Successivamente fu costruito un altro ponte in epoca fascista e infine negli anni sessanta, a causa dell'intenso svilupp\u00f2 cittadino, si realizz\u00f2 un terzo ponte a campata unica. Attualmente la citt\u00e0 continua ad espandersi verso ovest, nella zona dell'altopiano e anche verso la zona sud, in quel sistema di quartieri che ormai viene comunemente chiamato \"Ragusa nuova\". La citt\u00e0 \u00e8 la prima in Italia per superficie immobiliare pro capite.\nSuddivisioni Storiche.\nPrima del terremoto del 1693 Ragusa Ibla era divisa in tre quartieri: \"S. Rocco\", \"S. Maria\" e \"S. Paolo\".\nSubito dopo il terremoto, si crearono due grandi quartieri autonomi: Ragusa Superiore e Ragusa Inferiore.\nI due quartieri, a causa di forti contrasti campanilistici, divennero nel 1865 dopo l'Unit\u00e0 d'Italia due comuni distinti e separati (R. Superiore e R. Inferiore); solo nel 1926, con la nomina a capoluogo di provincia, le due amministrazioni furono riunificate in un solo comune.\nEconomia.\nDa molti osservatori il ragusano \u00e8 stato definito il nuovo \"sud-est\", evidenziandone lo stato florido dell'economia locale e definendo il cosiddetto \"modello Ragusa\" come economia vincente da seguire. Il ragusano, nonostante la nota carenza di infrastrutture, \u00e8 l'area pi\u00f9 ricca della Sicilia.\nI livelli occupazionali e il reddito medio pro capite sono fra i pi\u00f9 elevati dell'Italia meridionale.\nL'indice di libert\u00e0 economica che tiene conto non solo del PIL prodotto ma anche di elementi quali: economia, lavoro, contesto sociale, finanza, fisco e trasferimenti pone il ragusano ai livelli di province del nord Italia, collocando la provincia al cinquantunesimo posta della classifica nazionale, con un indice di 64,8 su 100.\nRagusa ha un reddito pro capite pari a euro, superiore al dato regionale. Ragusa che rappresenta lo 0,5% della popolazione italiana e il 6% di quella Siciliana produce esattamente lo 0,5% del Pil italiano (pari all'8% di quello regionale), per un valore superiore ai 6,2 miliardi di euro. Il tasso di crescita \u00e8 leggermente superiore al dato nazionale, nonostante il fortissimo deficit infrastrutturale e il difficile contesto economico confinante, e decisamente pi\u00f9 alto di quello regionale. Inoltre le spetta il primato regionale per l'indice d'imprenditorialit\u00e0 con una media di circa 59,7 unit\u00e0 locali d'imprese ogni mille abitanti.\nAgricoltura e allevamento.\nRagusa detiene il primato nazionale per quanto riguarda la produzione agricola lorda vendibile, con il 47% della produzione ortofrutticola e floricola sotto serra: si pensi che il 6% appena della popolazione Siciliana produce pi\u00f9 del 20% del reddito agricolo regionale. Ragusa vanta il 60% della produzione lattiero-casearia regionale e il 65% della produzione di carni, infatti si \u00e8 sviluppato e specializzato il settore della zootecnia. Particolarmente rinomati sono i bovini grazie agli allevamenti della pregiata \"razza modicana\", bovino autoctono degli iblei e l'unico siciliano classificato come razza autoctona. Tale razza \u00e8 a rischio di estinzione e nel territorio ragusano permangono solo 15 allevamenti e 15 tori da monta. Il rinomato formaggio Caciocavallo ragusano, a marchio DOP, conosciuto ed apprezzato anche oltre confine, pu\u00f2 essere prodotto sia con latte della bovina modicana sia con quello di altre razze bovine quali la frisona o bruna. Per quanto riguarda le razze asinine, \u00e8 presente l'asino ragusano, fra le poche razze italiane di un certo pregio e particolarmente apprezzato per la qualit\u00e0 del latte. Rinomata anche la produzione dell'olio DOP Monti Iblei e l'apicoltura che in queste zone ha origini antichissime. Ragusa inoltre \u00e8 la prima in Italia per esportazioni di merci derivanti dall'agricoltura biologica. Il vino per eccellenza del ragusano \u00e8 il Cerasuolo, prodotto principalmente nel comune di Vittoria, \u00e8 l'unico vino siciliano catalogato DOCG. L'agricoltura dunque \u00e8 uno dei motori trainanti dell'intera zona ragusana, essa non \u00e8 un settore a parte, ma si integra pienamente con il contesto economico e industriale ragusano. Ragusa appartiene alle Citt\u00e0 del formaggio, dell'olio, del miele e del vino.\nIndustria.\nRagusa ha avuto e continua ad avere una forte caratterizzazione industriale. Infatti essa assorbe circa il 15% dell'occupazione totale. Grazie alla presenza di asfalto e petrolio, sono presenti varie industrie di tipo estrattivo, inoltre opera la societ\u00e0 del gruppo Eni Versalis, specializzata nel settore chimico. Rilevante anche la presenza dell'industria lattiero-casearia, dolciaria e conserviera. Nelle acque prospicienti a Marina di Ragusa \u00e8 presente la piattaforma \"Vega\" che \u00e8 la pi\u00f9 grande del Mediterraneo, con una media di cinquemila barili estratti ogni giorno. Attualmente il comune di Ragusa ha dato la propria disponibilit\u00e0 per la ricerca e l'estrazione di metano da parte della compagnia statunitense Panther Oil. Diffusi anche le aziende che trattano il cemento e la pietra pece. La zona industriale della citt\u00e0 \u00e8 fra le pi\u00f9 grandi del mezzogiorno, essa \u00e8 in rapida espansione, secondo indagini del Censis e dell'Istat, la maggior parte sono micro, piccole e medie imprese, articolate in sei raggruppamenti merceologici: agroalimentare e mangimistico, materiali e complementi per l'edilizia, marmi e graniti, legno-arredo, chimico-plastico, metalmeccanico-impiantistico. Si produce inoltre il 60% della produzione di polietilene e dei materiali plastici per l'agricoltura al livello regionale, ed \u00e8 il 3\u00ba polo italiano dei materiali lapidei (marmi, graniti, pietra locale) dopo Verona e Carrara. Oltre il polo industriale di Ragusa, \u00e8 molto importante anche l'agglomerato industriale di Modica e Pozzallo, posizionato in maniera strategica per l'import-export nel mediterraneo, inoltre possiede varie aziende che fabbricano prodotti veterinari.\nServizi.\nIn questo settore, le attivit\u00e0 pi\u00f9 importanti sono quelle legate alla Banca Agricola Popolare di Ragusa, la quarta banca popolare italiana, ormai l'unica con sede decisionale nel meridione. Molto importante per l'economia ed il prestigio cittadino e dell'intera provincia \u00e8 l'istituzione del Consorzio Fattorie Informatiche capeggiato dalla Argo Software, \"software house\" leader nel settore della scuola.\nFiera.\nLa Fiera Agricola Mediterranea \u00e8 l'appuntamento pi\u00f9 importante a livello regionale del comparto agricolo e zootecnico e tra i pi\u00f9 significativi d'Italia.\nTurismo.\nIl turismo nel Ragusano \u00e8 un settore di recente formazione, grazie a numerose fiction e film girati nel capoluogo e l'inserimento tra le liste dell'UNESCO, l'afflusso turistico \u00e8 aumentato in maniera notevole rispetto al passato. Moltissime le attivit\u00e0 alberghiere e i \"Bed and breakfast\"; nel 2005 il flusso turistico registrato in complesso \u00e8 stato di arrivi e presenze. Oggi Ragusa rappresenta circa il 10% del turismo al livello regionale, infatti l'ampia presenza di risorse artistiche determina un flusso turistico costante tutto l'anno, mentre la frazione di Marina di Ragusa \u00e8 ricercata maggiormente nel periodo estivo; questa grazie ai numerosi negozi, locali notturni e discoteche, rappresenta la localit\u00e0 balneare pi\u00f9 attiva della Sicilia sud-orientale. Molto importante \u00e8 anche la presenza del turismo enogastronomico, infatti la citt\u00e0 e l'intera provincia producono molti prodotti agroalimentari tipici tutelati dalla UE; avendo pure il primato siciliano in questo settore, ci\u00f2 la rende una fra le mete pi\u00f9 ambite per degustare pietanze o bevande uniche e di alta qualit\u00e0. Ragusa presenta il maggiore rialzo in termini di arrivi dei turisti italiani e stranieri, seguita a breve distanza da Siracusa, inoltre detiene la permanenza media pi\u00f9 elevata tra le province siciliane, infatti \u00e8 attestata a una media di 4,2 giorni.\nInfrastrutture e trasporti.\nStrade.\nLe principali direttrici stradali di Ragusa sono:\nFerrovie.\nLa linea ferroviaria che attraversa il territorio e serve la citt\u00e0 \u00e8 la Ferrovia Siracusa-Gela-Canicatt\u00ec.\nLa linea \u00e8 caratterizzata da una bassa velocit\u00e0 di crociera, che ne disincentivava l'uso, per\u00f2 oggi sembra avviata ad un recupero di funzionalit\u00e0 e ad un ammodernamento grazie al potenziamento delle opere d'arte (ponti e viadotti), tra Vittoria e Siracusa, eseguito nell'ambito del \"Programma integrativo FS\" con i fondi stanziati dalla legge 12 febbraio 1981. La linea, pur tortuosa e con elevate pendenze, attraversa e collega direttamente alcuni tra i pi\u00f9 grandi centri urbani ragusani. Il traffico merci su rotaia \u00e8 attualmente quasi inesistente, nonostante l'alto potenziale costituito dalle aree di grande produttivit\u00e0 di Ragusa, Modica, Vittoria, e agli intensi scambi commerciali del porto di Pozzallo. Fino al 1949 la citt\u00e0 fu anche servita dalla ferrovia Siracusa-Ragusa-Vizzini che univa il capoluogo ibleo ai suoi comuni montani di Chiaramonte Gulfi, Giarratana, Monterosso Almo e, oltrepassato il monte Lauro, alle provincie di Catania e Siracusa.\nLe principali stazioni ferroviarie di Ragusa sono:\nPorti.\nNel territorio comunale \u00e8 presente il porto turistico di Marina di Ragusa.\nMobilit\u00e0 urbana.\nIl servizio di trasporto urbano in citt\u00e0 \u00e8 gestito dall'AST (Azienda Siciliana Trasporti) che opera una serie di linee che raggiungono tutti i quartieri della citt\u00e0. I capolinea principali del servizio urbano sono il \"Nodo Zama\" che si trova accanto alla stazione degli autobus ed il \"Nodo Piazza del Popolo\", che si trova di fronte alla stazione ferroviaria.\nAmministrazione.\nGemellaggi.\nRagusa \u00e8 gemellata con le seguenti citt\u00e0 del mondo:\nSport.\nLa pi\u00f9 importante squadra di calcio del comune \u00e8 il Ragusa Calcio, militante in Eccellenza. Altra importante societ\u00e0 calcistica ragusana \u00e8 il Marina di Ragusa, che gioca in serie D 2019-2020.\nLa principale societ\u00e0 di pallacanestro \u00e8 la Virtus Ragusa, nata nel 1949 e ricostituita dopo il fallimento del 2006. La principale squadra cittadina di pallacanestro femminile \u00e8, invece, la Passalacqua Ragusa.\nAltra realt\u00e0 alla ribalta dello sport cittadino \u00e8 rappresentata dalla Virtus Ragusa Futsal, squadra di calcio a 5 femminile che annovera tra i propri successi la conquista della Coppa Italia di Serie A2 2018-2019.\nIn citt\u00e0 \u00e8 presente anche l'Andrea Licitra Pallamano Ragusa, che ha militato anche in massima serie.\nIl comune \u00e8 stato sede di due societ\u00e0 di rugby: il Padua Rugby e il Rugby Audax Clan. Dalla stagione 2019-2020 le due societ\u00e0 hanno deciso di fondersi creando il Ragusa Rugby.\nLa societ\u00e0 di Tamburello pi\u00f9 titolata \u00e8 la G.S. Tamburello Ragusa che ha vinto diversi titoli europei di tamburello a 3 e tambeach. L'altra compagine locale \u00e8 la Tambeach Kaukana che ha vinto vari titoli nazionali in tutte le specialit\u00e0 di tambeach.\nA Ragusa ha sede la Scuola dello Sport del CONI Sicilia \"Giambattista Cartia\" istituita nel 1996."}
{"id": "1606800", "revid": "110157", "url": "https://it.wikipedia.org/wiki?curid=1606800", "title": "Prefettura di Sidi Bernoussi-Zenata", "text": "La prefettura di Sidi Bernoussi-Zenata \u00e8 una prefettura d'arrondissement facente parte della prefettura di Casablanca, in Marocco. \nInteramente nella citt\u00e0 di Casablanca, comprende due arrondissement:"}
{"id": "1606802", "revid": "729019", "url": "https://it.wikipedia.org/wiki?curid=1606802", "title": "Stazione di Bassano del Grappa", "text": "La stazione di Bassano del Grappa \u00e8 una stazione ferroviaria della ferrovia Trento-Venezia a servizio dell'omonima citt\u00e0, dalla quale si dirama la linea per Padova. Data la suddivisione della ferrovia Trento-Venezia in due relazioni distinte, la stazione di Bassano del Grappa risulta essere termine corsa per le relazioni Bassano del Grappa-Padova, Bassano del Grappa-Venezia Santa Lucia e Bassano del Grappa-Trento.\nStoria.\nL\u2019apertura della stazione avvenne nel 1877 con l\u2019attivazione della linea ferroviaria Bassano-Padova, gestita dalla Societ\u00e0 Veneta. Il 15 luglio 1908 venne attivata la linea Mestre-Bassano, gestita dalla SIFV, che passava per la stazione di Bassano; l'utilizzo della stazione, della quale la gestione era stata presa in carico nel 1906 da FS, divenne cos\u00ec condiviso fra le due amministrazioni. Dal 1911 la gestione della stazione pass\u00f2 totalmente in mano alle Ferrovie dello Stato.\nSin dal periodo antecedente la prima guerra mondiale, la stazione fu connessa con la tranvia Vicenza-Bassano del Grappa; dalla soppressione della linea (avvenuta nel 1961) \u00e8 attivo un servizio autobus sul medesimo percorso.\nStrutture e impianti.\nIl fabbricato viaggiatori \u00e8 strutturato su due piani: il primo \u00e8 adibito ad uso ferroviario mentre il secondo ad abitazione privata.\nAll'interno del complesso ferroviario sono presenti anche:\nI binari sono 8, 3 dei quali privi di marciapiede per servizio viaggiatori e usati per il ricovero del materiale rotabile. I binari 1-5 sono raggiungibili tramite sottopassaggio dotato di ascensori. Il binario 1 \u00e8 protetto da una pensilina in metallo che ricorda quelle presenti in alcune stazioni del tratto Bassano-Trento; dopo i lavori di riqualificazione, terminati a inizio 2018, anche i binari dal 2 al 5 sono protetti da delle pensiline bianche in metallo.\nNel novembre 2003 fu attivata la linea aerea di alimentazione dei 5 binari passanti della stazione, nell'ambito dell'elettrificazione della tratta da Bassano del Grappa a Castelfranco Veneto (Ferrovia Venezia-Trento).\nIl 13 dicembre 2020 \u00e8 stata inaugurata al servizio commerciale l'elettrificazione della tratta da Bassano del Grappa a Camposampiero (ferrovia Padova-Bassano).\nMovimento.\nLa stazione \u00e8 servita dai treni regionali svolti da Trenitalia nell'ambito del contratto di servizio stipulato con la Regione Veneto e strutturati secondo quanto previsto dal Sistema Ferroviario Metropolitano Regionale, nonch\u00e9 i servizi regionali svolti da Trentino Trasporti nell'ambito del contratto di servizio stipulato con la Provincia Autonoma di Trento.\nPerci\u00f2 le relazioni sono cos\u00ec distinte:\nServizi.\nLa stazione, che RFI classifica nella categoria \"silver\", dispone di:\nInterscambi.\nSul piazzale antistante la stazione sono presenti un parcheggio taxi e una fermata/capolinea degli autoservizi urbani. Mentre poco pi\u00f9 a sud vi \u00e8 collocata l'autostazione che possiede ulteriori fermate lungo via Chilesotti (via d'accesso alla stazione).\nL'autostazione di Bassano del Grappa si colloca poco pi\u00f9 a sud nella stessa via della stazione ed \u00e8 composta da 12 corsie senza copertura da intemperie ma anche da 3 fermate lungo vie de Blasi, utilizzate prevalentemente dalle linee della ex FTV ora parte di SVT. Le ultime 3 corsie tuttavia sono destinate alle linee per la provincia di Treviso gestite da MOM. Infine la linea per Padova gestita da Busitalia (ex SITA) ferma unicamente lungo via Chilesotti, la via di fronte alla stazione."}
{"id": "1606804", "revid": "26630", "url": "https://it.wikipedia.org/wiki?curid=1606804", "title": "Mih\u0103ileni (Sibiu)", "text": "Mih\u0103ileni \u00e8 un comune della Romania di 932 abitanti, ubicato nel distretto di Sibiu, nella regione storica della Transilvania.\nIl comune \u00e8 formato dall'unione di 5 villaggi: Meti\u0219, Mih\u0103ileni, Moard\u0103\u0219, R\u0103v\u0103\u0219el, \u0218alc\u0103u."}
{"id": "1606813", "revid": "1543377", "url": "https://it.wikipedia.org/wiki?curid=1606813", "title": "Diamanti celebri", "text": "Alcuni diamanti celebri devono la fama alla notevole grandezza, alle colorazioni particolari o alla loro storia a volte leggendaria, legata ai personaggi storici che li hanno posseduti e indossati nel corso dei tempi.\nIl valore di un diamante dipende dalla caratura, cio\u00e8 dal peso e quindi dalla grandezza, dalla colorazione (i colori rosso, rosa e blu sono particolarmente rari) e dall'essere appartenuto a regnanti, personaggi storici o altre personalit\u00e0. Alcuni diamanti celebri, tra cui il Fiorentino, risultano scomparsi, ma non \u00e8 escluso che il loro attuale proprietario voglia mantenere l'anonimato."}
{"id": "1606814", "revid": "2198552", "url": "https://it.wikipedia.org/wiki?curid=1606814", "title": "Sultani ottomani", "text": "LImpero ottomano o Sublime Stato ottomano, noto anche come Sublime porta (in lingua turca ottomana \u062f\u064e\u0648\u0652\u0644\u064e\u062a\u0650 \u0639\u064e\u0644\u0650\u064a\u0651\u0647\u0654 \u0639\u064f\u062b\u0645\u064e\u0627\u0646\u0650\u06cc\u0651\u0647, \"Devlet-i \u02bfAliyye-i \u02bfOsm\u00e2niyye\"; in turco moderno: \"Osmanl\u0131 Devleti\" o \"Osmanl\u0131 \u0130mparatorlu\u011fu\"; in arabo: \u0627\u0644\u062f\u064e\u0651\u0648\u0652\u0644\u064e\u0629\u064f \u0627\u0644\u0639\u064f\u062b\u0645\u064e\u0627\u0646\u0650\u064a\u064e\u0651\u0629, \"al-Dawla al-\u02bfUthm\u0101niyya\"), \u00e8 stato un impero turco che \u00e8 durato 623 anni, dal 1299 al 1922.\nFu detto \"ottomano\" poich\u00e9 costituito originariamente dai successori di\u00a0Osman Gazi, guerriero turco capostipite della\u00a0dinastia ottomana, che assunse il titolo di\u00a0sultano\u00a0con il nome di\u00a0Osman I. Il sultanato, e poi impero con\u00a0Maometto II, nacque in continuit\u00e0 col\u00a0Sultanato selgiuchide di Rum\u00a0e dur\u00f2 sino all'istituzione dell'odierna\u00a0Repubblica di Turchia.\nL'Impero ottomano fu uno dei pi\u00f9 estesi e duraturi della storia: infatti durante il\u00a0XVI\u00a0e il\u00a0XVII secolo, al suo apogeo sotto il regno di\u00a0Solimano il Magnifico, era uno dei pi\u00f9 potenti Stati del mondo, un impero multietnico, multiculturale e multilinguistico che si estendeva dai confini meridionali del\u00a0Sacro Romano Impero, alle periferie di\u00a0Vienna\u00a0e della\u00a0Polonia\u00a0a nord fino allo\u00a0Yemen\u00a0e all'Eritrea\u00a0a sud; dall'Algeria\u00a0a ovest fino all'Azerbaigian\u00a0a est, controllando gran parte dei\u00a0Balcani, del\u00a0Vicino Oriente\u00a0e del\u00a0Nordafrica.\nAvendo\u00a0Costantinopoli\u00a0come capitale e un vasto controllo sulle coste del\u00a0Mediterraneo, l'Impero fu al centro dei rapporti tra Oriente e Occidente per circa cinque secoli. Durante la\u00a0prima guerra mondiale\u00a0si alle\u00f2 con gli\u00a0Imperi centrali\u00a0e con essi fu pesantemente sconfitto, tanto da essere smembrato per volont\u00e0 dei vincitori.\nOrganizzazione statale dell'Impero ottomano.\nL'Impero Ottomano fu una monarchia assoluta durante gran parte della sua esistenza. Entro la seconda met\u00e0 del XV secolo, il sultano sedeva all'apice di un sistema gerarchico e agiva in capacit\u00e0 politiche, militari, giudiziarie, sociali e religiose sotto una variet\u00e0 di titoli.\nEra teoricamente responsabile solo di Dio e della legge di Dio (\u0634\u0631\u06cc\u0639\u062a, \"\u015feriat\", noto in arabo come \u0634\u0631\u064a\u0639\u0629, \"shar\u012b\u02bfa\"), di cui era l'esecutore capo. Il suo mandato celeste si rifletteva in titoli islamici come \"Ombra di Dio sulla terra\" (\u0638\u0644 \u0627\u0644\u0644\u0647 \u0641\u064a \u0627\u0644\u0639\u0627\u0644\u0645, \"\u1e93\u0131ll All\u0101h f\u012b l-'alam\") e \"califfo della faccia della terra\" (\u062e\u0644\u06cc\u0641\u0647 \u0631\u0648\u06cc \u0632\u0645\u06cc\u0646, \"\u1e2aalife-i r\u016byi zem\u012bn\"). Tutti gli uffici erano sotto la sua autorit\u00e0, e ogni legge era emanata da lui sotto forma di un decreto imperiale, chiamato \"Firman\" (\u0641\u0631\u0645\u0627\u0646). Era il comandante supremo militare e signore di tutti i territori ottomani.\nOsman, figlio di Ertu\u011frul, fu il primo sovrano dello Stato ottomano, avendo costituito un piccolo principato (\"beylik\") nella regione della Bitinia lungo la frontiera dell'Impero bizantino.\nDopo la conquista di Costantinopoli nel 1453 da parte del 7\u00ba sultano Mehmed II, i sultani ottomani vennero a considerarsi come i successori dell'Impero romano, da qui il loro uso dei titoli Cesare (\u0642\u06cc\u0635\u0631 Qayser) di R\u00fbm e imperatore romano. Mentre pi\u00f9 tardi, dopo la conquista dell'Egitto del 1517 di Selim I, anche di califfo dell'Islam. I governanti ottomani, appena intronizzati, erano cinti con la \"Spada di Osman\", una cerimonia importante che era l'equivalente dell'incoronazione dei monarchi europei. Un sultano senza spada alla cintola non era considerato idoneo a includere i propri figli nella propria linea di successione.\nSebbene in teoria fossero assoluti, i poteri del sultano erano limitati nella pratica. Le decisioni politiche dovevano tenere conto delle opinioni e degli atteggiamenti di importanti membri della dinastia, delle istituzioni burocratiche e militari, nonch\u00e9 dei leader religiosi. A partire dagli ultimi decenni del XVI secolo, il ruolo dei sultani ottomani nel governo dell'Impero inizi\u00f2 a diminuire, in un periodo noto come la trasformazione dell'Impero ottomano. Le donne dell'harem imperiale - in particolare la madre del sultano regnante, nota come \"Sultan Valide\" - hanno anche svolto un importante ruolo politico dietro le quinte, governando efficacemente l'Impero durante il periodo noto come il Sultanato delle donne.\nIl costituzionalismo fu istituito solo durante il regno di Abdul Hamid II, che divenne cos\u00ec l'ultimo sovrano assoluto dell'Impero e il suo riluttante monarca costituzionale. Sebbene Abdul Hamid II abbia abolito il parlamento e la costituzione per tornare al dominio personale nel 1878, fu nuovamente costretto nel 1908 a reinstallare il costituzionalismo e fu deposto. Dal 1917, il capo del Casato di Osman e pretendente al trono ottomano fu D\u00fcndar Ali Osman, pronipote di Abdul Hamid II.\nL'ultimo sultano (36\u00b0) e imperatore (30\u00b0) fu Mehmed VI Vahdettin, detronizzato ed esiliato il 1 novembre 1922. Mentre il fratello Abdulmecid II fu l'ultimo Califfo (101\u00b0), dopo la separazione delle due cariche, poi pure esiliato il 3 marzo 1924.\nLista di sultani.\nNota: la tabella sottostante elenca i sultani ottomani, cos\u00ec come l'ultimo califfo, in ordine cronologico. Le tughra solo gli stemmi o le firme usati dai sultani. Sono mostrate in tutti i documenti ufficiali e sulle monete e sono molto pi\u00f9 significativi dei loro ritratti per identificare i sovrani. La colonna delle note contiene informazioni su parentela e sorte di ogni sultano. Per sovrani pi\u00f9 antichi c'\u00e8 in genere un intervallo temporale tra il momento in cui terminava il regno di un sultano e l'incoronazione di quello successivo; ci\u00f2 \u00e8 dovuto al fatto che all'epoca gli Ottomani praticavano ci\u00f2 che lo storico Quataert ha descritto come \"sopravvivenza del figlio pi\u00f9 adatto, non del maggiore\": quando il sultano moriva, i suoi figli dovevano combattere tra loro per il trono fino a che non fosse emerso un vincitore. A causa della lotta e dei numerosi fratricidi che si verificavano, la data della morte di un sultano perci\u00f2 non sempre coincideva con quella dell'ascesa del suo successore. Nel 1617 la legge di successione cambi\u00f2 con l'introduzione del sistema basato sull'anzianit\u00e0 agnatizia (in arabo \"ekberiyet\"), per cui il trono andava al maschio pi\u00f9 anziano della famiglia. Questo spiega perch\u00e9 dal XVII sec. in poi un sultano morto veniva succeduto raramente da suo figlio ma in genere da uno zio o da un fratello. L'anzianit\u00e0 agnatizia fu mantenuta fino all'abolizione del sultanato, malgrado vari tentativi falliti nel XIX sec. di rimpiazzarla con la primogenitura."}
{"id": "1606822", "revid": "767487", "url": "https://it.wikipedia.org/wiki?curid=1606822", "title": "Blood and Belief", "text": "Blood and Belief \u00e8 il terzo album studio dei Blaze pubblicato nel 2004."}
{"id": "1606824", "revid": "287204", "url": "https://it.wikipedia.org/wiki?curid=1606824", "title": "Mo\u0219na (Sibiu)", "text": "Mo\u015fna (in ungherese \"Muzsna\", in tedesco \"Meschen\") \u00e8 un comune della Romania di 3.419 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 3 villaggi: Alma Vii, Mo\u0219na, Nem\u0219a.\nStoria.\nMo\u015fna viene menzionato per la prima volta in un documento verso il 1280. Fu originariamente soggetta alla colonizzazione da parte dei Sassoni di Transilvania ma poi divenne un libero comune.\nNel 1470 gli abitanti della zona, devastata dai turchi, si trasferirono a Mo\u015fna che ebbe un mercato settimanale stabile dal 1495 e che successivamente contese, senza successo, con Media\u0219 e Biertan la supremazia sulla regione.\nMonumenti e luoghi d'interesse.\nMo\u0219na.\nAl centro del paese si trova la possente chiesa evangelica fortificata ricordata fin dal 1283. La costruzione tardogotica fu realizzata tra il 1480 e il 1486 dal maestro Andreas di Sibiu sul luogo della precedente basilica. La chiesa, con tre navate e volte gotiche, conserva un altare di stile neoclassico e numerosi frammenti della ricca decorazione gotica. La fortezza che circonda la basilica fu iniziata nel 1520: \u00e8 formata da una doppia cortina muraria rettangolare, alta fino a 9 metri, con torri e un massiccio campanile del 1869, ad ovest della chiesa la cui la campana fu fusa nel 1515. \nNel corso di lavori di restauro sono stati rinvenuti reperti ceramici con tracce di incendio risalenti dall'et\u00e0 del ferro al VI secolo e, in occasione di lavori alla sacrestia, un tesoro con 380 monete romane d'argento, la pi\u00f9 antica risalente al tempo di Nerone e la pi\u00f9 recente all'epoca di Alessandro Severo.\nIl complesso ospita un Museo etnografico comunale.\nNel villaggio sorgono anche le chiese ortodosse di \"San Michele e Gabriele\", costruita nel 1859 su una precedente chiesa del XVIII secolo e la chiesa di \"San Nicola\" del 1841 dai caratteristici tetti spioventi.\nAlma Vii.\nSituato in una stretta valle a sud del capoluogo, poco discosto dalla provinciale 141, il piccolo villaggio conserva la chiesa ortodossa dedicata all\"Ascensione\" costruita nel 1904 e curiosa per la fascia con i ritratti dei santi che corre sotto la linea del tetto spiovente sul muro occidentale e sul coro. La \"'chiesa luterana fortificata\" sorge su una collinetta nella parte settentrionale dell'abitato. Costruita agli inizi del XVI secolo fu fortificata due secoli dopo. In quella occasione la chiesa fu dotatati di volte, il coro fu alzato con l'aggiunta di una parte sporgente sorretta da beccatelli con caditoie e feritoie. La cinta muraria a forma poligonale segue l'andamento dell'altura ed \u00e8 realizzata a scarpata con pietre nella parte inferiore (dove raggiunge anche il metro e mezzo di spessore) e mattoni nella parte superiore. Ha camminamenti in legno, feritoie e quattro torri di cui quella a della porta a quattro piani. L'interno della chiesa \u00e8 in stile neoclassico. Tutto il complesso \u00e8 stato recuperato nel 2016 grazie all'intervento della fondazione Progetto culturale Alma Vii e completamente restaurato nel 2019 grazie ad un finanziamento dell'ambasciata degli Stati Uniti.\nNem\u0219a.\nIl villaggio si trova in una valle a est del capoluogo. Al centro del paese si trova la \"chiesa evangelica fortificata\" dedicata a San Giovanni. La costruzione gotica fu realizzata nel XV secolo ma l'aspetto attuale risale ai restauri del 1798. L'interno, a una navata, conserva notevoli affreschi raffiguranti scene della vita di Ges\u00f9, di autore ignoto, e un altare rinascimentale del 1520. Le mura che circondano la chiesa furono erette agli inizi del XVI secolo ed in seguito riparate. Delle torri rimane solo l'alto campanile del 1869, isolato dagli altri edifici. La chiesa ortodossa del villaggio \u00e8 dedicata a San Nicola."}
{"id": "1606829", "revid": "879117", "url": "https://it.wikipedia.org/wiki?curid=1606829", "title": "Punti di cucitura", "text": "I punti di cucitura furono classificati negli anni 1924-1925, ad opera del Federal Specifications Board degli Stati Uniti d'America, \ncon lo scopo di aggirare le difficolt\u00e0 dovute alle differenze dei termini utilizzati nei vari paesi.\nLa suddivisione \u00e8 stata creata tenendo conto delle tecniche usate per la formazione del punto, raggruppando ad esempio i punti eseguiti con un tipo specifico di macchina oppure quelli eseguiti a mano, di \nconseguenza nella medesima classe vi saranno punti molto simili tra loro.\nClasse 100 (catenella semplice).\nFanno parte di questa classe le cuciture realizzate mediante le evoluzioni compiute da un unico cucirino che si concatena a se stesso.\nI punti di questa classe sono eseguiti da macchine che non permettono l'inversione del punto.\nPunto 101.\n\u00c8 un punto utilizzato prevalentemente come imbastitura, perch\u00e9 il concatenarsi del cucirino su se stesso non permette il bloccaggio del filo al termine della cucitura, facendola risultare di facile rimozione.\nPunto 103.\nIl punto 103 \u00e8 un punto cieco, un particolare punto visibile solo su un lato della cucitura. Ci\u00f2 \u00e8 possibile attraverso una macchina dotata di un ago ricurvo ed un crochet posizionati entrambi sul lato superiore. L'ago ricurvo, eseguendo un movimento oscillatorio penetra completamente il primo tessuto e solo in parte il secondo, grazie anche all'intervento di un piedino tastatore, che esercita dal basso una pressione regolabile sui tessuti durante la penetrazione dell'ago.\n\u00c8 utilizzato come cucitura di tenuta per bloccare i rimessi interni, come ad esempio il fondo dei pantaloni classici.\nTra tutti i punti non visibili all'esterno \u00e8 di gran lunga il pi\u00f9 utilizzato.\nPunto 104.\n\u00c8 solitamente utilizzato per cuciture ornamentali a causa dell'effetto molto simile all'aspetto del punto a mano (201).\nLa macchina che esegue questo tipo di punto \u00e8 dotata di un ago e di un uncino posizionati entrambi sulla stessa barra ago, la formazione del concatenamento avviene nella parte superiore dei tessuti, pertanto il diritto della cucitura sar\u00e0 quello a contatto con la placca ago. Sul diritto della cucitura il cucirino sar\u00e0 doppio.\nClasse 200 (punti a mano).\nIn questa classe sono raggruppati tutti quei punti eseguiti a mano.\nNel corso degli anni sono state fabbricate macchine in grado di eseguire questi\npunti, come la AMF in grado di eseguire il punto 201.\nPunto 201.\nChiamato anche punto sellaio o AMF (dal nome della macchina che lo esegue).\n\u00c8 un punto ornamentale formato dall'alternarsi di un cucirino sui due lati del tessuto. La formazione del punto \u00e8 stata meccanizzata tramite una\nmacchina chiamata AMF che lavora con un ago a doppia punta libero e due barre ago (una inferiore ed una superiore) che si scambiano l'ago ad ogni\npassaggio. Questa macchina ha la particolarit\u00e0 di lavorare a gugliate di filo, risultando molto lenta.\nAnche la Conti Complett ha meccanizzato il processo di creazione di punto 201 ma con una caratteristica diversa dalla AMF, in quanto il filo viene trasportato e quindi l'ago ha una sola punta.\nIl punto 201 viene chiamato \"sellaio\" quando la parte sopra \u00e8 uguale, come ampiezza, alla parte sotto, con l'automatismo delle macchine sopra descritte questa caratteristica pu\u00f2 essere cambiata, variando la lunghezza sia sopra che sotto (si pu\u00f2 per esempio dare un passo maggiore al punto esterno visibile ed uno inferiore al punto sotto).\nPunto 202.\n\u00c8 il punto utilizzato per eseguire a mano le cuciture di tenuta.\nClasse 300 (punti annodati).\nFanno parte della classe 300 i punti formati dall'annodamento di due cucirini, uno portato dall'ago ed uno contenuto in una spolina solitamente posta\nsotto la placca ago all'interno di un crochet rotativo che ha la funzione di annodare tra loro i due cucirini. I punti della classe 300 sono pertanto \nsimmetrici e consentono l'inversione della marcia ma sono legati alla lunghezza del cucirino contenuto nella spolina.\nPunto 301.\n\u00c8 il punto pi\u00f9 utilizzato nella confezione di capi di abbigliamento. La sua forma \u00e8 simmetrica e reversibile e permette di essere eseguito \nindifferentemente sia su un lato che sull'altro del tessuto con il medesimo risultato.\nLa formazione del punto non \u00e8 legata allo spostamento del tessuto, consente quindi l'esecuzione di punti in retromarcia, per esempio le saldine \nall'inizio ed alla fine delle cuciture che impediscono di sfilare.\n\u00c8 il punto pi\u00f9 versatile e garantisce una discreta tenuta, oltre alla semplicit\u00e0 delle macchine che lo eseguono.\nPunto 304.\n\u00c8 identico al punto 301, con l'unica differenza di avere la barra ago che compie un movimento oscillatorio (in senso incidente rispetto alla cucitura),\neseguendo quindi un punto zig zag.\nPunto 306.\n\u00c8 un punto cieco (visibile cio\u00e8 su un solo lato). E simile al punto 103 ma ha una tenuta pi\u00f9 elevata. \u00c8 un punto poco utilizzato.\nClasse 400 (catenella doppia).\nI punti della classe 400 sono formati da 2 o pi\u00f9 cucirini, provenienti da rocche esterne alla macchina.\nHanno un'ottima tenuta, ma essendo il punto \nformato ogni 2 penetrazioni dell'ago non \u00e8 possibile eseguire punti in retro marcia. Si ovvia alla cosa infittendo i punti all'inizio ed alla fine della\ncucitura.\nPunto 401.\n\u00c8 formato dal concatenarsi di 2 cucirini, uno portato dall'ago e l'altro da un crochet a bandiera; entrambi i fili provengono da rocche che consentono di non avere pause per il cambio della spolina.\nLa formazione del punto causa molte evoluzioni da parte del cucirino inferiore portato dal crochet; questo determina un forte consumo del cucirino stesso \na fronte di una elevata elasticit\u00e0 della cucitura ed una ottima resistenza. La cucitura presenta un dritto ed un rovescio con i conseguenti vincoli sul \nposizionamento dei particolari per la cucitura.\nPunto 404.\n\u00c8 la variante zig zag del punto precedente.\nClasse 500 (sorgetto o sopraggitto).\nSono i punti formati da 2 o pi\u00f9 cucirini portati da aghi e crochet, la cui principale funzione \u00e8 di coprire i profili dei particolari per evitare che i fili\ndella tessitura tagliati possano sfrangiarsi durante la manipolazione dei pezzi stessi. A causa delle numerose evoluzioni del cucirino (in primo luogo \nquello portato dal crochet) ha un alto consumo di filo.\nSolitamente sono eseguiti da macchine dotate di coltello laterale per rifilare l'eccedenza di tessuto chiamate tagliacuci.\nPunto 503.\n\u00c8 formato da due cucirini, uno portato dall'ago ed uno portato dal crochet.\nPunto 504.\nChiamato anche 327 (dal codice della macchina che lo esegue).\n\u00c8 formato da tre cucirini, uno portato dall'ago, gli altri portati da due\ncrochet.\nPunti 515 e 516.\nChiamati anche 329 (dal nome della prima macchina costruita per eseguirlo).\nSono punti composti da una cucitura con punto 401 (catenella doppia) ed un\nsorgetto (punto 503 a 2 fili per il 515 e punto 504 a 3 fili per il 516). Hanno\nuna doppia funzione di tenuta, realizzata dal punto 401, e di copertura del\nprofilo, realizzata dal sorgetto.\nClasse 600 (punti copertura od interlock).\nSono impiegati per la realizzazione di cuciture piatte, che hanno sia la funzione di tenuta che la funzione di copertura. L'effetto di copertura pu\u00f2\navvenire sia su un singolo lato che su entrambi contemporaneamente.\nPunto 602.\nEseguito con 3 o 4 fili, due per gli aghi, uno inferiore di copertura portato dal crochet ed uno superiore che pu\u00f2 anche essere escluso."}
{"id": "1606832", "revid": "110157", "url": "https://it.wikipedia.org/wiki?curid=1606832", "title": "Diocesi di \u017dilina", "text": "La diocesi di \u017dilina (in latino: \"Dioecesis \u017dilinensis\") \u00e8 una sede della Chiesa cattolica in Slovacchia suffraganea dell'arcidiocesi di Bratislava. Nel 2017 contava 485.300 battezzati su 593.600 abitanti. \u00c8 retta dal vescovo Tom\u00e1\u0161 Galis.\nTerritorio.\nLa diocesi comprende i distretti di Byt\u010da, \u010cadca, Kysuck\u00e9 Nov\u00e9 Mesto, Martin, Tur\u010dianske Teplice e \u017dilina nella regione di \u017dilina e i distretti di Ilava, Pova\u017esk\u00e1 Bystrica e P\u00fachov nella regione di Tren\u010d\u00edn.\nSede vescovile \u00e8 la citt\u00e0 di \u017dilina, dove si trova la cattedrale della Santissima Trinit\u00e0 (\"Katedr\u00e1la Najsv\u00e4tej\u0161ej Trojice\").\nIl territorio \u00e8 suddiviso in 12 decanati e 109 parrocchie.\nStoria.\nLa diocesi \u00e8 stata eretta il 14 febbraio 2008 con la bolla \"Slovachiae sacrorum\" di papa Benedetto XVI, ricavandone il territorio dalle diocesi di Bansk\u00e1 Bystrica e di Nitra.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 593.600 persone contava 485.300 battezzati, corrispondenti all'81,8% del totale."}
{"id": "1606833", "revid": "287204", "url": "https://it.wikipedia.org/wiki?curid=1606833", "title": "Serie A1 1987-1988 (pallavolo femminile)", "text": "La Serie A1 femminile FIPAV 1987-88 fu la 44\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Teodora Ravenna, al suo ottavo scudetto consecutivo. Alla rinuncia di Cecina sopper\u00ec il ripescaggio della Scott Reggio Calabria."}
{"id": "1606835", "revid": "110157", "url": "https://it.wikipedia.org/wiki?curid=1606835", "title": "Bishopbriggs", "text": "Bishopbriggs \u00e8 una piccola citt\u00e0 scozzese situata poco a nord-est di Glasgow, Scozia."}
{"id": "1606838", "revid": "194688", "url": "https://it.wikipedia.org/wiki?curid=1606838", "title": "Schwabenheim", "text": ""}
{"id": "1606841", "revid": "834", "url": "https://it.wikipedia.org/wiki?curid=1606841", "title": "Mp1", "text": ""}
{"id": "1606846", "revid": "5456", "url": "https://it.wikipedia.org/wiki?curid=1606846", "title": "Campionati mondiali di atletica leggera indoor 2003", "text": ""}
{"id": "1606849", "revid": "22475", "url": "https://it.wikipedia.org/wiki?curid=1606849", "title": "Carlo Torlonia", "text": "Biografia.\nFu terzogenito di Giovanni Raimondo Torlonia (1754-1829) e di Anna Maria Schultheiss (1760-1840).\nDei tre figli maschi della coppia (che ebbe cinque figli), Carlo era il pi\u00f9 fragile di salute e di indole mite al contrario del fratello maggiore Marino (1795-1865), ambizioso di primeggiare in societ\u00e0, e del fratello minore Alessandro (1800-1886), ambizioso di primeggiare negli affari.\nAscritto alla nobilt\u00e0 romana e viterbese, fu insignito della Gran Croce dell'Ordine Piano e della commenda del Sovrano Militare Ordine di Malta.\nIl padre Giovanni Raimondo alla sua morte lasci\u00f2 precise disposizioni testamentarie affinch\u00e9 Alessandro, il fratello minore, si prendesse cura di Carlo.\nAlessandro ebbe con il fratello Carlo uno stretto rapporto affettivo e sempre lo protesse tanto che Carlo nel 1833 gli affid\u00f2 i suoi beni andando ad abitare presso di lui\navendone in cambio un assegno vitalizio.\nCarlo era portato per la vita religiosa ma tuttavia non prese mai i voti accontentandosi di essere Terziario francescano e di patrocinare iniziative caritatevoli. Non si spos\u00f2 e non ebbe discendenza propria.\nNel 1841 fond\u00f2 il Conservatorio Torlonia in Salita Sant'Onofrio al Gianicolo a Roma. Alla sua morte il fratello Alessandro ne divenne il proprietario continuando a mantenere a proprie spese l'istituto di carit\u00e0 dove mor\u00ec la sua secondogenita Giovanna Carolina (1856-1875).\nCarlo Torlonia mor\u00ec a Roma il 31 dicembre 1847. Il funerale fu fatto il 5 di gennaio successivo ai Santi Apostoli."}
{"id": "1606850", "revid": "253269", "url": "https://it.wikipedia.org/wiki?curid=1606850", "title": "Rebecca Pidgeon", "text": ""}
{"id": "1606856", "revid": "14140", "url": "https://it.wikipedia.org/wiki?curid=1606856", "title": "Hugo Boss", "text": "La HUGO BOSS AG \u00e8 una casa di moda tedesca con sede a Metzingen, Germania, che prende il nome dal suo fondatore Hugo Ferdinand Boss. L'azienda \u00e8 specializzata nella produzione di abiti e scarpe, inoltre copre vari rami della moda, sia maschile sia femminile, con abiti, accessori e fragranze (queste create dalla Procter &amp; Gamble) che distribuisce attraverso gli oltre 5700 negozi monomarca e multibrand sparsi nel mondo.\nStoria.\nHugo Boss nel 1923 fond\u00f2 a Metzingen, cittadina a sud di Stoccarda, un'azienda tessile a cui diede il suo nome. Gli affari, tuttavia, non decollarono, anche a causa della congiuntura economica della Germania degli anni venti, e nel 1930 dichiar\u00f2 bancarotta. Rifond\u00f2 la compagnia anche grazie all'aiuto del partito nazista a cui aveva da poco aderito. \nFu tra i creatori della divisa delle SA (Sturmabteilung=reparto d\u2019assalto, note come camicie brune, primo gruppo paramilitare nazista), e in seguito fu il produttore delle divise delle SS e delle uniformi della giovent\u00f9 hitleriana.\nNel 1945, con la sconfitta della Germania nella seconda guerra mondiale, Hugo Boss, accusato di aver sostenuto la causa nazista, fu condannato a pagare una multa e privato del diritto al voto; mor\u00ec tre anni pi\u00f9 tardi. La compagnia, quando le richieste di divise militari scemarono, cominci\u00f2 nel 1953 la produzione di vestiti per uomo, settore in cui divenne leader nazionale e uno dei marchi pi\u00f9 prestigiosi in ambito internazionale, grazie anche all'alta qualit\u00e0 degli abiti.\nNel 1985 l'azienda entr\u00f2 in borsa e le quote di maggioranza vennero acquisite dal Gruppo Marzotto (oggi Valentino Fashion Group); due anni dopo nacque la linea Orange.\nNel 1993 l'azienda espanse la gamma di produzione, creando la prima fragranza, la \"Hugo\", da cui nascer\u00e0 la linea omonima.\nIl 2002 \u00e8 l'anno di nascita della linea Baldessarini, dal nome dello stilista della casa Hugo Boss Werner Baldessarini.\nSponsor.\nHugo Boss \u00e8 stato, per diversi anni, uno dei principali sponsor di un paio di team di Formula 1; dal 1984 al 2013 per McLaren e dal 2014 al 2017 per Mercedes.\nDal 2018 sponsorizza vetture di Formula E.\nNel 2022 entra nel mondo del tennis professionistico diventando sponsor tecnico ufficiale di Matteo Berrettini, numero 7 del rank ATP."}
{"id": "1606858", "revid": "78273", "url": "https://it.wikipedia.org/wiki?curid=1606858", "title": "Amadio Amidei", "text": ""}
{"id": "1606862", "revid": "834", "url": "https://it.wikipedia.org/wiki?curid=1606862", "title": "Mp2", "text": ""}
{"id": "1606863", "revid": "78273", "url": "https://it.wikipedia.org/wiki?curid=1606863", "title": "Santo Amadio degli Amidei", "text": ""}
{"id": "1606865", "revid": "287204", "url": "https://it.wikipedia.org/wiki?curid=1606865", "title": "Nocrich", "text": "Nocrich (in ungherese \"\u00dajegyh\u00e1z\", in tedesco \"Leschkirch\") \u00e8 un comune della Romania di 2.822 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 5 villaggi: Fofeldea, Ghijasa de Jos, Hosman, Nocrich, \u021aichindeal.\nStoria.\nLa localit\u00e0, il cui nome significa \u2018\u2019\"nuova chiesa\"\u2019\u2019, \u00e8 ricordata fin dal 1263 all\u2019epoca della colonizzazione sassone della regione. Fu una provincia dei Sassoni di Transilvania, dapprima contesa con la vicina di Al\u021b\u00e2na, ma attestata definitivamente a Nocrich agli inizi del XVII secolo. Nel 1589 il principe di Transilvania, Sigismondo Bathory, concesse alla citt\u00e0 il titolo di \"oppidum\" e il diritto di organizzare due fiere annuali.\nNocrich ha dato i natali a Samuel von Brukenthal (1721\u20131803), governatore della Transilvania e grande collezionista d'arte; sulla sua collezione si basa il nucleo del Museo Brukenthal di Sibiu.\nMonumenti e luoghi d'interesse.\nChiesa fortificata di Nocrich.\nLa chiesa fu ricostruita tra il 1803 e il 1806 sul sito della chiesa del XIII secolo distrutta da un incendio alcuni anni prima. Delle fortificazioni, costruite nel XVI-XVII secolo e demolite nel 1901, rimangono solo pochi ruderi sul lato sinistro della chiesa e le quattro torri: la torre del lardo a nordovest, la torre turca a ovest, una torre semicircolare a nord, la torre della scuola a nordest e un il rivellino a sud est. Sul muro del campanile una lapide ricorda la visita dell'ultimo principe della Transilvania Mihai Apafi. All'interno della chiesa di stile neogotico, si trovano un prezioso pulpito con decorazione barocca, un organo di Samuel Metz e, sull'altare, un dipinto di Franz Neuhauser. nel coro \u00e8 ancora conservato il banco di famiglia del barone Brukenthal che finanzi\u00f2 la costruzione della nuova chiesa. \nChiesa fortificata di Hosman.\nCostruita in stile romanico attorno al 1270, inizialmente aveva una pianta a tre navate, ma nel XVIII secolo le navate laterali vennero eliminate e tutta la struttura venne rimaneggiata in stile barocco (1794). La fortezza, risalente allo stesso periodo, fu attaccata pi\u00f9 volte durante il XV secolo dai turchi e anche dal principe Vlad \u021aepe\u0219. Il villaggio si spopol\u00f2, tanto che agli inizi del XVI secolo arrivarono nuovi abitanti che posero mano anche alle riparazioni alla chiesa nella navata e nel coro. Sul prezioso portale romanico, fortunatamente integro, fu aggiunta la scritta latina \"Porta haec templi post devastationes [...] auxiliante deo [...] reparatur\" e cio\u00e8: \"dopo molte distruzioni, il portale di questo luogo [...] con l'aiuto di Dio [...] viene riparato\".\nIl portale fu realizzato da maestranze viennesi che giunsero in Transilvania per lavorare nel cantiere di Alba Iulia, sul modello della cattedrale di Santo Stefano a Vienna . \u00c8 composto da tre colonne per lato che poggiano su teste dei felino; i capitelli sono scolpiti con le figure tipiche del bestiario medievale: gigli, chimere e teste umane. Sugli archivolti vi sono i preziosi affreschi originali, restaurati nel 1993; tema principale del ciclo \u00e8 il peccato e la salvezza dell\u2019anima. Sul lato sinistro del portale sono rappresentati dall\u2019esterno un giovane tentato da due diavoli (il peccato), segue la figura dall'apostolo Pietro con le chiavi e il vangelo dietro ad un penitente prostrato ai suoi piedi (il pentimento), e due monaci che reggono un rotolo aperto (le sacre scritture). A destra dal centro c'\u00e8 la figura immaginaria un mendicante con le forme di una sirena (l\u2019espiazione) seguito dall\u2019Arcangelo Michele che uccide il male (un leone), ed infine da due diaconi (forse uomo e donna) che reggono un incensiere e un libro e simboleggiano la fede. Da notare che le dimensioni delle figure \u00e8 in proporzione al grado di grazia di Dio del personaggio. Alla fine del XVIII secolo, davanti al portale \u00e8 stato eretto un portico a protezione delle sculture. L'interno ha una sola navata con tribune e un altare neoclassico abbellito da un dipinto raffigurante l\"a Crocefissione\".\nLa fortificazione \u00e8 costituita da due recinti di forma circolare. Le mura sono alte 8 metri, con la base in pietra ed il resto rifatto con mattoni e pietra. Nel recinto sorgono altre costruzioni difensive fra cui un bastione che si inserisce ad occidente del muro perimetrale. La torre a tre piani di nord-ovest,che congiunge le due corti, presenta ancora la grata che veniva sollevata per il passaggio carraio. Il secondo recinto ha due torri: quella a sud-ovest \u00e8 pentagonale ed \u00e8 oggi unita alla casa parrocchiale, mentre di a sud-est \u00e8 si conservano solo i piani inferiori.\nNel complesso \u00e8 stato allestita una piccola raccolta etnografica.\nChiesa ortodossa di Fofeldea.\nIl villaggio sorge nella valle omonima ad ovest del capoluogo ed \u00e8 ricordato fin dal 1382.\nLa chiesa ortodossa \u00e8 dedicata a \"San Basilio\" e costruita fra il 1804 e il 1808. La costruzione \u00e8 a navata unica, con tre campate e l'abside con volta a botte, e il campanile in stile gotico. Notevole il ciclo pittorico completato nel 1814 dai fratelli Ioan e Alexandru Grecu di S\u0103s\u0103u\u0219 che coprono tutte le pareti della chiesa. Gli affreschi, in stile bizantino, sono stati restaurati tra il 1975-1979 e rappresentano scene del Nuovo e dell'Antico Testamento, della storia della Chiesa e dei santi , fra cui una curiosa \"Trinit\u00e0\" \"fra angeli e santi\" e le scene della \"Passione di Ges\u00f9 Cristo\" con i soldati e giudici romani in abiti asburgici.\nChiesa ortodossa di \u021aichindeal.\nLa chiesa \u00e8 ricordata in memorie del 1350. I primi coloni della localit\u00e0 furono gli \"Szeklers\", ma un documento del 1402 mostra che il villaggio era abitato da coloni sassoni. Nei primi anni del XVIII secolo, durante l\u2019invasione curda, i sassoni abbandonarono il paese. La costruzione della chiesa ortodossa dedicata alla Santa Parascheva inizi\u00f2 nel 1791; si narra che per la costruzione, oltre le offerte dei fedeli, fu molto utile un tesoro di monete d'oro nascosto in una botte, forse ai tempi delle scorrerie turche (prima met\u00e0 del XV secolo) e rinvenuto in quegli anni. La chiesa, dichiarata monumento storico, fu affrescata dal pittore Ioan Grecu di S\u0103s\u0103u\u0219 e da suo fratello Alexandru attorno il 1815. Il ciclo pittorico ricopre completamente le pareti interne con scene della Bibbia e dei Vangeli oltre che medaglioni ai Santi e angeli: sulla volta della prima campata \u00e8 raffigurato \"Dio Padre\", circondato da angeli; sulla successiva ci sono scene della \"vita di Cristo\" mentre nel catino dell\u2019altare \u00e8 dipinta la \"Madonna con Bambino\". I pittori sono conosciuti per aver rappresentato saldati e giudici delle scene della Passione di Ges\u00f9 con vesti asburgiche, simbolo dell'oppressione straniera. \nGhijasa de Jos.\nSituata ad ovest del capoluogo il piccolo villaggio ha una chiesa ortodossa dedicata alla Santa Parascheva costruita nel 1864. Nei dintorni sono stati ritrovati reperti archeologici di epoca romana."}
{"id": "1606867", "revid": "767487", "url": "https://it.wikipedia.org/wiki?curid=1606867", "title": "Post Nuclear", "text": "Post Nuclear \u00e8 il secondo album di Dismantled, \u00e8 sul genere chiamato Aggrotech. Questo \u00e8 considerato dalla critica e dal pubblico l'album pi\u00f9 completo di Dismantled fino alla data odierna."}
{"id": "1606868", "revid": "767487", "url": "https://it.wikipedia.org/wiki?curid=1606868", "title": "Alive in Poland", "text": "Alive in Poland \u00e8 il secondo album live dei Blaze ed \u00e8 stato pubblicato nel 2007.\nIl disco.\nOltre alle canzoni originali della band, contiene anche alcune cover degli Iron Maiden e dei Wolfsbane, nei quali il cantante Blaze Bayley milit\u00f2 per diverso tempo."}
{"id": "1606872", "revid": "2153076", "url": "https://it.wikipedia.org/wiki?curid=1606872", "title": "This Is the Life (album Amy Macdonald)", "text": "This Is the Life \u00e8 l'album in studio di debutto della cantautrice scozzese Amy Macdonald, pubblicato il 30 luglio 2007 nel Regno Unito dalla Vertigo Records.\nIl primo singolo dell'album \u00e8 stato \"Poison Prince\", pubblicato solo in edizione limitata. Successivamente, sono stati estratti \"Mr Rock &amp; Roll\", \"L.A.\", \"This Is the Life\" e \"Run\".\nIl disco \u00e8 stato successivamente distribuito in tutta Europa, Italia compresa, e Stati Uniti, ottenendo un ottimo successo, fino a superare le tre milioni di copie vendute nel mondo.\nIl disco.\nLa lavorazione dell'album \u00e8 iniziata a partire dall'estate del 2006 presso il London Soho Recordings Studios con la collaborazione del produttore Pete Wilkinson dell'etichetta Melodramatic Records. Il missaggio \u00e8 stato invece curato per gran parte dal tecnico del suono Bob Clearmountain a Los Angeles. La musica e tutti i testi sono stati scritti da Amy Macdonald, tranne il brano \"L.A.\" che \u00e8 stato composto dalla cantante insieme a Wilkinson. L'album \u00e8 stato pubblicato dall'etichetta Melodramatic Records insieme alla Vertigo Records.\nA parte la voce e la chitarra acustica di Amy Macdonald molti strumenti aggiuntivi, come il basso, il violoncello, la batteria e diversi strumenti a percussione, la chitarra elettrica, il pianoforte, la tastiera, il sassofono, il flicorno, la tromba, la viola e il violino sono stati utilizzati durante le sessioni di registrazione.\nSulla copertina creata dal fotografo londinese Valerie Philips viene rappresentata un'immagine a colori riguardante la testa e le spalle della cantante. Sotto \u00e8 inciso in a caratteri maiuscoli bianchi il nome dell'artista e pi\u00f9 in basso, con caratteri pi\u00f9 piccoli, il titolo del progetto. I bordi sono stati elaborati in modo da apparire come se appartenessero ad un album pi\u00f9 antico. Infatti, secondo AllMusic esso rimanda agli anni Settanta.\nTracce.\nTutte le canzoni sono scritte da Amy Macdonald eccetto dove annotato.\nClassifiche.\nL'album ha avuto un ottimo successo a livello europeo, grazie anche al fortunato singolo \"This Is The Life\", che \u00e8 rimasto per 13 settimane nella classifica del Regno Unito ed ha raggiunto la top ten in molti paesi europei, compresa l'Italia, dove \u00e8 rimasto in seconda posizione per 3 settimane.\nL'album ha raggiunto la prima posizione in Regno Unito, Svizzera, Paesi Bassi e Danimarca ed ha raggiunto la top ten di Francia, Italia, Austria, Belgio, Spagna, Norvegia, Svezia e Germania, ottenendo diversi dischi d'oro e di platino."}
{"id": "1606877", "revid": "115488844", "url": "https://it.wikipedia.org/wiki?curid=1606877", "title": "Robert Cedric Sherriff", "text": "Biografia.\nEsord\u00ec nel 1928 con \"Journey's End\" (\"Il grande viaggio\"), un dramma sugli anni della Prima guerra mondiale nelle trincee inglesi in Francia. Per il cinema, oltre a film tratti dalle sue opere, Sherriff \u00e8 stato, da solo o in collaborazione con altri, sceneggiatore efficace di una ventina di film. Autore garbato e in possesso di un vivo senso del teatro, Sherriff occupa un posto di primo piano nella letteratura drammatica inglese."}
{"id": "1606878", "revid": "1226", "url": "https://it.wikipedia.org/wiki?curid=1606878", "title": "Il codice di atlantide", "text": ""}
{"id": "1606884", "revid": "486946", "url": "https://it.wikipedia.org/wiki?curid=1606884", "title": "Hunyadi", "text": ""}
{"id": "1606885", "revid": "1776051", "url": "https://it.wikipedia.org/wiki?curid=1606885", "title": "Orlat", "text": "Orlat (in ungherese \"Orl\u00e1t\", in tedesco \"Winsberg\") \u00e8 un comune della Romania di 3.153 abitanti, ubicato nel distretto di Sibiu, nella regione storica della Transilvania.\nOrlat fu la sede del primo reggimento di guardie di frontiera romeno, formato su decreto dell'Imperatrice Maria Teresa d'Asburgo del 15 aprile 1762."}
{"id": "1606888", "revid": "547034", "url": "https://it.wikipedia.org/wiki?curid=1606888", "title": "Marco Mancassola", "text": "Biografia.\nNato in Veneto, vive a Londra.\nEsordisce nel 2001 con il romanzo \"Il mondo senza di me\", pubblicato dalla piccola casa editrice Pequod, e quindi ripubblicato nella collana Oscar Mondadori.\nIn seguito pubblica il romanzo breve \"Qualcuno ha mentito\" (Arnoldo Mondadori Editore 2004), uscito in Francia con la traduzione di Vincent Raynaud in una versione ampliata con il titolo \"Les limbes: Trois r\u00e9cits visionnaires\" (Gallimard 2010).\nNel 2005 pubblica il saggio narrativo \"Last Love Parade \u2013 Storia della cultura dance, della musica elettronica e dei miei anni\" (Arnoldo Mondadori Editore). Il libro verr\u00e0 ripubblicato in una versione aggiornata da il Saggiatore nel 2012 e in edizione francese dall'editore indipendente La derni\u00e8re goutte nel 2016. Sempre nel 2005 pubblica il racconto autobiografico \"Il ventisettesimo anno\" (Minimum Fax) in cui racconta un passaggio della sua giovinezza.\nNel 2008 \u00e8 la volta del romanzo \"La vita erotica dei superuomini\" (Rizzoli Editore). Pubblicato in Francia nel 2011, sempre da Gallimard con la traduzione di Vincent Raynaud, il romanzo viene salutato dalla stampa francese con una serie di recensioni tra cui Les Inrockuptibles, L'Express, Les Echos. Livres-Hebdo si chiede: \"Et si Mancassola, l'air de rien, venait d'\u00e9crire le grand roman, jusqu'ici attendu en vain, de l'Am\u00e9rique post-11-Septembre?\" (\"E se Mancassola, con naturalezza, avesse scritto il grande romanzo, finora atteso invano, dell'America post-11 settembre?\") Per Mediapart, \"le roman immense, cr\u00e9pusculaire et somptueux, d'un auteur qui s'impose comme l'une des voix majeures de la litt\u00e9rature italienne contemporaine\" (\"il romanzo immenso, crepuscolare e sontuoso, di un autore che si impone come una delle voci maggiori della letteratura italiana contemporanea\").\nPubblicato in inglese nel 2013 dall'editore indipendente londinese Salammbo Press con la traduzione di Antony Shugar, il libro \u00e8 oggetto di articoli sensazionalistici su The Independent e altra stampa non-letteraria di lingua inglese. In seguito, il romanzo viene opzionato dalla casa di produzione americana Annapurna Pictures.\nNel frattempo, nel 2011 pubblica con Einaudi Editore la raccolta di racconti \"Non saremo confusi per sempre\". Il libro, che mescola realt\u00e0 e fantasia per rileggere in chiave letteraria fatti famosi e drammatici della cronaca italiana, si aggiudica il Premio Fiesole Narrativa Under 40. Viene accolto con favore da critica e pubblico ma anche da alcune riserve. Uno dei racconti del libro diventa il materiale per il film \"Sicilian Ghost Story\" diretto da Fabio Grassadonia e Antonio Piazza. Il film, prodotto da Indigo e Cristaldi Film, apre la Semaine de la Critique al Festival di Cannes e viene venduto in oltre venti paesi.\nNel 2013 pubblica il romanzo \"Gli amici del deserto\" con Giangiacomo Feltrinelli Editore. Il romanzo esce in Francia nel 2015, pubblicato ancora da Gallimard.\nCome sceneggiatore, ha collaborato alla scrittura del film di Andrea Adriatico \"All'amore assente\" e al documentario di Marco Segato \"L'uomo che amava il cinema\", presentato nel 2011 alla Mostra del Cinema di Venezia. Come giornalista ha collaborato a lungo con Vogue Italia e con l'edizione italiana di Rolling Stone, firmando su quest'ultima per alcuni anni la rubrica mensile \"Italia, Amore\" con Christian Raimo. Ha scritto inoltre per il manifesto, International New York Times, e per la versione online di Internazionale.\nA Londra ha fondato e dirige il FILL Festival of Italian Literature in London."}
{"id": "1606890", "revid": "228587", "url": "https://it.wikipedia.org/wiki?curid=1606890", "title": "Pieve di San Martino", "text": ""}
{"id": "1606896", "revid": "44627", "url": "https://it.wikipedia.org/wiki?curid=1606896", "title": "Sigma-algebra di Lebesgue", "text": ""}
{"id": "1606897", "revid": "767487", "url": "https://it.wikipedia.org/wiki?curid=1606897", "title": "Ville Sorvali", "text": "Ville \u00e8 il cugino di Henri Sorvali, uno dei chitarristi e tastieristi del gruppo.\nOltre al suo lavoro con i Moonsorrow, Ville ha suonato per gli Amoral e i May Withers."}
{"id": "1606899", "revid": "2202871", "url": "https://it.wikipedia.org/wiki?curid=1606899", "title": "Raimondo Franchetti", "text": "Biografia.\nPrimi anni.\nNacque da Alberto di Raimondo, noto operista, e dalla contessina reggiana Margherita di Arnoldo Levi. I Franchetti e i Levi erano due facoltose famiglie ebraiche: i primi discendevano dal livornese Abramo Franchetti (nominato barone dal re di Sardegna Vittorio Emanuele II), erano divenuti famosi in Europa tra la fine dell'800 e i primi decenni del '900 per i loro numerosi interessi artistici e perch\u00e9 godevano di un patrimonio non indifferente, costituito sia da investimenti mobiliari, sia da immense propriet\u00e0 agricole, allevamenti ed attivit\u00e0 industriali in varie parti d'Italia; gli altri erano esponenti della vita pubblica di Reggio Emilia e il prozio Ulderico Levi era stato nominato senatore.\nCresciuto in tale ambiente, sin da bambino Raimondo sembr\u00f2 fare propri gli elementi caratterizzanti della sua famiglia: l'attivismo ottocentesco e l'irrequietezza novecentesca. Mostr\u00f2 da subito un carattere vivace, intraprendente e ribelle. Era amante della natura e si mostrava insofferente verso l'istruzione accademica dei rigidi collegi a cui era inevitabilmente avviato dai familiari in quanto figlio di una casata agiata. Pass\u00f2 da un collegio all'altro, vivendo continui spostamenti tra i vari palazzi e le varie ville possedute dalla famiglia, soprattutto dopo che il divorzio dei genitori nel 1897 lo affid\u00f2 alla custodia del padre Alberto, sempre impegnato a viaggiare a causa dei suoi numerosi impegni e delle sue relazioni musicali.\n\u00c8 possibile che in questi anni il ragazzino, avverso alla rigida e tradizionale cultura scolastica, si sia immerso nella lettura delle opere di Emilio Salgari che in quegli anni pubblicava a puntate sui quotidiani i suoi primi, celebri lavori; sono facilmente intuibili gli effetti che il senso d'esotismo, d'avventura e d'anticonformismo di tali romanzi possano aver avuto sulla formazione del giovane Raimondo, il quale -forse anche per questo- coltiv\u00f2 tra le sue attivit\u00e0 preferite la caccia e i viaggi.\nI primi viaggi e la grande guerra.\nGrazie anche all'enorme disponibilit\u00e0 finanziaria ereditata dopo la morte del nonno (nel 1905), nel 1907, appena diciottenne si imbarc\u00f2 in una spedizione venatoria per il Nordamerica dove percorse le Montagne Rocciose, tra Stati Uniti e Canada. Dopo il servizio militare, riprese i suoi viaggi con le sue prime vere avventure da esploratore, rivolgendosi all'Indocina e a luoghi salgariani come Malaysia, Annam e arcipelago indonesiano. Nel 1911 document\u00f2 la rivoluzione in Cina, mentre nel 1912 visit\u00f2 il Sudan. Tra 1912 e 1914 visit\u00f2 in varie riprese il continente africano, che all'epoca era in Europa simbolo di avventura e fascino misterioso, battendo alla ricerca di selvaggina esotica territori gi\u00e0 conosciuti (Uganda, Sudan, Kenya...) risal\u00ec il corso del Nilo addentrandosi nel Bahr-El Gazal, zona allora parzialmente vergine. In una di queste spedizioni port\u00f2 con s\u00e9 Luca Comerio (fotografo ufficiale di Casa Savoia nonch\u00e9 pioniere del documentario e dell'industria cinematografica italiana) e si fece riprendere nelle sue battute di caccia, sulle spoglie degli animali uccisi e tra le danze tradizionali degli abitanti locali, mostrando un'attenzione particolare per i mezzi mediatici: i suoi viaggi saranno sempre documentati da abbondante materiale iconografico e finiranno per diventare importanti testimonianze riutilizzate anche in vari cortometraggi di registi contemporanei, come la sua testimonianza cine-fotografica sull'esplorazione della Dancalia.\nReperti etnografici e tassidermie, raccolti nei viaggi e nelle cacce in estremo Oriente ed Africa, vennero donati da Raimondo Franchetti, e dopo la morte dalla moglie Bianca, ai Musei Civici di Reggio Emilia.\nDurante la Grande guerra Raimondo, seppur istruito in vista di una sua partecipazione al reparto della cavalleria, al fronte si arruol\u00f2 nel corpo delle automitragliatrici blindate dove la sua esperienza come automobilista lo rese un elemento raro e prezioso e dove comp\u00ec numerosi gesti eroici, per i quali fu proposto per una medaglia d'argento che egli scans\u00f2, pregando il proponente di ritirare la proposta (probabilmente per evitare che i suoi compagni d'armi venissero a conoscenza delle sue origini benestanti e potessero pensare che ci fossero delle forme di riguardo e favoritismi nei suoi confronti). Rest\u00f2 al fronte dal 1915 al 1919, anche dopo i trattati si trattenne ad Innsbruck per tenere sotto controllo il territorio. A conclusione del servizio militare torn\u00f2 a casa, a Venezia, dove prese la residenza nel Palazzo Cavalli-Franchetti.\nIl dopoguerra e le esplorazioni.\nNel 1920 spos\u00f2 a Venezia la contessina Bianca Moceniga Rocca, discendente per parte di madre dalla famiglia dei dogi Mocenigo, da cui ebbe quattro figli: Lauretana (detta familiarmente Simba che significa \"leone\" in swahili), Lorian, Afdera (dal nome di un vulcano della Dancalia) quarta moglie di Henry Fonda e Raimondo Nanuk (il nome dell'orso bianco).\nDal 1921 i suoi viaggi si indirizzarono soprattutto in Africa da cui port\u00f2 numerosi reperti di interesse naturalistico ed etnografico.\nL'affermarsi del governo fascista di Mussolini venne probabilmente accolta con approvazione da Raimondo, ma senza particolare entusiasmo, almeno fino a quando il fascismo non si occup\u00f2 di un argomento a che a lui stava particolarmente a cuore: l'espansione italiana in Africa.\nEbbe inizio una \"seconda fase\" della vita di Raimondo come esploratore; non pi\u00f9 soddisfatto dal percorrere strade gi\u00e0 note, tra il 1928 e il 1929 comp\u00ec la sua impresa pi\u00f9 ambiziosa: esplor\u00f2 la quasi del tutto sconosciuta Dancalia da Est a Ovest, dalle coste dell'Eritrea fino all'Acrocoro etiopico, da Assab a Mai Ceu, per poi ridiscendere nel deserto dancalo e ripercorrerlo, pi\u00f9 a Sud dell'itinerario precedente, tornando poi alla costa. Mentre la maggior parte dei compagni, stremati dalle fatiche e dalle malattie, fu costretta ad interrompere la spedizione al momento della risalita sull'Acrocoro, Raimondo, il mineralogo Maglione e l'operatore Craveri, ripresero all'inverso il percorso del bassopiano, riuscendo a raggiungere uno degli obiettivi dichiarati di Franchetti: ritrovare i resti degli esploratori Giuseppe Maria Giulietti e Biglieri, addentratisi in quelle zone mezzo secolo prima di loro (nel 1881) e mai pi\u00f9 rivisti (furono attaccati e sterminati dai predoni). Raimondo strinse amicizie e prese contatto con le popolazioni e i capi locali; ci\u00f2 gli torner\u00e0 utile quando, in preparazione alla Guerra d'Africa, si dedicher\u00e0 ad un'attivit\u00e0 di Intelligence tra i popoli abissini in favore del governo italiano. All'impresa venne aggregato anche l'amico Saverio Patrizi, profondo conoscitore del Corno d'Africa.\nLa spedizione di Franchetti ebbe risultati politici rilevanti, sebbene coperti da silenzio; era un momento in cui l'Italia intratteneva con l'Etiopia del giovane imperatore Hail\u00e9 Selassi\u00e9 rapporti amichevoli, sperando di ottenerne l'appoggio per rafforzare la stentata economia della colonia Eritrea attraverso i commerci con l'altipiano. D'altra parte, per\u00f2, si stabilivano, pi\u00f9 o meno nascostamente, rapporti anche con alcuni dei litigiosi feudatari etiopi, da sempre avversi al potere centrale. Uno dei pi\u00f9 potenti di tali feudatari era Ras Hail\u00f9, signore del ricco territorio del Goggiam, nel quale si trovava anche buona parte del lago Tana, una delle principali riserve di alimentazione del Nilo. Gi\u00e0 da diversi anni sia Gran Bretagna che Italia cercavano di ingraziarsi Hail\u00f9 per ottenere l'autorizzazione alla costruzione di una diga sul Tana, che avrebbe garantito il controllo sul Nilo, quindi della colonia inglese del Sudan, fino all'Egitto. Con Hail\u00f9, Franchetti aveva avuto un incontro gi\u00e0 qualche mese prima della sua partenza per la Dancalia. Ci sono buone ragioni per ritenere che uno dei principali obiettivi della spedizione fosse proprio un'attivit\u00e0 di \"promozione\" in Etiopia della capacit\u00e0 e della potenza italiana, nonch\u00e9 l'invio ad Hail\u00f9 di una certa quantit\u00e0 di armi e munizioni. Se la partenza della spedizione italiana non fosse stata (con grande scontento del barone) rimandata pi\u00f9 volte per motivi diplomatici e burocratici, gli \"aiuti materiali\" (armi e munizioni) si sarebbero avuti non nella primavera del '29, ma nell'inverno del '28, cio\u00e8 mentre il governo di Hail\u00e9 Selassi\u00e9 non riusciva ancora a domare le rivolte interne di Uoggerat, Azeb\u00f2 Galla e Raia Galla dimostrando cos\u00ec una certa debolezza nei confronti dei feudatari.\nLa spedizione fu accolta trionfalmente dal regime fascista e poi esaltata come rientrante nelle molteplici attivit\u00e0 di politica internazionale relative al Corno d'Africa, tra quelle in concorrenza con le potenze coloniali ed i finanzieri americani ed europei (che operavano in Africa gi\u00e0 dal XIX secolo).\nDa allora Franchetti, animato da un forte nazionalismo, offr\u00ec senza contropartita le sue attivit\u00e0 allo stato italiano, pur non essendosi mai tesserato per il partito fascista. Nel 1932 tent\u00f2 di ricollocare sul trono d'Etiopia il legittimo imperatore Iyasu V, al posto dell'usurpatore Hail\u00e9 Selassi\u00e9, fallendo nell'intento. Nel 1935, in vista dell'ormai imminente guerra contro l'Etiopia, si stabil\u00ec a Beilul, presso Assab, per partecipare, grazie ai suoi numerosi contatti con i ras ed i notabili locali, all'organizzazione dell'intelligence italiana sui luoghi, invitandoli a schierarsi, al momento opportuno, a favore dell'Italia.\nLa morte.\nDopo un breve rientro in Italia, torn\u00f2 in Etiopia per accompagnare Luigi Razza, Ministro dei Lavori Pubblici del Regno d'Italia. L'aereo, decollato da Guidonia e destinato ad Asmara in Eritrea, fece tappa al Cairo per la notte. La mattina del 7 agosto 1935, dieci minuti dopo il decollo, un'esplosione fece precipitare l'aereo provocando la morte dei 7 occupanti (3 passeggeri e 4 d'equipaggio).\nL'incidente suscit\u00f2 immediatamente vasta eco, anche sulla stampa estera, e subito si parl\u00f2 di attentato, forse ad opera di agenti segreti britannici, ma le vere cause non furono mai chiarite. Anzi, la commissione di inchiesta inviata dal governo italiano, per probabili ragioni di opportunit\u00e0 politica (era un momento di agitazione per le attivit\u00e0 diplomatiche inglesi e italiane, a causa dell'imminente inizio della Guerra d'Africa) dichiar\u00f2 rapidamente l'impossibilit\u00e0 di appurare le ragioni dell'incidente, aumentando i sospetti di un evento non proprio accidentale.\nL'amore del barone per il Corno d'Africa permase fino all'ultimo ed \u00e8 visibile nelle sue volont\u00e0 di sepoltura: aveva richiesto di essere sepolto in Africa, ad Assab, e l\u00ec \u00e8 rimasto, fino a quando l'eliminazione del cimitero italiano di Assab fece s\u00ec che le sue spoglie fossero trasferite a Massaua, dove si trovano ancora oggi presso il locale cimitero italiano.\nLe raccolte Franchetti ai Musei Civici di Reggio Emilia.\nSono due i nuclei collezionistici pervenuti. \nIl primo comprende reperti etnografici dall\u2019estremo Oriente (Malesia, Giava, Borneo, Celebes, Nuova Guinea, Indocina), donati dal Barone al rientro dagli avventurosi viaggi del 1911 e 1912, cui si aggiungono testimonianze delle etnie Kikuyu, Meru, Scilluc, incontrate in Africa tra il 1912 e il 1914. Si tratta di raccolte attente ai diversi aspetti della vita delle popolazioni, che includono armi, oggetti di vita quotidiana, costumi, ornamenti, strumenti musicali e fotografie, queste ultime conservate nell\u2019archivio dei Musei.\nIl secondo nucleo \u00e8 costituito dai trofei di caccia, prevalentemente africani, in origine collocati come arredo esotico nelle residenze di famiglia e donati successivamente alla morte del Barone, da parte degli eredi. La raccolta comprende esemplari naturalizzati, crani, pelli, busti e trofei di numerose specie, tra cui diverse antilopi e gazzelle, elefante, giraffa, rinoceronte, collocati nella parte alta delle Sale di zoologia e di etnografia e nei corridoi tra le vetrine. Unico reperto del viaggio del 1907 in Nord America \u00e8 una pelle di orso bianco. Di particolare rilevo, la ricostruzione di alcune scene di predazione."}
{"id": "1606903", "revid": "767487", "url": "https://it.wikipedia.org/wiki?curid=1606903", "title": "P\u0103uca", "text": "P\u0103uca (in ungherese \"P\u00f3kafalva\", in tedesco \"T\u00f6rnen\") \u00e8 un comune della Romania di 2.011 abitanti, ubicato nel distretto di Sibiu, nella regione storica della Transilvania.\nIl comune \u00e8 formato dall'unione di 4 villaggi: Bogatu Rom\u00e2n, Bro\u0219teni, P\u0103uca, Presaca.\nIl comune nacque il 28 gennaio 1860, quando fu siglato un accordo fra tre comuni allora indipendenti: Bogatu Rom\u00e2n, P\u0103uca e Presaca"}
{"id": "1606905", "revid": "287204", "url": "https://it.wikipedia.org/wiki?curid=1606905", "title": "Pauca", "text": ""}
{"id": "1606906", "revid": "110157", "url": "https://it.wikipedia.org/wiki?curid=1606906", "title": "Kybunpark", "text": "L'AFG Arena \u00e8 il nuovo stadio costruito nel 2008 nella citt\u00e0 di San Gallo, in Svizzera. La struttura ospita le partite casalinghe del (squadra che milita nella Super League) e ha sostituito l'Espenmoos.\nLa struttura, alla cui realizzazione hanno partecipato anche partner privati come Jelmoli e Ikea, mette a disposizione ( posti per le partite internazionali).\nL'inaugurazione \u00e8 avvenuta il 30 maggio del 2008 (poco meno di 10 anni dopo la creazione delle prime bozze del progetto) con una partita tra - vinta dalla Nazionale elvetica per 3-0."}
{"id": "1606907", "revid": "2138421", "url": "https://it.wikipedia.org/wiki?curid=1606907", "title": "Bolla d'oro (1356)", "text": ""}
{"id": "1606909", "revid": "648716", "url": "https://it.wikipedia.org/wiki?curid=1606909", "title": "Matronalia", "text": "Le Matronalia erano una festivit\u00e0 romana che si celebrava il 1\u00ba marzo in onore di Giunone Lucina, fin dai tempi di Romolo e Tito Tazio, riservati alle donne che avevano contribuito alla cessazione della guerra.\nLa festivit\u00e0 cadeva alle calende di marzo, anche dette \"femineae kalendae\", l'inizio dell'antico calendario romano: le donne romane recavano fiori e incenso al tempio di Giunone Lucina sull'Esquilino, la cui costruzione era tradizionalmente fatta risalire al 1\u00ba marzo 375 a.C., e facevano dei voti per la gloria dei loro mariti. Era costume che in questa occasione gli uomini facessero dei doni alle mogli e alle madri. Il collegamento col culto di Giunone Lucina, protettrice delle nascite, trasform\u00f2 la festivit\u00e0 nella celebrazione delle nascite.\nSi trattava in effetti di una rivisitazione della cerimonia privata del matrimonio, in cui lo sposo faceva dei doni alla sposa, la quale, a sua volta, lodava il marito; tale celebrazione veniva quindi ritualmente ripetuta all'inizio dell'anno nuovo."}
{"id": "1606910", "revid": "110157", "url": "https://it.wikipedia.org/wiki?curid=1606910", "title": "Assassins DK United", "text": "Assassins DK United \u00e8 il secondo album in studio di Psychopomps, considerato dalla critica e dal pubblico come album pi\u00f9 significativo per questo gruppo danese di musica Aggrotech trance."}
{"id": "1606911", "revid": "827058", "url": "https://it.wikipedia.org/wiki?curid=1606911", "title": "Anandamayi Ma", "text": "Biografia.\nAnandamayi Ma nacque nel villaggio di Kheora in Tipperah (Bangladesh) il 30 aprile 1896 con il nome di Nirmala Sundari Devi. I suoi genitori appartenevano alla corrente Vaishnava (veneratori di Vishnu) della religione induista, pur vivendo in una localit\u00e0 in cui la maggioranza delle famiglie era di fede islamica.\nGiovinezza.\nAll'et\u00e0 di tredici anni fu data in sposa al bramino Sri Ramani Mohan Chakravarty, che sar\u00e0 in seguito noto come Bolanath, (uno dei nomi del Dio Shiva) appellativo donatogli dalla stessa Nirmala. La convivenza effettiva inizi\u00f2 soltanto nel 1914, tuttavia il matrimonio tra i due non fu mai consumato fisicamente; Bolanath non soltanto accett\u00f2 la scelta di castit\u00e0 della giovane moglie, ma fu anche il primo a diventare suo discepolo. Nirmala Sundari infatti non ebbe alcun maestro ed inizi\u00f2 a manifestare gi\u00e0 da giovanissima la sua particolare natura e le sue attitudini: era solita recitare numerosi mantra in sanscrito e praticare complicate \u0101sana yogiche per ore intere; in molti hanno affermato che la ragazza cadeva spesso in stati di trance e che in sua presenza si sarebbero verificati diversi fenomeni scientificamente inspiegabili, cosa che contribu\u00ec notevolmente a diffondere molto presto la sua fama. A questo proposito testimone oculare della sua capacit\u00e0 di cadere in stato elevato di Samadhi fu Paramahansa Yogananda nel suo libro autobiografico Autobiography of a Yogi.\nNel 1918 si trasfer\u00ec con il consorte a Bajitpur.\nIniziazione spirituale e apparizioni pubbliche.\nIl 1922 \u00e8 noto ai devoti di Anandamayi Ma come l'anno della sua auto-iniziazione avvenuta durante la notte del 3 agosto quando cominci\u00f2 anche il suo lungo voto di silenzio (che durer\u00e0 per pi\u00f9 di tre anni); quattro mesi pi\u00f9 tardi Nirmala inizi\u00f2 anche il marito, mediante un rito tradizionale. Nel 1924, sempre con il marito, si trasfer\u00ec a Dhaka e la sua prima apparizione pubblica fu nel 1925 in occasione della Kali Puja, una festa religiosa in onore alla Dea nera del Bengala, che Nirmala fu invitata a condurre. Nel corso della celebrazione, secondo la testimonianza dei presenti, i tratti della giovane religiosa si sarebbero trasformati fino ad assumere per un lasso di tempo le sembianze del volto di Kali. Un simile evento si racconta sia accaduto anche durante una festa di Krishna l'anno successivo. Una volta cessato il voto di silenzio, Nirmala inizi\u00f2 i suoi lunghi digiuni, intanto cresceva sempre di pi\u00f9 il numero dei fedeli e dei pellegrini che si recavano a farle visita e a renderle omaggio (tra i quali anche la sorella Didi ed il fratello Bhaiji) ed intorno a lei si form\u00f2 una folta comunit\u00e0 spirituale, all'interno della quale, secondo diverse testimonianze, si verificarono numerosi casi di guarigione di malati.\nViaggi.\nNel 1926, a Nirmala Sundari Devi fu donato dal fratello e discepolo Bhaiji l'appellativo di Anandamayi Ma, che significa Madre permeata di Gioia, ella sar\u00e0 dunque nota anche come Mataji e Sri Ma. Il 1927 fu invece l'anno in cui iniziarono i numerosi viaggi per le varie localit\u00e0 del nord assieme al consorte ed ai fratelli, visitando tra gli altri luoghi anche Vrindavana, Rishikesh, Hardwar, l'Himalaya e la citt\u00e0 santa di Benares mentre nel 1930 iniziarono i viaggi nell'India del sud. Intanto i devoti si diffondevano sempre di pi\u00f9 per tutte le regioni della nazione. Nel 1936 ci fu l'incontro con Paramhansa Yogananda, che la ricorder\u00e0 anche nel suo testo Autobiografia di uno Yogi.\nIl 1937 ed il 1938 furono rispettivamente gli anni della morte del fratello Bhaiji e del marito Bolanath, tuttavia i viaggi proseguirono per tutta l'India assieme ad altri discepoli. \nIncontri.\nNel 1942 Anandamayi Ma incontr\u00f2 il Mahatma Gandhi, il cui stretto collaboratore, Sri Jamnalal Bajaj, divenne un fedele devoto. Nel 1944 vi fu un incontro con Sri Prabhu Dattaji Maharaj, un importante guru che la present\u00f2 ai capi di diverse congregazioni monastiche che affermarono esplicitamente di riconoscere nelle parole della donna bengalese la quintessenza delle sacre scritture. Nel 1960 Anandamayi Ma incontr\u00f2, in due diverse occasioni, il filosofo e Maestro spirituale franco-bulgaro Omraam Mikha\u00ebl A\u00efvanhov, che di lei disse: \u00abUna donna che ha realizzato qualcosa di grande. Senza dubbio lo Spirito \u00e8 su di lei\u00bb.\nInsegnamento della meditazione ai devoti.\nNel 1950 erano ormai tantissimi i devoti di Anandamayi Ma in varie parti del mondo, ed intorno a lei si formarono oltre 20 Ashram che furono luoghi di pellegrinaggio anche da parte di numerose guide spirituali. Nel 1952 ella diede vita all'annuale Samyan Vrata, ossia una particolare settimana dedicata al ritiro spirituale sotto la sua guida diretta.\nContinu\u00f2 ad insegnare costantemente ai suoi discepoli e a chiunque si recasse a visitarla, l'importanza della meditazione ed il valore dell'Amore divino fino al 27 agosto 1982, data della sua morte."}
{"id": "1606916", "revid": "767487", "url": "https://it.wikipedia.org/wiki?curid=1606916", "title": "Poiana Sibiului", "text": "Poiana Sibiului (in ungherese \"Poly\u00e1n\", in tedesco \"Flussau\") \u00e8 un comune della Romania di 2.661 abitanti, ubicato nel distretto di Sibiu, nella regione storica della Transilvania. \nDi una certa importanza \u00e8 la chiesa lignea dei SS. Arcangeli, costruita nel 1766."}
{"id": "1606917", "revid": "115751", "url": "https://it.wikipedia.org/wiki?curid=1606917", "title": "Bacino ablatore", "text": ""}
{"id": "1606921", "revid": "290948", "url": "https://it.wikipedia.org/wiki?curid=1606921", "title": "Blu polvere", "text": ""}
{"id": "1606928", "revid": "767487", "url": "https://it.wikipedia.org/wiki?curid=1606928", "title": "Henri Sorvali", "text": "Nella met\u00e0 degli anni novanta ha anche suonato come tastierista con i The Rasmus.\nHenri \u00e8 il cugino di Ville Sorvali, cantante e bassista dei Moonsorrow. Nel mondo musicale \u00e8 anche conosciuto con il soprannome \"Trollhorn\"."}
{"id": "1606930", "revid": "287204", "url": "https://it.wikipedia.org/wiki?curid=1606930", "title": "Paura di volare (romanzo)", "text": "Paura di volare \u00e8 un romanzo scritto da Erica Jong nel 1973, che divenne famoso per la controversa rappresentazione della sessualit\u00e0 femminile.\nIl romanzo \u00e8 scritto in prima persona: la narrazione \u00e8 condotta dalla protagonista, Isadora Zelda White Stollerman Wing, una poetessa di 29 anni che ha pubblicato due libri di poesie erotiche. Durante un viaggio a Vienna con il marito, Isadora decide di assecondare le sue fantasie sessuali con un altro uomo. Il tono del racconto \u00e8 informale ed \u00e8 la storia del tentativo da parte di Isadora di trovare il proprio posto nel mondo accademico, come studiosa femminista e, pi\u00f9 in generale, nell'ambiente della letteratura.\nJong ha smentito che si tratti di un romanzo autobiografico ma ha ammesso che contiene elementi autobiografici. Ad ogni modo, un articolo del New Yorker riporta che la sorella dell'autrice, Suzanna Daou (cognome alla nascita: Mann), ha riconosciuto se stessa durante una conferenza nel 2008 come ispirazione del personaggio di Isadora Wing, e ha definito il libro come il racconto della sua vita mentre si trovava in Libano.\nTrama.\n\u00c8 la storia di una scrittrice trentenne, sposata infelicemente con uno psicoanalista freudiano cinese, che durante un congresso di psicoanalisti a Vienna incontra un \"guastatore\", Adrian, psicoanalista lainghiano inglese, hippie e libertino, con cui fuggir\u00e0 per l'Europa alla ricerca di se stessa.\nLa protagonista racconter\u00e0 ad Adrian tutta la propria vita sentimentale, analizzandosi e facendosi analizzare nel tentativo di superare tutte le sue paure, compresa quella di volare.\nCritica.\nIl romanzo ha venduto oltre 20 milioni di copie in tutto il mondo."}
{"id": "1606934", "revid": "729019", "url": "https://it.wikipedia.org/wiki?curid=1606934", "title": "Battaglia di Jassin", "text": "La battaglia di Jassin (Jassini, secondo alcune fonti tedesche) venne combattuta tra il 18 ed il 19 gennaio 1915 nell'Africa Orientale Tedesca durante la prima guerra mondiale. Gli Schutztruppe tedeschi riuscirono ad occupare il villaggio di Jassin, sconfiggendo le truppe britanniche ed indiane.\nOperazioni preliminari.\nJassin era un piccolo villaggio situato in territorio tedesco, al confine con l'Africa Orientale Britannica. Gi\u00e0 a partire dall'ottobre 1914, si erano verificati degli scontri locali tra truppe tedesche ed inglesi. Non \u00e8 chiaro quali unit\u00e0 siano state coinvolte, in particolare prima del gennaio 1915. Tuttavia, all'inizio delle ostilit\u00e0, la zona di confine presso Jassin era difesa dalla \"15. Feldkompagnie\" e da 400 volontari arabi dell\"Arabische Korps\". Tra il 30 ottobre ed il 5 novembre, venne combattuta la cosiddetta \u201cprima battaglia di Jassin\u201d, che fu sostanzialmente una serie di schermaglie tra pattuglie.\nSuccessivamente, l'Arabische Korps venne trasferito a sud della citt\u00e0, non \u00e8 chiaro se per sfiducia dei comandanti nei confronti di questa unit\u00e0, oppure a causa della pressione inglese. La citt\u00e0 rimase cos\u00ec praticamente sguarnita. Gli inglesi decisero di approfittare della situazione e, il 25 dicembre, mossero due compagnie, al comando del capitano T. O. Fitzgerald, in direzione della citt\u00e0. In quella che \u00e8 stata definita \u201cseconda battaglia di Jassin\u201d, le truppe britanniche, al prezzo di due morti e tre feriti, occuparono il villaggio. I tedeschi persero un ufficiale ed altri sei uomini.\nGli inglesi schierarono a difesa della postazione due compagnie del \"2/Jammu &amp; Kashmir Battalion\" ed una del\" 3/K.A.R.\" (King's African Rifles) al comando del colonnello Raghbir Singh.\nIl 12 gennaio 1915, la \"15. Feldkompagnie\" effettu\u00f2 un attacco (\u201cterza battaglia di Jassin\u201d) contro il villaggio, ma venne respinto. Gli inglesi ebbero cinque uomini feriti, mentre i tedeschi soffrirono quattro morti e 20 feriti tra ascari ed europei.\nPiani e schieramenti contrapposti.\nTedeschi.\nDa quanto risulta dalle sue memorie, il comandante tedesco Paul Emil von Lettow-Vorbeck aveva l'obiettivo di attirare le truppe inglesi di vari settori in una trappola. Decise di puntare su Jassin per i suoi vantaggi logistici, che permettevano di far affluire rapidamente le sue truppe dalle aree vicine. Inoltre, i portatori avrebbero potuto essere reclutati direttamente nelle piantagioni locali. I movimenti di truppe iniziarono il 16 gennaio 1915. I soldati vennero trasferiti dal Kilimangiaro a Tanga, e poi da qui direttamente fino a Jassin. Complessivamente, il comandante tedesco riusc\u00ec a far arrivare nei pressi del villaggio 244 europei, 1.350 ascari e 400 volontari arabi, con 23 mitragliatrici. Queste truppe furono schierate ad alcuni chilometri dalla citt\u00e0, all'insaputa del nemico.\nComplessivamente, presero parte all'attacco nove \u201cFeldkompagnien\u201d:\nIn retrovia, oltre alla sezione comando, vi erano la \"7. Schuetzenkompanie\", il \u201cBattaglione Schultz\u201d (con le \"Feldkompagnien\" 1., 6, e 13.) e le artiglierie (quattro cannoni da campo).\nInglesi.\nPer quanto riguarda gli inglesi, il loro schieramento nella zona di Jassin erano il risultato di un piano ideato dal generale Wapshare nel dicembre 1914, che puntava a risolvere il problema dei profughi provocati dai raid tedeschi lungo il confine. Per cercare di arginare la situazione, invi\u00f2 nella zona di Umba una forza di 1.800 soldati con sei mitragliatrici, al comando del generale Tighe. Le maggiori concentrazioni di truppe britanniche erano a Jassin (tre compagnie), Samanja (quattro compagnie, pi\u00f9 un'altra araba) e Bwago Macho (una sezione di mitragliatrici). Il resto era tenuto di riserva. Le truppe inglesi a Jassin erano costituite da una compagnia del 101\u00ba granatieri, due compagnie del 2/Jammu e Kashmir Rifles, oltre ad un'altra sessantina di soldati di supporto. Tali unit\u00e0 erano composte in gran parte da indiani. A causa delle pessime condizioni climatiche, per\u00f2, parte della guarnigione era malata, ed il morale era basso.\nLa battaglia.\nI tedeschi iniziarono le operazioni per la \u201cquarta battaglia di Jassin\u201d alle 5:00 di mattina del 18 gennaio. L'avanzata inizi\u00f2 occupando parecchie postazioni inglesi abbandonate. Il primo contatto con il nemico avvenne verso le 5:15, quando giunsero nei pressi di un \u201cboma\u201d, ovvero un villaggio ed una piantagione che erano stati pesantemente fortificati. Alle 9:00 di mattina, comunque, gli uomini di Adler riuscirono ad occupare la fabbrica principale alla periferia della citt\u00e0, ed a costringere gli indiani alla ritirata nell'abitato. Intanto, i tedeschi subirono forti perdite, e lo stesso Lettow-Vorbeck venne leggermente ferito.\nIl comandante inglese, colonnello Singh, ordin\u00f2 di lanciare l'S.O.S., e far intervenire cos\u00ec la riserva. Tuttavia, le tre compagnie inviate in soccorso da Semanja vennero bloccate dal fuoco della \"17. Feldkompagnie\". Altre cariche alla baionetta furono respinte dalla \"15. Feldkompagnie\".\nIntanto, mentre i combattimenti infuriavano, la guarnigione di 40 indiani alla difesa dello stabilimento di agave sisalana, che era rimasta tagliata furori, contrattaccando alla baionetta riuscirono a tornare nelle proprie linee.\nNel frattempo, il comando inglese aveva inviato altre quattro compagnie ed una sezione di artiglieria, mentre altre tre Feldkompagnien si erano unite alla 17. Il brigadier generale Tighe ordin\u00f2 un attacco, che fu respinto con pesanti perdite. Una compagnia, che riusc\u00ec ad attraversare il fiume, ricevette l'ordine di tornare sulla riva di partenza. Il comandante inglese, tuttavia, cominci\u00f2 ad organizzare l'attacco per il giorno successivo e richiese rinforzi sia terrestri, sia navali. Egli infatti era convinto che la citt\u00e0 di Jassin fosse in grado di resistere ancora per una settimana. Per\u00f2 la situazione nell'abitato era ben diversa: il colonnello Singh era rimasto ucciso, ed il comando era stato assunto dal capitano Hanson. Inoltre, la guarnigione era demoralizzata e le munizioni (300 colpi per uomo) erano quasi terminate. Per le munizioni, anche la situazione tedesca era piuttosto critica, anche se gli inglesi lo ignoravano.\nIl 19 gennaio, alle 5:00, il sottotenente Frome inizi\u00f2 a bombardare l'abitato. Le truppe indiane tentarono di rompere l'accerchiamento, ma l'attacco fall\u00ec. Tra le 7:00 e le 8:00, il comandante si rese conto che la resistenza era impossibile e chiese la resa.\nEpilogo.\nConcluse le formalit\u00e0 di resa, i capitani Hanson e Turner furono ricevuti da Lettow-Vorbeck, che si congratul\u00f2 con loro per la difesa della citt\u00e0. Le perdite tedesche ammontarono a 86 morti e 200 feriti. Gli inglesi lamentarono 92 morti e 91 feriti, oltre a 276 prigionieri (400 secondo fonti tedesche).\nNella seconda parte della giornata, arrivarono i rinforzi richiesti da Tighe. Si trattava di un distaccamento del \"Royal North Lancashire Regiment\" e la HMS \"Weymouth\". Quest'ultima, il 20 gennaio effettu\u00f2 un bombardamento su Jassin, ma senza ottenere effetti. Rimase in zona fino al 31 gennaio in attesa di un attacco tedesco, poi si ritir\u00f2.\nDopo la battaglia, le truppe tedesche erano esauste ed a corto di munizioni. Inoltre, di fronte avevano forze nemiche numerose e fresche. Quindi, Lettow-Vorbeck decise di lasciare in citt\u00e0 solo un paio di compagnie e di ritirare il grosso nella boscaglia, sfruttando quindi il terreno. Gli inglesi, poco dopo, evacuarono tutta la valle di Umba.\nDopo quella battaglia, il comandante tedesco, a causa delle gravi perdite sofferte (in particolare di ufficiali nazionali, che non potevano essere rimpiazzati in alcun modo), decise di limitarsi principalmente ad azioni di guerriglia."}
{"id": "1606937", "revid": "287204", "url": "https://it.wikipedia.org/wiki?curid=1606937", "title": "Dragutin Dimitrijevic", "text": ""}
{"id": "1606939", "revid": "101672", "url": "https://it.wikipedia.org/wiki?curid=1606939", "title": "Triangolo ceviano", "text": "In geometria, il triangolo ceviano \u00e8 un triangolo i cui vertici coincidono con i punti d'incontro fra tre ceviane concorrenti e i lati opposti (o i loro prolungamenti) di uno stesso \"triangolo di riferimento\"; pariteticamente il \"triangolo di riferimento\" pu\u00f2 essere considerato il triangolo anticeviano prendendo invece a riferimento quello ceviano, e avrebbero in comune il medesimo punto ceviano.\nDato quindi un triangolo di riferimento e uno specifico punto ceviano si pu\u00f2 ricavare grazie ad esso sia una specifico triangolo \"ceviano\" e uno \"anticeviano\".\nRelazione col punto ceviano.\nEsistendo per ogni possibile triangolo di riferimento una infinit\u00e0 di punti ceviani, il numero di triangoli ceviani e anticeviani \u00e8 anch'esso illimitato per questo ogni volta si specifica detto triangolo in riferimento tale punto, esistono cos\u00ec il triangolo ceviano dell'incentro, il triangolo ceviano dell'ortocentro o triangolo ortico, alcuni di essi assumono nelle geometria del triangolo una importanza propria altri sono semplicemente una possibile entit\u00e0 geometrica di contorno a un punto notevole del triangolo del quale concorre a rimarcare alcune propriet\u00e0 specifiche.\nQuanto alla posizione del triangolo ceviano, se il suo punto ceviano originante \u00e8 interno al perimetro del triangolo di riferimento tutti i vertici giaceranno sui lati propri di quest'ultimo triangolo; se invece \u00e8 esterno invece parte o tutta l'area del triangolo ceviano sar\u00e0 esterna alla figura di riferimento e due dei suoi vertici giaceranno invece sui prolungamenti dei lati.\nConsiderando (\u03b1, \u03b2, \u03b3) le coordinate trilineari del punto ceviano, quelle dei vertici sui lati, rispettiva mente \"a\", \"b\" e \"c\", risultato essere:\nQuesto vale solo per il \"triangolo ceviano\""}
{"id": "1606940", "revid": "29244", "url": "https://it.wikipedia.org/wiki?curid=1606940", "title": "Physalidae", "text": ""}
{"id": "1606941", "revid": "339392", "url": "https://it.wikipedia.org/wiki?curid=1606941", "title": "Indicatori di prestazione chiave", "text": ""}
{"id": "1606944", "revid": "1573940", "url": "https://it.wikipedia.org/wiki?curid=1606944", "title": "Physalia", "text": "Physalia \u00e8 un genere dell'ordine Siphonophorae, colonie di quattro polipi e meduse specializzati che si spostano sugli oceani Atlantico, Indiano e Pacifico. \u00c8 l'unico genere della famiglia Physaliidae, e si compone di sole due specie: \"Physalia physalis\" e \"Physalia utriculus\".\nDescrizione.\nSebbene questi organismi somiglino ad un solo organismo pluricellulare, si tratta invece di colonie di piccoli organismi chiamati zooidi che devono cooperare per sopravvivere.\nUna sacca contenente gas che assomiglia ad una bottiglia blu od ad una caravella portoghese s\u00ec occupa del galleggiamento, e lunghi tentacoli di velenosi cnidociti si occupano di catturare le prede.\nUna vela sulla sacca, che pu\u00f2 essere sinistra o destra, spinge la \"Physalia\" sul mare, spesso in gruppi.\nQuesti sifonofori talvolta si spiaggiano, dove i loro tossici nematocisti possono rimanere potenti per settimane o mesi in condizioni umide.\nEntrambe le specie di questo genere di sifonofori somigliano a meduse all'apparenza, con la loro sacca galleggiante contenente gas ed un gruppo di polipi al di sotto, con tentacoli che si estendono fino a 9 (P. utriculus) o 50 (P. physalis) metri sotto il livello del mare.\nLa specie \"Physalia physalis\" \u00e8 comunemente nota come caravella portoghese ed \u00e8 pi\u00f9 grande e diffusa rispetto alla \"Physalia utriculus\", che per distinguerla \u00e8 detta caravella portoghese indopacifica.\nLe specie si possono distinguere per le dimensioni della sacca (16cm circa della P. physalis contro 12cm circa della P. utriculus) e per i tentacoli (uno lungo fino a 9 metri della \"P. utriculus\" contro svariati lunghi fino a 50m per la \"P. physalis\"). Non sono riportate vittime per le punture di \"P. utriculus\", al contrario delle punture di \"P. physalis\".\nQuesto genere pu\u00f2 essere visto spiaggiato sulle coste degli oceani Atlantico, Indiano e Pacifico e pu\u00f2 essere visto in oceano aperto, per questo le specie del genere \"Physalia\" sono le meglio note dell'ordine siphonophora, visto che la maggior parte delle altre specie di siphonophore vivono in ambienti freddi, dark nelle profondit\u00e0 degli oceani dove possono essere osservate nel loro habitat naturale con sommergibili.\nIl genere fu descritto per la prima volta da Jean-Baptiste Lamarck nel 1801."}
{"id": "1606945", "revid": "729019", "url": "https://it.wikipedia.org/wiki?curid=1606945", "title": "Bliss Corporation", "text": " \nBliss Corporation conosciuta anche come BlissCo. \u00e8 una casa discografica torinese fondata nel 1992 dal produttori discografici Massimo Gabutti e Luciano Zucchet e affiancata alla GZ2538, la societ\u00e0 di publishing che gestisce tutte le opere dell'azienda.\n\u00c8 particolarmente conosciuta per aver portato al successo artisti come Eiffel 65, dARI, Gabry Ponte, Giorgio Prezioso, Da Blitz, Bliss Team, Alexandra Damiani, DJs from Mars, Karmah, Freakadelika, The Coolbreezers.\nStoria.\nInizialmente composta da un solo studio di registrazione, dopo anni di successi e traguardi importanti come i 20 milioni di dischi venduti nel mondo o la nomination a un Grammy Award per \"Blue (Da Ba Dee)\" degli Eiffel 65 la Bliss Corporation \u00e8 formata attualmente da due studi di registrazione e sei etichette discografiche.\nAi suoi artisti dance e pop offre un servizio a 360 gradi, dalla produzione alla distribuzione, dalla realizzazione di video alla promozione e al booking.\nIl pi\u00f9 grande successo della BlissCo, \"Blue (Da Ba Dee)\" (1998) degli Eiffel 65 \u00e8 entrato a far parte della storia della musica internazionale e ha contribuito alla diffusione dell'Italo dance in tutto il mondo. La band, infatti, ha subito intrapreso un tour mondiale, toccando anche l'America e l'Australia ed esibendosi sui palcoscenici pi\u00f9 prestigiosi al mondo. Oltre alla sopracitata nomination ai Grammys, la hit degli Eiffel 65 \u00e8 stata spesso utilizzata come colonna sonora per svariati film di Hollywood: primo fra tutti \"Iron Man 3\".\nAltri successi targati Bliss Corporation sono: \"People Have The Power\" dei Bliss Team, \"Let Me Be\", \"Movin\u2019 On\" e \"Stay With Me\" dei Da Blitz, \"Wale (tanto wale)\" dei dARI (2008), \"Geordie\", \"Figli di Pitagora\" e \"La danza delle streghe\" di Gabry Ponte.\nAttualmente, la Bliss Corporation si occupa della distribuzione dei propri brani musicali e della produzione e promozione di musica EDM, House ed Elettronica. \u00c8 inoltre possibile visitare la casa dell'Italo Dance perch\u00e9 sede di un Coworking e di un teatro di posa."}
{"id": "1606947", "revid": "290948", "url": "https://it.wikipedia.org/wiki?curid=1606947", "title": "Zaffiro (colore)", "text": ""}
{"id": "1606951", "revid": "339392", "url": "https://it.wikipedia.org/wiki?curid=1606951", "title": "Key Performance Indicator", "text": ""}
{"id": "1606952", "revid": "2519", "url": "https://it.wikipedia.org/wiki?curid=1606952", "title": "Jauza", "text": "La Jauza (in russo: \u042f\u0443\u0437\u0430) \u00e8 un fiume di Mosca, in Russia, affluente di sinistra della Moscova e suo maggiore affluente all'interno dei confini della citt\u00e0. \nNasce nel Parco Nazionale Losiny Ostrov, a nord-est di Mosca, scorre nel territorio di Myti\u0161\u010di per poi entrare a Mosca nel distretto di Medvedkovo e seguire un percorso tortuoso e ricco di meandri in direzione nord-sud. \nSi unisce alla Moscova nel centro cittadino, nel quartiere Taganskij in corrispondenza del sito in cui \u00e8 stato eretto l'edificio residenziale in Kotel'ni\u010deskaja nabere\u017enaja. Sulle sue rive si trovano numerosi edifici storici di Mosca tra i quali il monastero del Salvatore e di Andronico.\nAll'interno del territorio cittadino il suo corso \u00e8 navigabile per un tratto di quasi 10 km e il fiume \u00e8 attraversato da 21 ponti stradali, cinque ponti ferriviari, un ponte tranviario, due ponti per la linea metropolitana, numerosi ponti pedonali e lo storico Acquedotto di Rostokino. Il Ponte Malyj Ustinkij si stende sopra la foce."}
{"id": "1606954", "revid": "47767", "url": "https://it.wikipedia.org/wiki?curid=1606954", "title": "Physaliidae", "text": ""}
{"id": "1606955", "revid": "74173", "url": "https://it.wikipedia.org/wiki?curid=1606955", "title": "Yauza", "text": ""}
{"id": "1606959", "revid": "31789", "url": "https://it.wikipedia.org/wiki?curid=1606959", "title": "Celeste (colore)", "text": "Celeste \u00e8 un colore pi\u00f9 chiaro dell'azzurro. Come indica il nome, \u00e8 il colore del cielo sereno.\n\u00c8 una delle gradazioni pi\u00f9 in uso in qualsiasi ambito come moda, confezionamenti, design degli interni e altri."}
{"id": "1606961", "revid": "45927", "url": "https://it.wikipedia.org/wiki?curid=1606961", "title": "Triangolo anticeviano", "text": ""}
{"id": "1606963", "revid": "125941029", "url": "https://it.wikipedia.org/wiki?curid=1606963", "title": "Regno Zulu", "text": "Il Regno Zulu, a volte chiamato Impero Zulu, \u00e8 stato un regno sviluppatosi all'interno del Sudafrica attuale nel XIX secolo grazie all'opera di Shaka Zulu. Il Regno Zulu divenne noto in occidente a causa delle guerre contro i colonialisti britannici. Le regole per la successione nella monarchia Zul\u00f9 sono assai imprecise, ma per tradizione diviene re il primo figlio della Grande moglie; il re pu\u00f2 decidere in qualunque momento quale sia la Grande moglie e anche cambiare idea.\nShaka.\nShaka Zulu era uno dei figli illegittimi di Senzangakona, capo degli zulu. Nato verso il 1787, la madre, Nandi, venne esiliata insieme a lui da Senzangakona. Il giovane Shaka divenne un guerriero dei mthethwa, un clan a cui gli zulu pagavano un tributo, dove la madre aveva trovato rifugio, sotto il capo Dingiswayo. Alla morte di Senzangakona, Dingiswayo sostenne il giovane Shaka nel suo tentativo di divenire il capo degli zulu. Shaka riusc\u00ec nel suo intento e fu capace di estendere il suo controllo su di un vasto territorio, inglobando clan avversari e spingendo altri popoli fuori dai loro territori ancestrali.\nDingane.\nNel 1828, probabilmente in settembre, Dingane e Mhlangana, due fratellastri di Shaka, riuscirono nel loro intento di ucciderlo. Dingane poi si disfece di Mhlangana e sal\u00ec al trono quale re indiscusso degli Zulu. Dingane fece uccidere molti dei sostenitori di Shaka e non risparmi\u00f2 i suoi stessi fratelli. L'unico che sfugg\u00ec alla persecuzione fu il fratellastro Mpande, considerato inoffensivo.\nNell'ottobre 1837, i voortrekker (boeri che avevano lasciato la Colonia del Capo per fondare nuove repubbliche lontane dal controllo inglese) guidati da Piet Retief arrivarono nelle vicinanze del territorio zulu. Dopo aver patteggiato con Dingane per ottenere delle terre, un migliaio di voortrekkers lasciarono l'Orange Free State ed entrarono nella regione del Natal.\nDingane chiese a Retief di recuperare per lui del bestiame che gli era stato rubato da un capo locale. Retief e i suoi uomini riportarono il bestiame all'accampamento reale il 3 febbraio 1838. Il giorno dopo, Dingane e Retief firmarono un accordo con cui i territori a sud del fiume Tugela fino al fiume Mzimbuvu venivano ceduti ai boeri. Il 6 febbraio, gli zulu invitarono Retief e i suoi uomini ad una danza durante la quale i boeri vennero catturati e uccisi sulla collina di kwaMatiwane. I guerrieri zulu attaccarono subito dopo il campo principale dei voortrekker sterminando donne e bambini.\nI sopravvissuti elessero Andries Pretorius come loro leader. Il 16 dicembre 1838 l'esercito di Dingane attacc\u00f2 i boeri che si erano riparati in un'ansa del fiume Tugela. Gli zulu vennero vinti in quella che divenne famosa come la battaglia di Blood River (battaglia del fiume insanguinato). Questa vittoria venne subito usata dai boeri come dimostrazione che Dio era dalla loro parte, e poco dopo questi fatti fondarono una nuova repubblica, ovvero la Repubblica di Natalia, che tuttavia ebbe vita breve a causa dell'espansionismo inglese. Dingane fugg\u00ec verso l'attuale Swaziland dove venne ucciso dalle truppe fedeli a Mpande, che divenne il nuovo capo degli zulu.\nMpande.\nEra l'ultimo dei fratelli di Shaka e Dingane ancora in vita. Sempre considerato un debole dai suoi fratelli, fu l'unico a sfuggire alla totale eliminazione dei possibili pretendenti al trono decisa da Dingane. Quando il re zul\u00f9 ordin\u00f2 al suo capo induna Ndlela kaSompisi di assassinarlo, questi rimand\u00f2 ripetutamente l'esecuzione, essendosi accorto che Mpande era l'unico dei fratelli ad avere avuto dei figli, che Ndlela considerava decisivi per la continuazione della linea di sangue e, conseguentemente, per la stabilit\u00e0 della nazione Zul\u00f9. A causa di questa sua decisione Ndlela fu torturato e successivamente messo a morte dal sovrano.\nNel gennaio del 1840 il capo dei boeri Andries Pretorius decise di aiutare Mpande nella sua ribellione contro il fratellastro Dingane. Il sovrano rimase ucciso durante una spedizione a nord, nella foresta di Hlatikhulu. Dopo la morte di Dingane, i boeri guidati da Pretorius dettero vita alla Repubblica di Natalia, che confinava con la colonia di Port Natal (oggi Durban). Boeri e zulu convissero in pace. La guerra eruppe per\u00f2 tra boeri e inglesi nel 1842. Gli inglesi ebbero la meglio e presto annessero la repubblica boera. Mpande si alle\u00f2 con i nuovi uomini forti e riusc\u00ec a trovare un modus vivendi per la sua gente. Nel 1843, Mpande colp\u00ec violentemente i dissidenti nella sua regione. Molti vennero messi a morte e migliaia di zulu scapparono nelle regioni vicine. Mpande ordin\u00f2 ai suoi guerrieri di razziare il bestiame che i rifugiati si erano portato appresso. Nel 1853, Mpande invase lo Swaziland ma dovette ritornare sui suoi passi grazie alle pressioni inglesi. Fu in questo periodo che Cetshwayo e Mbuyazi, figli di Mpande, iniziarono a lottare per la successione.\nLa successione a Mpande fu decisa da una battaglia tra i due contendenti, il figlio maggiore Cetshwayo e quello minore, Mbulazi. Il re favoriva l'ascesa al trono del figlio minore, Mbulazi, considerato il suo preferito, ma la lotta intestina vide come vincitore Cetshwayo. Nel 1856 Mbuyazi mor\u00ec durante una battaglia tra i suoi guerrieri e quelli del fratello. La successione al trono non avvenne subito, Mpande mantenne il titolo di re per un altro anno, fino alla sua morte, sebbene Cetshwayo esercitasse l'effettivo governo del paese.\nCetshwayo.\nAlla morte di Mpande, nel 1873, Cetshwayo gli subentr\u00f2 alla guida degli zulu. Egli venne incoronato re il 1\u00ba settembre 1873. Uno degli altri fratelli ancora in vita, Umtonga, poteva rivelarsi un potenziale rivale e Cetshwayo lo sapeva bene. Infatti nel 1861 Umtonga era gi\u00e0 fuggito dallo Zululand trovando rifugio presso i Boeri. Per riaverlo indietro Cetshwayo dovette avviare delle trattative con loro. Nel 1865 Umtonga rifece la stessa cosa, convincendo Cetshwayo che egli avrebbe potuto destituirlo, cos\u00ec come suo padre aveva fatto con il proprio predecessore Dingane.\nAlla morte di Mpande Cetshwayo, come tradizione, fond\u00f2 una nuova capitale per la nazione zul\u00f9, chiamandola Ulundi (\"il luogo alto\" in lingua zul\u00f9). Il suo regno fu subito improntato al ripristino di molte delle usanze di Shaka, al potenziamento dell'esercito, amplianto a quasi 60.000 uomini e dotato dei primi fucili inglesi. Come ulteriore misura fece allontanare i missionari europei dalla terra degli Zul\u00f9. Quando scoppi\u00f2 la guerra con gli inglesi, che Cetshwayo fece di tutto per evitare, il regno degli zul\u00f9 era all'apice della propria potenza militare e territoriale.\nL'esercito zulu al tempo di Cetshwayo.\nL'esercito degli zulu non era la tipica accozzaglia di barbari descritti dalla stampa inglese, ed all'epoca della guerra del 1879 disponeva di quasi 40.000 effettivi. Fu il re Shaka, attorno al 1820, a creare l'organizzazione militare degli Zul\u00f9 (o amaZul\u00f9, che significa \"popolo del cielo\"). Innanzitutto complet\u00f2 la riorganizzazione dei reggimenti per et\u00e0, iniziata da Dingiswayo, capo della trib\u00f9 Mtetwa, trasformandoli in unit\u00e0 inquadrate in un'armata permanente, l'imp\u00ec. Ai soldati che ne facevano parte fu fatto obbligo di risiedere in caserme separate dal resto del villaggio, restando celibi dai 18 ai 35/40 anni. Anche le donne in et\u00e0 fertile furono irregimentate. I soldati furono resi altamente mobili attraverso continue marce forzate. Un guerriero dai piedi induriti dal continuo esercizio poteva arrivare a percorrere anche 50 miglia al giorno.\nRe Shaka costru\u00ec anche basi logistiche fortificate (kraals) ed avamposti militari (amakhanda). Allo scoppio delle ostilit\u00e0 con gli inglesi il comando operativo venne affidato al settantenne principe Ntshingwayo kaMaholr Khozab, veterano delle guerre del re Shaka, mentre l'esercito era suddiviso in dodici divisioni (o izimpi) principali:\nUlteriori tre reggimenti indipendenti (amabutho) vennero creati poco prima della battaglia finale di Ulundi nel tentativo di ripianare le pesanti perdite patite dall'armata zul\u00f9 durante la prima fase delle operazioni. Si trattava degli amabutho uMXHAPO, INSUKAMNGENI E iQWA formati da inesperti coscritti, che comunque furono impiegati durante la battaglia, il 2 giugno 1979.\nIl corpo d'armata principale, forte di circa 22.000 guerrieri, era suddiviso in due divisioni (o izimpi) su tre reggimenti (che disponevano di quattro battaglioni o ibutho), pi\u00f9 altri sei reggimenti indipendenti (amabutho).\nSi trattava di unit\u00e0 molto efficienti, con grande spirito di corpo e capacit\u00e0 di sacrificio, che avrebbero soddisfatto anche il generale Giorgio di Hannover Duca di Cambridge, il pi\u00f9 tradizionalista comandante inglese dell'epoca. La maggioranza dei guerrieri zulu era armata con armi bianche: l'iklwa, sorta di lancia dalla lama di ferro lunga 45 centimetri e larga quattro, facilmente brandeggiabile grazie al manico lungo 70\u201380\u00a0cm, e la ingikawe (assegai o zagaglia), tipica lancia da getto. Altre armi pi\u00f9 tradizionali erano asce di pietra, asce di metallo o mazze di legno indurito dal fuoco (le iwisa). Per la difesa il guerriero poteva scegliere tra l'umbumbuluzu (scudo ovale di pelle di mucca disegnato da Shaka ed alto circa un metro), e il pi\u00f9 pesante isihlangu. Quasi sconosciute le armi da fuoco, arrivate in buona quantit\u00e0 nello Zululand solo dopo il 1860, ad opera del commerciante John Dunn che aveva appoggiato nella sua scalata al potere Cetshwayo.\nAnteriormente allo scoppio delle ostilit\u00e0 si pensava che i guerrieri zulu non disponessero di armi da fuoco, scoprendo pi\u00f9 tardi che l'esercito zulu disponeva prima del conflitto di circa 10.000 tra vecchi moschetti Brown Bess e moderni fucili Martini-Henry. Durante la guerra del 1879, per\u00f2, Cetshwayo pot\u00e9 disporre di un limitato numero di fucilieri inquadrati nell'esercito.\nTramonto del regno.\nIl 1\u00ba dicembre 1878 gli inglesi iniziarono la loro offensiva per conquistare il territorio controllato da Cetshwayo. Quel giorno, un gruppo di rappresentanti della colonia inglese incontr\u00f2 un consiglio di anziani capi rappresentanti il re. Gli inglesi emisero un ultimatum chiedendo al re di sciogliere l'esercito e riconoscere la supremazia inglese. L'ultimatum non venne accettato da Cetshwayo. Dopo poche settimane gli inglesi attraversarono il Tugela, che fungeva da confine tra la colonia inglese e il regno zulu. I due eserciti si scontrarono a Isandlwana il 22 gennaio 1880, la battaglia termin\u00f2 con la schiacciante vittoria zulu. Gli inglesi per\u00f2 riuscirono a cambiare le sorti del conflitto dapprima fermando gli zul\u00f9 con la battaglia di Rorke's Drift e poi sconfiggendoli definitivamente con quella di Ulundi (4 luglio 1880).\nIl re Cetshwayo venne catturato, dopo essere fuggito dalla propria capitale, nell'agosto dello stesso anno e esiliato a Citt\u00e0 del Capo. Gli inglesi divisero il regno in tredici regioni, divise a loro volta in province guidate da capi locali. Presto inizi\u00f2 una vera lotta intestina per il controllo delle varie province. Cetshwayo venne portato in Inghilterra dove incontr\u00f2 la regina Vittoria e altre personalit\u00e0.\nNel 1883, Cetshwayo venne rimesso sul trono dagli inglesi, ma il territorio a lui affidato era alquanto ridotto rispetto al regno originale. Pochi mesi dopo il suo ritorno, il re venne attaccato da Zibhebhu, uno dei 13 principi posti a capo delle regioni che formavano il regno. Cetshwayo fu ferito durante la battaglia di Ulundi e mor\u00ec nel gennaio 1884. Il figlio Dinuzulu divenne re a soli 15 anni di et\u00e0.\nDinuzulu.\nDinuzulu continu\u00f2 la guerra contro Zibhebhu con l'aiuto di mercenari boeri guidati da Louis Botha. Dinuzulu ebbe la meglio contro i ribelli e, mantenendo fede alla sua parola, dette ai boeri vasti territori da coltivare. I boeri proclamarono una nuova repubblica, provocando cos\u00ec l'intervento inglese. Nel 1887 gli inglesi annessero il territorio zulu alle loro colonie sudafricane. Nel 1906 Dinuzulu venne condannato per la sua presunta partecipazione alla ribellione contro la potenza coloniale e mandato sull'isola di Sant'Elena in esilio. Quando le colonie e territori inglesi dell'Africa australe vennero unificati nell'Unione del Sudafrica, Louis Botha ne divenne il Primo ministro. Botha fece tornare Dinuzulu in Sudafrica e gli permise di passare gli ultimi anni della sua vita in Transvaal, dove mor\u00ec nel 1913.\nSolomon kaDinuzulu, figlio maggiore di Dinuzulu, non venne riconosciuto quale re degli zulu dalle autorit\u00e0 sudafricane. I capi locali, per\u00f2, si mostrarono sempre sottomessi alla sua autorit\u00e0. Nel 1923 Solomon fond\u00f2 l'organizzazione Inkatha YaKwaZulu per sostenere il suo ruolo regale. Il figlio di Solomon, Cyprian Bhekuzulu, venne riconosciuto come capo supremo della nazione Zulu nel 1951. L'Inkatha YaKwaZulu perse importanza col tempo, finch\u00e9 non venne rinnovata da Mangosuthu Buthelezi, allora ministro del bantustan KwaZulu nel Sudafrica dell'apartheid, nei primi anni settanta. Era ormai tardi per rinnovare un regno che era stato ormai smantellato dalle strutture del nuovo Sudafrica."}
{"id": "1606964", "revid": "45927", "url": "https://it.wikipedia.org/wiki?curid=1606964", "title": "Retta ceviana", "text": ""}
{"id": "1606967", "revid": "45927", "url": "https://it.wikipedia.org/wiki?curid=1606967", "title": "Anticeviana", "text": ""}
{"id": "1606968", "revid": "1305772", "url": "https://it.wikipedia.org/wiki?curid=1606968", "title": "Discografia di Chamillionaire", "text": "Di seguito \u00e8 riportata la discografia del rapper statunitense Chamillionaire."}
{"id": "1606975", "revid": "39224", "url": "https://it.wikipedia.org/wiki?curid=1606975", "title": "Chialismo", "text": ""}
{"id": "1606976", "revid": "124390756", "url": "https://it.wikipedia.org/wiki?curid=1606976", "title": "Luke Macfarlane", "text": "Biografia.\nHa studiato alla Juilliard School di New York, dove ha iniziato a lavorare in diverse produzioni teatrali, portando in scena \"Romeo e Giulietta\", \"Riccardo III\", \"Come vi piace\" e molte altre. Il suo debutto cinematografico risale al 2004 in \"Kinsey\", nello stesso anno recita nel film tv \"Tanner on Tanner\" diretto da Robert Altman. Suo padre (deceduto) era il direttore dei servizi sanitari studenteschi alla University of the Western Ontario, e sua madre, Penny, \u00e8 un'infermiera in un centro di salute mentale. Luke ha frequentato la London Central Secondary School con sua sorella gemella Ruth e con la sorella maggiore Rebecca. Nel 2005 interpreta il soldato Frank 'Dim' Dumphy nella serie tv \"Over There\", ma acquista popolarit\u00e0 grazie al ruolo ricorrente di Scotty Wandell in \"Brothers &amp; Sisters\", marito di uno dei fratelli della serie televisiva, Kevin Walker (interpretato da Matthew Rhys). Questo personaggio, all'inizio con spiccata personalit\u00e0 estroversa e solare, \u00e8 stato al centro di molti dibattiti (a differenza dell'ombrosa mascolinit\u00e0 del personaggio di Kevin), tanto da portare i fan ed i critici a considerarlo \"l'amico effeminato di Kevin\" (definizione attribuitagli da Michael Ausiello). Nell'episodio \"Date Night\" (in Italia \"Serata Galante\") fu stabilito che l'esuberante personalit\u00e0 fosse solamente una finzione, dovuta all'essere nervoso e forse nell'attesa di essere meno insicuro. Scotty e Kevin ebbero \"Serate Galanti\" per molti episodi fin quando non ruppero a causa del comportamento che Kevin aveva assunto nei confronti di Scotty, facendolo sentire inferiore e trattandolo con poco rispetto. Matthew Rhys disse che il pubblico ebbe una forte reazione quando vi fu la rottura tra Kevin e Scotty. Macfarlane fu lodato poi per la sua rappresentazione di un tipo di uomo gay che si differenzia dai vari stereotipi che sono soliti nel mondo dello spettacolo e della vita reale.\nLuke fu l'ultimo membro del cast ad essere stato aggiunto nella puntata pilota per la Fox di \"Supreme Courtships\", interpretando il ruolo del conservatore Allen Moore, per\u00f2 la puntata pilota non fu approvata dalla Fox Broadcasting Company per la stagione 2007-2008. Nel suo ultimo sforzo lavorativo per la TV, Luke fu assegnato al ruolo principale della miniserie in due parti \"Iron Road\", la quale \u00e8 stata girata in Cina per cinque settimane e in British Columbia per altre due settimane. Macfarlane prese parte alla notte delle celebrit\u00e0 mettendo in scena un musical di Howard Ashman \"Dreamstuff\".\n\u00c8 stato impegnato anche con una tourn\u00e9e teatrale, dove interpreta Scott F. Fitzgerald, al fianco di Jeremy Gabriel nell'opera teatrale \"The Jazz Age\", in scena al Blanke Theatre di Los Angeles. \nNel 2014 prende parte a una nuova mini serie ambientata in Texas, \"The Night Shift\" (Il turno di notte), in cui interpreta un capitano dell'esercito.\nVita personale.\nIl 15 aprile 2008 ha fatto coming out, dichiarando al quotidiano canadese \"The Globe and Mail\" la propria omosessualit\u00e0.\nCarriera musicale.\nMacFarlane \u00e8 stato la voce solista e il compositore in una band di nome Fellow Nameless, la quale ebbe inizio negli anni del liceo con alcuni dei suoi compagni di classe della Lester B. Pearson School per le performance artistiche sotto il nome di Slipnaught, un nome che casualmente avevano scelto dal dizionario poich\u00e9 non avevano un nome per la band quando era il periodo delle performance sul palco."}
{"id": "1606979", "revid": "290948", "url": "https://it.wikipedia.org/wiki?curid=1606979", "title": "Blu fiordaliso", "text": ""}
{"id": "1606983", "revid": "767487", "url": "https://it.wikipedia.org/wiki?curid=1606983", "title": "Rublo polacco", "text": "Il rublo fu la moneta che circolava in Polonia dal 1841 al 1917. Era costituita essenzialmente da monete a banconote russe, cui si affiancavano banconote emesse dal Bank Polski. Il rublo sostitu\u00ec lo z\u0142oty con un cambio di 1 rublo=6\u2154 z\u0142oty (1 z\u0142oty=15 copeche). Fu sostituito dal marka nel 1917.\nBanconote.\nIl Bank Polski emise banconote nei tagli da 1, 3, 10 e 25 rubli tra il 1841 ed il 1866."}
{"id": "1606990", "revid": "110157", "url": "https://it.wikipedia.org/wiki?curid=1606990", "title": "Tromba da tirarsi", "text": "La tromba da tirarsi \u00e8 uno strumento musicale aerofono, sottoclasse ottoni, che si ritiene sia stato usato durante il tardo medioevo e il rinascimento; diversamente dalla \"tromba naturale\" (di lunghezza fissa), pu\u00f2 suonare tutte le note della scala, ma \u00e8 costruttivamente del tutto diversa dalla moderna tromba a pistoni, essendo pi\u00f9 simile al trombone. \nLo strumento.\nLo strumento era costituito da un tubo diritto solidale al bocchino, su cui scorreva la tromba vera e propria: in questo modo si poteva variare la lunghezza totale dello strumento, ottenendo note diverse a partire da uno stesso armonico (quest'ultimo \u00e8 determinato dalla maggiore o minore tensione delle labbra dell'esecutore, come in tutti gli strumenti a bocchino). Era suonata tenendo il bocchino premuto sulle labbra con le dita di una mano, mentre con l'altra mano veniva spostato l'intero strumento (campana compresa) a seconda delle note da suonarsi: proprio questa posizione delle mani dell'esecutore si ritrova frequentemente nell'iconografia. Il movimento del braccio necessario per un dato intervallo, quindi, era doppio rispetto a quanto avviene in un trombone, che \u00e8 invece dotato di una \"coulisse\" a U. Le moderne ricostruzioni della tromba da tirarsi sono congetturali e basate sulle fonti iconografiche, in quanto finora non \u00e8 stato rinvenuto alcun esemplare superstite dell'epoca, n\u00e9 esistono descrizioni sufficientemente precise dello strumento nelle fonti letterarie e trattatistiche coeve. L'uso del trombone a coulisse \u00e8 sicuramente attestato prima del 1490, ed \u00e8 ragionevole supporre che l'invenzione della tromba da tirarsi sia stata largamente antecedente. Gi\u00e0 all'inizio del XV secolo alcune fonti (specificamente, le cronache del Concilio di Costanza e un trattato del teologo Jean Gerson) testimoniano l'uso delle trombe sia nell'esecuzione della polifonia sacra che in quella profana, e le trombe naturali non avrebbero potuto eseguire quel tipo di repertorio. Le trombe erano specificamente impiegate per le parti di \"contratenor\".\nSecondo quanto riportato nel trattato \"De inventione et usu musicae\" del 1487, di Johannes Tinctoris, la tromba veniva normalmente usata nelle feste di corte per l'accompagnamento delle danze ma anche in chiesa durante le celebrazioni solenni delle pi\u00f9 importanti feste religiose.\nLa ricostruzione dello strumento, il suo utilizzo e la sua stessa esistenza storica - ipotizzata per primo da Curt Sachs nel 1950 - sono stati oggetto di vivaci controversie, testimoniate da una serie di articoli apparsi sulla prestigiosa rivista \"Early Music\" a partire dal 1984. Si \u00e8 tuttavia stabilito un diffuso consenso fra gli studiosi a favore dell'identificazione fra la tromba da tirarsi e la \"trompette des menestrels\" (tromba dei menestrelli), menzionata nei documenti della corte borgognona a partire dal 1422, chiaramente distinta dalla \"tromba da guerra\" e suonata usualmente insieme alle bombarde."}
{"id": "1606994", "revid": "110157", "url": "https://it.wikipedia.org/wiki?curid=1606994", "title": "Sylvia Eder", "text": "Nel suo palmar\u00e8s vanta fra l'altro tre medaglie d'argento iridate.\nBiografia.\nStagioni 1981-1987.\nSciatrice polivalente e sorella di Elfi, a sua volta sciatrice alpina, Sylvia Eder eccelleva soprattutto nelle prove veloci; ottenne il primo risultato di rilievo in Coppa del Mondo l'8 febbraio 1981 a Zwiesel, giungendo 15\u00aa in combinata, e nella stessa stagione prese parte agli Europei juniores di \u0160kofja Loka 1981, vincendo la medaglia d'oro nella combinata e quella di bronzo nella discesa libera. Nel 1982 a Bad Gastein conquist\u00f2 in discesa libera i suoi primi podi in Coppa del Mondo, il 3\u00ba posto nella gara del 18 gennaio e la vittoria in quella del 19: con quel successo divenne, a sedici anni e cinque mesi, la pi\u00f9 giovane sciatrice a esser salita sul gradino pi\u00f9 alto del podio nella specialit\u00e0. Nel marzo dello stesso anno partecip\u00f2 ai Mondiali juniores di Auron 1982, vincendo la medaglia d'argento nella combinata.\nConvocata per i suoi primi Giochi olimpici invernali, , si piazz\u00f2 13\u00aa nella discesa libera e 34\u00aa nello slalom gigante. L'anno dopo ai Mondiali di Bormio 1985, suo esordio iridato, vinse la medaglia d'argento nella combinata, alle spalle della svizzera Erika Hess, e si classific\u00f2 10\u00aa nella discesa libera e 12\u00aa nello slalom speciale; biss\u00f2 l'argento iridato nella combinata due anni dopo a Crans-Montana, dove fu anche 6\u00aa nella discesa libera e 5\u00aa nel supergigante.\nStagioni 1988-1995.\nAi XV Giochi olimpici invernali di si piazz\u00f2 25\u00aa nel supergigante e 12\u00aa nella combinata; nella stessa stagione si classific\u00f2 2\u00aa nella Coppa del Mondo di supergigante, superata dalla svizzera Michela Figini di 20 punti. Ai Mondiali di Saalbach-Hinterglemm 1991 fu 7\u00aa nel supergigante e 15\u00aa nello slalom gigante, mentre ai XVI Giochi olimpici invernali di disput\u00f2 soltanto la prova di slalom gigante, che chiuse al 9\u00ba posto.\nConquist\u00f2 un'ulteriore medaglia d'argento in occasione dei suoi ultimi Campionati mondiali, Morioka 1993, giungendo 2\u00aa nel supergigante dietro alla tedesca Katja Seizinger. Alla sua ultima partecipazione ai Giochi olimpici, , si piazz\u00f2 15\u00aa nel supergigante e 14\u00aa nello slalom gigante. Il 3 dicembre 1994 ottenne il secondo e ultimo successo in Coppa del Mondo, nonch\u00e9 ultimo podio, a Vail in supergigante; si conged\u00f2 dall'attivit\u00e0 agonistica al termine di quella stessa stagione 1994-1995 e la sua ultima gara in carriera fu il supergigante di Coppa del Mondo disputato a Bormio il 19 marzo, che non complet\u00f2.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1606996", "revid": "729019", "url": "https://it.wikipedia.org/wiki?curid=1606996", "title": "Francesco Siacci", "text": "Biografia.\nUfficiale di artiglieria e professore di balistica nella Scuola di applicazione di Torino, si laure\u00f2 all'Universit\u00e0 di Roma nel 1860 e si dedic\u00f2 a lungo all'insegnamento della meccanica razionale, prima all'Universit\u00e0 di Torino e poi, lasciato nel 1892 il servizio militare, in quella di Napoli.\nLa grande notoriet\u00e0 di Siacci \u00e8 dovuta agli studi teorici e sperimentali di balistica da lui compiuti specialmente sulla resistenza opposta dall'aria al moto dei proiettili: i risultati di tali ricerche hanno importanza fondamentale per la redazione delle tavole di tiro.\nFu nominato membro dell'Accademia dei Lincei dal 1872 e Senatore del Regno dal 1892. \u00c8 stato socio dell'Accademia Nazionale delle Scienze detta dei XL."}
{"id": "1606997", "revid": "36426", "url": "https://it.wikipedia.org/wiki?curid=1606997", "title": "Beccaio", "text": ""}
{"id": "1606998", "revid": "36426", "url": "https://it.wikipedia.org/wiki?curid=1606998", "title": "Beccheria", "text": ""}
{"id": "1606999", "revid": "36426", "url": "https://it.wikipedia.org/wiki?curid=1606999", "title": "Piazza Ghiaia (Parma)", "text": ""}
{"id": "1607003", "revid": "36426", "url": "https://it.wikipedia.org/wiki?curid=1607003", "title": "Palazzo della Pilotta (Parma)", "text": ""}
{"id": "1607011", "revid": "767487", "url": "https://it.wikipedia.org/wiki?curid=1607011", "title": "Blooddrunk", "text": "Blooddrunk \u00e8 il sesto album in studio del gruppo musicale finlandese Children of Bodom, pubblicato nell'aprile 2008 dalla Spinefarm Records.\nL'album.\nL'album contiene nove tracce tra cui una nuova versione del brano \"Tie My Rope\", un vecchio successo della band, e il singolo di lancio di questo disco, la title track \"Blooddrunk\", pubblicato il 26 febbraio 2008. \nDell'album \u00e8 stata pubblicata anche un'edizione digipack con incluso un DVD contenente canzoni mixate in 5.1 Surround, il video di \"Blooddrunk\" (Il clip, prodotto dalla Katapult Filmproduktion, \u00e8 stato girato nelle ex-caserme della Wehrmacht di Krampnitz), un segmento making-of-the-video, e una photo gallery. Nelle varie edizioni sono state incluse diverse bonus track come \"Ghost Riders in the Sky\" di Stan Jones, \"Lookin' Out My Back Door\" dei Creedence Clearwater Revival, \"Just Dropped In\" di Kenny Rogers e \"Silent Scream\" degli Slayer.\nTracce.\nTracce bonus"}
{"id": "1607014", "revid": "110157", "url": "https://it.wikipedia.org/wiki?curid=1607014", "title": "Geography", "text": "Geography \u00e8 il primo album dei Front 242, \u00e8 sul genere chiamato Aggrotech. \n\u00c8 considerato come l'album bandiera di Front 242, la band che ha fondato l'EBM.\nLa prima pubblicazione \u00e8 stata nel 1982, ripubblicato nel 1992 e nel 2004."}
{"id": "1607015", "revid": "36426", "url": "https://it.wikipedia.org/wiki?curid=1607015", "title": "Aranciaia (Colorno)", "text": ""}
{"id": "1607017", "revid": "104183939", "url": "https://it.wikipedia.org/wiki?curid=1607017", "title": "Paul McGonagle", "text": "Fu uno dei malfattori pi\u00f9 conosciuti di Boston, Massachusetts, nonch\u00e9 era anche leader della Mullen Gang, una banda criminale che ha comportato diversi furti con scasso e rapine a mano armata. Durante la guerra tra bande contro la Killen Gang di Donald Killeen, McGonagle e Patrick Nee condussero con successo la loro banda contro l'organizzazione rivale, che finalmente si sciolse con l'assassinio di Killeen, nel 1972, da parte di un altro criminale rivale, capo della Winter Hill Gang, James \"Whitey\" Bulger.\nDopo l'assassinio di Killeen, la Mullen Gang, di McGonagle e Nee, decise di assumere alcuni superstiti della Killen Gang, operando successivamente nella Boston meridionale per sconfiggere la Winter Hill Gang di Bulger. Bulger, per\u00f2, riusc\u00ec a resistere e dopo questa vittoria riusc\u00ec a controllare tutta l'area meridionale di Boston. \u00c8 stato inoltre rivelato che Bulger sia il responsabile della morte di McGonagle, data poi la sua scomparsa nel novembre 1974.\nSecondo Nee, invece, McGonagle fu ucciso proprio per mano di Bulger, il quale gli spar\u00f2 alla testa e poi lo seppell\u00ec in una tomba poco profonda presso la spiaggia di Tenean, sempre a Boston."}
{"id": "1607020", "revid": "1714743", "url": "https://it.wikipedia.org/wiki?curid=1607020", "title": "Giovanna d'Aviz (1439-1475)", "text": "Origine familiare.\nEra la nona figlia (nata postuma) del re del Portogallo e dell'Algarve, Edoardo d'Aviz e di Eleonora di Trast\u00e1mara (1402-1445), figlia del re della corona d'Aragona e di Sicilia, Ferdinando I e di Eleonora d'Alburquerque (1374 - 1435), figlia dell'infante Sancho di Castiglia, Conte di Alburquerque e di Beatrice del Portogallo.\nSua sorella Eleonora del Portogallo (1434-1467), spos\u00f2 l'imperatore del Sacro Romano Impero, Federico III.\nBiografia.\nAlla sua nascita, il fratello Alfonso V, minorenne, era re del Portogallo sotto la reggenza della madre, Eleonora, essendo il padre, Edoardo, morto di peste da circa sei mesi.\nLe \"cortes\", nel dicembre del 1439, si pronunciarono affinch\u00e9 il fratello di suo padre, lo zio, Pietro, duca di Coimbra, divenisse reggente per suo fratello Alfonso V al posto di sua madre Eleonora, che nel 1440 cedette il potere e si ritir\u00f2 a vivere in Castiglia, a Toledo, portando Giovanna con s\u00e9.\nNel 1445, alla morte della madre, rientr\u00f2 in Portogallo e visse sotto la protezione dello zio Pietro, e nel 1449 alla morte di quest'ultimo, alla battaglia d'Alfarrobeira, nelle vicinanze di Vila Franca de Xira, Giovanna torn\u00f2 a corte presso il fratello Alfonso V, che concord\u00f2 il matrimonio di Giovanna col cugino primo, il re di Castiglia e Le\u00f3n, Enrico IV, che nel 1453 aveva divorziato dalla prima moglie, Bianca di Trast\u00e1mara.\nIl matrimonio fu celebrato a Cordova, il 20 maggio 1455. Enrico IV era il figlio terzogenito (unico maschio) del re di Castiglia e Le\u00f3n, Giovanni II di Trastamara e della sua prima moglie, Maria di Castiglia e Aragona (1396 \u2013 1445). Enrico IV era anche fratellastro di Isabella I di Castiglia, la Cattolica.\nDall'unione di Enrico IV e Giovanna, nel 1462, finalmente nacque il legittimo erede al trono, una figlia, Giovanna.\nQuando nel 1454, Enrico era divenuto re di Castiglia il titolo di principe delle Asturie era passato al suo fratellastro, Alfonso (1453 - 1468), che, da una delle fazioni di nobili di corte, gi\u00e0 veniva chiamato Alfonso XII; ora questa fazione, molto abilmente aveva messo in giro la diceria, molto probabilmente inventata, che la figlia di Giovanna del Portogallo fosse figlia non di Enrico IV, ma di uno dei migliori amici di Enrico, Beltr\u00e1n de la Cueva, che in quegli anni aveva fatto una rapida carriera alla corte castigliana. E da allora le fazioni contrarie al re cominciarono a denominare Giovanna la \"Beltrajana\" e la figlia, anche lei Giovanna, la \"Beltraneja\".\nLe due fazioni della nobilt\u00e0 castigliana cercarono di far nominare erede al trono ciascuna il proprio candidato e la cortes, nel 1464, si pronunciarono a favore di Giovanna, figlia di Giovanna del Portogallo riconoscendola figlia legittima di Enrico IV, ma la fazione avversa, nel 1465, tenne un'assemblea ad Avila (Farsa de \u00c1vila), dove Alfonso (Alfonso XII) fu proclamato re.\nGiovanna del Portogallo fu inviata a Coca (50\u00a0km. da Segovia), nel castello del vescovo Fonseca un sostenitore del re Enrico; e sembra che qui abbia incontrato il nipote del vescovo, Pedro de Castilla y Fonseca, detto \"el Mozo\", con cui allacci\u00f2 una relazione.\nDopo la regina Giovanna fu trasferita nel convento di san Francesco a Segovia.\nIl re, Enrico, di carattere debole, intanto, pur avendo riportato la vittoria nella seconda battaglia di Olmedo (1467), dopo la morte di Alfonso (1468), accett\u00f2 l'imposizione della nobilt\u00e0 e firm\u00f2 il Trattato dei Tori di Guisando (in spagnolo \"Tratado de los Toros de Guisando\") nel quale riconosceva di fatto l'illegittimit\u00e0 di Giovanna, designando come erede la propria sorellastra, Isabella.\nNel 1469, per\u00f2, dopo che la sorellastra si era sposata, contro la sua volont\u00e0, con l'erede al trono di Aragona, Ferdinando, ritratt\u00f2 il precedente accordo, giur\u00f2 pubblicamente, assieme alla moglie, che Giovanna era sua figlia legittima e la proclam\u00f2 principessa delle Asturie, cio\u00e8 erede al trono, con la Cerimonia de la Val de Lozoya, un prato vicino a Buitrago.\nInoltre per rafforzare questa decisione fidanz\u00f2, il 26 ottobre 1470, la figlia Giovanna col figlio ultimogenito del re di Francia, Carlo VII, e di Maria d'Angi\u00f2, Carlo di Francia, duca di Berry, ma le Cortes rifiutarono di confermare il fidanzamento.\nNel 1474, Giovanna del Portogallo, per via delle relazioni extramatrimoniali (sembra parecchie, anche una col poeta, Juan Rodr\u00edguez de la C\u00e1mara (1390\u20141450), detto Juan Rodr\u00edguez del Padr\u00f3n) fu ripudiata dal marito che dichiar\u00f2 che il matrimonio non era mai stato valido e fu costretta a rientrare in Portogallo.\nPer\u00f2 quando Enrico IV mor\u00ec, l'11 dicembre del 1474, Giovanna rientr\u00f2 in Castiglia per sostenere la figlia, Giovanna detta la \"Beltraneja\", legittima erede del trono, contro Isabella, i cui sostenitori non avevano cambiato idea e ritenevano legittima la successione di Isabella. Puntualmente tra i due partiti scoppi\u00f2 una guerra civile.\nGiovanna del Portogallo non pot\u00e9 vedere la vittoria di Isabella perch\u00e9 mor\u00ec nei primi mesi di guerra, e prima di morire combin\u00f2 il matrimonio, che fu celebrato il 30 maggio del 1475, di sua figlia, Giovanna detta la \"Beltraneja\", con suo fratello il re del Portogallo, Alfonso V. Giovanna mor\u00ec il 13 giugno del 1475\nFigli.\nGiovanna del Portogallo ad Enrico diede una figlia:\nGiovanna del Portogallo ebbe diverse relazioni extramatrimoniali e da quella con Pedro de Castilla y Fonseca, detto \"el Mozo\", nacquero due figli:"}
{"id": "1607022", "revid": "63756", "url": "https://it.wikipedia.org/wiki?curid=1607022", "title": "Pieve di San Genesio (San Secondo Parmense)", "text": ""}
{"id": "1607023", "revid": "36426", "url": "https://it.wikipedia.org/wiki?curid=1607023", "title": "Torre delle Acque (Colorno)", "text": ""}
{"id": "1607028", "revid": "36426", "url": "https://it.wikipedia.org/wiki?curid=1607028", "title": "Santa Maria del Quartiere", "text": ""}
{"id": "1607031", "revid": "196390", "url": "https://it.wikipedia.org/wiki?curid=1607031", "title": "Santa Maria della Steccata", "text": ""}
{"id": "1607035", "revid": "15431", "url": "https://it.wikipedia.org/wiki?curid=1607035", "title": "KkStB", "text": ""}
{"id": "1607036", "revid": "200568", "url": "https://it.wikipedia.org/wiki?curid=1607036", "title": "Isola di Sant\u2019Elena", "text": ""}
{"id": "1607041", "revid": "339392", "url": "https://it.wikipedia.org/wiki?curid=1607041", "title": "\u00d6sterreichische Nordbahn", "text": ""}
{"id": "1607050", "revid": "287204", "url": "https://it.wikipedia.org/wiki?curid=1607050", "title": "Serie A1 1988-1989 (pallavolo femminile)", "text": "La Serie A1 femminile FIPAV 1988-89 fu la 45\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Teodora Ravenna, al suo nono scudetto consecutivo."}
{"id": "1607052", "revid": "1318658", "url": "https://it.wikipedia.org/wiki?curid=1607052", "title": "Stavkirke", "text": "Una stavkirke (in italiano chiesa a pali portanti) \u00e8 una chiesa medievale costruita interamente in legno. La struttura dei muri \u00e8 costituita da assi verticali. Le assi portanti (\"stafr\" in lingua norrena) hanno dato il nome alla tecnica di costruzione. Chiese di tipo simile sono le chiese con muri di palizzate.\nTutte le \"stavkirke\" esistenti, eccetto una che si trova in Svezia, si trovano in Norvegia. \nCostruzione.\nCostruzioni di palizzate simili sono conosciute come quelle dell'era vichinga. I ceppi venivano tagliati in due parti, piantati nel terreno e coperti con un tetto. Questo era un tipo di costruzione semplice, ma molto resistente. \nNelle costruzioni successive i muri erano supportati da piattaforme, lasciando soltanto i pali angolari piantati direttamente nel terreno. \nUna sola chiesa costruita con palizzate \u00e8 stata ritrovata come pavimento di un'altra chiesa medievale, la stavkirke di Hemse. Questa chiesa aveva un muro a palizzata, anche se i muri erano disposti su piattaforme. \nLa fase successiva risult\u00f2 dall'osservazione che i pali interrati sono suscettibili all'umidit\u00e0, che li fa marcire nel tempo. Per evitarlo venivano messi sopra a grosse pietre, aumentandone significativamente la durata. Si crede che la stavkirke di R\u00f8ldal sia di questo tipo.\nNelle chiese successive i pali venivano posizionati su piattaforme sollevate, che posavano su fondazioni in pietra. Questo \u00e8 il tipo di stavkirke nella sua fase pi\u00f9 matura.\nOggi si usa raggruppare queste chiese in due categorie; la prima senza pali \"liberi\" (non direttamente collegati alle mura) a cui ci si riferisce spesso come \"Tipo A\", l'altra con un tetto sollevato e pali liberi all'interno, chiamata usualmente \"Tipo B\".\nQuelle con il tetto sollevato, il \"Tipo B\", vengono spesso suddivise in due sottogruppi, quelle di Kaupanger con una intera arcata riempita di colonne e con colonne intermedie lungo i lati, con dettagli che mimano i capitelli in pietra. Queste chiese danno l'impressione di trovarsi in una basilica.\nL'altro sottogruppo \u00e8 quello di Borgund. Queste chiese hanno tiranti incrociati che collegano le travi superiori e inferiori tra di loro e con i pali, formando un'interconnessione molto rigida e ricordando il triforio delle basilica in pietra. Questo rende possibile l'eliminazione della parte bassa libera dei pali. In alcune chiese presso Valdres solo i quattro pali angolari sono stati mantenuti. \nMolte \"stavkirke\" avevano o hanno ancora gallerie esterne lungo l'intero perimetro, lievemente connesse alle mura di assi. Probabilmente servivano a proteggere la chiesa dal clima rigido e per le processioni.\n\"Tipo A\", chiese a navata singola.\nAlla base del \"Tipo A\" vi sono quattro pesanti piattaforme su basse fondazioni di pietra. Queste sono connesse agli angoli, formando una struttura rigida. I pali angolari o \"stavene\" sono tagliati nella parte inferiore e si inseriscono negli intagli angolari coprendoli, proteggendoli in questo modo dall'umidit\u00e0.\nSopra la piattaforma vi \u00e8 una scanalatura, nella quale le parti inferiori delle assi dei muri (\"veggtilene\") s'inseriscono. L'ultima asse del muro, a forma di cuneo, viene piantata nella piattaforma. Quando il muro viene riempito dalle assi, la struttura viene completata da una lastra (\"stavl\u00e6gje\") con una scanalatura nel lato inferiore, tenendo assieme le parti superiori delle assi del muro. L'intera struttura consiste di intelaiature \u2014 una nella piattaforma appoggiata sulle fondazioni in pietra, e quelle dei muri fatte con piattaforme, pali angolari e lastre nel muro.\nLe lastre nel muro sostengono le mensole del tetto, consistenti in un paio di travetti principali e un ulteriore paio di \"travetti a forbice\" che si incrociano. Come rinforzo laterale vengono inseriti tra i travetti altri supporti in legno (\"buekn\u00e6r\").\nOgni pezzo viene bloccato in posizione dagli altri, rendendo la costruzione molto rigida. Inoltre tutti i punti altrimenti suscettibili alle dure condizioni meteorologiche vengono coperti.\nChiese a navata singola in Norvegia:\nL'unica chiesa rimanente in Svezia, presso Hedared, \u00e8 di questo tipo e mostra similitudini con quella di Haltdalen.\n\"Tipo B\", chiese con tetto sollevato.\nSulle fondazioni in pietra vengono poggiate quattro grosse travi (\"grunnstokker\"), posizionate come il simbolo #, con le estremit\u00e0 che si protendono per 1-2 metri dai nodi dove s'intersecano. Le estremit\u00e0 delle travi sostengono la piattaforma delle mura esterne, formando un'intelaiatura orizzontale separata. Gli alti pali interni sono posizionati sulla struttura interna delle travi e sostengono il tetto principale sopra la navata centrale (\"skip\"). Sull'intelaiatura esterna di piattaforme si appoggiano le assi principali del muro (\"veggtiler\"), portando il tetto sopra le navate laterali (\"omgang\") circondando lo spazio centrale. Il tetto si affusola quindi su due scalini, come in una basilica.\nGli alti pali interni (\"staver\") sono interconnessi con supporti (\"buekn\u00e6r\") e anche connessi con le mura esterne tramite travicelli nelle navate laterali, creando una costruzione rigida. Vicino alla cima dei pali vengono inserite piattaforme pi\u00f9 corte per sostenere il muro superiore (\"tilevegg\"). Sulla cima dei pali le lastre dei muri (\"stavl\u00e6gjer\") sostengono le mensole del tetto, similmente a quelle nelle chiese a navata singola.\nIl gruppo di Kaupanger consiste in:\nIl gruppo di Borgund consiste in:\nQuesto tipo di chiesa si pu\u00f2 anche riconoscere rispetto ai fori che rimangono dalle chiese circondate da terra pi\u00f9 recenti costruite negli stessi siti. Poco si sa di che aspetto avessero realmente queste chiese pi\u00f9 antiche, o come venissero costruite, poich\u00e9 vennero tutte distrutte o rimpiazzate secoli fa.\nStoria.\nLe \"stavkirke\" erano comuni nell'Europa del Nord. Si crede che nella sola Norvegia siano state costruite un totale di circa 1000 chiese, anche se ricerche pi\u00f9 recenti hanno portato questo numero pi\u00f9 in alto ed \u00e8 ora vicino alle 2000 unit\u00e0. Il numero di \"stavkirke\" costruite negli altri Paesi europei \u00e8 sconosciuto.\nAlcuni credono che furono il primo tipo di chiesa costruito in Scandinavia, tuttavia esisteva anche un tipo di chiesa pi\u00f9 antico, chiamato \"stolpekirke\", anche se le differenze tra i due tipi sono molto poche. La \"stavkirke\" ha una costruzione pi\u00f9 bassa posata su un'intelaiatura, mentre la \"stolpekirke\" ha pali circondati da terra. In Svezia le \"stavkirke\" sono considerate obsolete dal Medioevo e sono state rimpiazzate. In Norvegia non vennero sostituite cos\u00ec in fretta come in Svezia o in Inghilterra; molte sopravvissero sino al XIX secolo, quando un numero sostanziale di esse venne distrutto.\nIn Norvegia restano in piedi 29 \"stavkirke\" storiche. Ci sono anche diversi luoghi dove si trovano i residui di pi\u00f9 antiche \"stolpekirke\" e vi sono anche alcune \"stavkirke\" pi\u00f9 recenti in altre zone.\nIn Danimarca sono state trovate in diversi luoghi tracce di \"stolpekirke\" e ve ne sono anche parti ancora esistenti di alcune di esse. Una tavola di questo tipo di chiesa \u00e8 stata trovata nello Jutland ed \u00e8 ora visibile presso il Museo Nazionale Danese a Copenaghen e un tentativo di ricostruzione \u00e8 visibile al museo di Moesgaard vicino ad \u00c5rhus. I segni creati da diverse antiche \"stolpekirke\" si trovano presso l'antica chiesa in pietra di Jelling.\nIn Svezia c'\u00e8 una \"stavkirke\" medievale (notare che in Svezia il Medioevo dur\u00f2 sino al 1521 e in Norvegia sino al 1536), quella di Hedared, costruita nel 1500 nello stesso luogo di una precedente \"stolpekirke\". Altri luoghi di rilievo sono la chiesa di Maria Minore a Lund che ha tracce di \"stolpekirke\" con palizzate e alcune vecchie parti della stavkirke di Hemse in Gotland. Soltanto in Scania vi erano circa 300 chiese quando Adamo da Brema visit\u00f2 la Danimarca nella prima met\u00e0 dell'XI secolo, non si sa quante di esse fossero \"stavkirke\" o \"stolpekirke\".\nIn Inghilterra vi \u00e8 una chiesa di origine anglosassone, la chiesa di Greensted di Essex, su cui si \u00e8 aperto un dibattito se essa sia una \"stavkirke\" o sia precedente a esse; l'opinione generale \u00e8 categorizzarla come sassone [A]. Vi \u00e8 anche un'altra chiesa in Inghilterra che ha similitudini con le \"stavkirke\", la chiesa medievale di Santa Maria e San Davide a Kilpeck nello Herefordshire; questa chiesa \u00e8 caratterizzata da diverse teste di drago.\nIn Germania c'\u00e8 una chiesa in pietra con un motivo che descrive un drago simile a quelli che si vedono spesso sulle \"stavkirke\" norvegesi, su un artefatto restante in Danimarca e persino in Gotland. \u00c8 molto controverso se questa decorazione sia attribuibile a similitudini culturali o indichi simili metodi di costruzione.\nCi sono tradizioni popolari che suggeriscono che le \"stavkirke\" furono costruite sopra antichi terreni sacri alla religione pagana norvegese. Sembra essere possibile tracciare una connessione soltanto in un luogo, la chiesa di M\u00e6re in Norvegia. In un angolo del terreno della chiesa vi sono i resti di un altro edificio che pu\u00f2 essere collegato al paganesimo. In altri casi vi \u00e8 prova di chiese molto pi\u00f9 antiche costruite sullo stesso terreno in cui spesso le pietre sono state lasciate nei fori dei pali di pi\u00f9 antiche \"stolpekirke\"; sotto la chiesa di Urnes sono stati trovati i resti di due di queste. Si crede che l'antico portale di una di loro sia quello all'interno del muro pi\u00f9 a nord della chiesa corrente. Ricerche recenti indicano che il cristianesimo sia stato introdotto in Norvegia molto prima di quanto si credesse in precedenza.\nArchitettura e decorazione.\nAnche se le chiese in legno avevano differenze strutturali, danno un'impressione generale riconoscibile. Differenze formali possono nascondere caratteristiche comuni della loro progettazione; mentre costruzioni apparentemente simili potrebbero risultare aventi elementi strutturali organizzati in maniera completamente diversa. Nonostante questo, alcuni principi di base devono essere stati comuni a tutti i tipi di costruzione.\nLe figure geometriche di base, numeri con cui era facile lavorare, una o soltanto poche unit\u00e0 di lunghezza, semplici rapporti tra esse e forse soltanto proporzioni erano tra gli aiuti teorici che tutti i costruttori hanno ereditato. Lo specialista era l'uomo che conosceva un tipo particolare di costruzione cos\u00ec bene che avrebbe potuto sistemare i suoi elementi in maniera completamente diversa rispetto al caso di costruzioni conosciute fino a quel momento, portando quindi a sviluppi superiori.\nDatazione delle chiese.\nLa datazione di simili costruzioni si pu\u00f2 fare in molti diversi modi: tramite registri storici; iscrizioni; stile di costruzione di dettagli e ornamenti; tramite dendrocronologia e metodo del carbonio-14. Spesso le registrazioni storiche o le iscrizioni puntano a un anno in cui si sa che la chiesa \u00e8 esistita. Gli scavi archeologici possono portare a ritrovamenti che provvedono a una datazione relativa per la struttura, mentre i metodi per la datazione assoluta come il carbonio-14 o la dendrocronologia portano datazioni pi\u00f9 esatte. Un difetto della dendrocronologia \u00e8 che tende a trascurare la possibilit\u00e0 che il legno potrebbe essere stato riusato da una struttura pi\u00f9 vecchia, o che possa aver atteso molti anni dopo il taglio prima di venire utilizzato.\nUn problema molto importante per la datazione delle chiese \u00e8 che le piattaforme sono quegli elementi costruttivi che hanno pi\u00f9 probabilit\u00e0 di avere parti esterne ancora preservate. Sono per\u00f2 anche quelli pi\u00f9 suscettibili all'umidit\u00e0 e la gente che ritornava e riusava le parti delle fondazioni delle chiese possono averle ricostruite molte volte. Se fosse cos\u00ec, la datazione dendrocronologica si potrebbe basare su di un ceppo di una successiva ricostruzione.\nLe \"stavkirke\" pi\u00f9 antiche.\nNorvegia\nPolonia\nSvezia\nInghilterra\nStavkirke pi\u00f9 recenti e repliche.\nLe stavkirke sono un fenomeno molto popolare e molte di esse sono state costruite o ricostruite nel mondo. Le due pi\u00f9 copiate sono quella di Borgund e quella di Hedared, con alcune variazioni e adattamenti per aggiungere elementi dalle stavkirke conosciute della zona. In altri luoghi hanno forme pi\u00f9 libere e sono costruite per esibizione.\nSvezia\nIslanda\nStati Uniti d'America\nNorvegia\nGermania\nSiti archeologici e chiese smantellate.\nMolte stavkirke sono sparite da lungo tempo.\nIslanda\nNorvegia\nSvezia"}
{"id": "1607070", "revid": "599013", "url": "https://it.wikipedia.org/wiki?curid=1607070", "title": "Jason Simontacchi", "text": "Dopo qualche anno nelle minors americane, nel 2000 gioca in Italia con la maglia del Rimini Baseball, con cui vince il campionato con un record di 12 partite vinte e una persa e collezionando 121 strikeout. Sempre nel 2000 partecipa ai Giochi della XXVII Olimpiade con la nazionale italiana di baseball, grazie alla nazionalit\u00e0 acquisita per lo ius sanguinis.\nDopo l'avventura alle Olimpiadi e un anno di Triplo-A, viene firmato dalla dirigenza dei St. Louis Cardinals e debutta in Major League il 4 maggio 2002. Rimane nel roster fino al 2004, quando viene rilasciato anche a causa di un problema al cercine glenoideo che lo costringe a saltare l'intera annata 2005.\nNel 2007 torna in MLB con la maglia dei Washington Nationals.\nCollegamenti esterni.\n MLB.com Player information La scheda giocatore sul sito ufficiale della Lega."}
{"id": "1607072", "revid": "287204", "url": "https://it.wikipedia.org/wiki?curid=1607072", "title": "Berkshire Mountains", "text": "Le Berkshire mountains sono situate nell'ovest dello Stato Massachusetts, Stati Uniti. Sono chiamate cos\u00ec dal nome datogli da sir Francis Bernard, il governatore reale, in onore della sua contea d'origine in Inghilterra. La vetta pi\u00f9 alta \u00e8 il Mount Greylock (1.064\u00a0m), ma l'elevazione locale va dai 213 ai 365\u00a0m.\nGeologia.\nOltre mezzo miliardo di anni fa l'Africa collise con il Nord America, formando gli Appalachi. L'erosione di oltre centinaia di milioni di anni ridusse queste montagne alle colline che vediamo oggi."}
{"id": "1607074", "revid": "339392", "url": "https://it.wikipedia.org/wiki?curid=1607074", "title": "Numbers from the Beast", "text": ""}
{"id": "1607081", "revid": "767487", "url": "https://it.wikipedia.org/wiki?curid=1607081", "title": "Tempio di Augusto", "text": "Il tempio di Augusto (latino: \"templum Divi Augusti\", \"templum Divi Augusti ad Minervam\" o \"templum Novum Divi Augusti\"; greco: \u0391\u1f50\u03b3\u03bf\u03c5\u03c3\u03c4\u03b5\u1fd6\u03bf\u03bd, \"Augousteion\") era un tempio dedicato ad Augusto (il primo imperatore romano) divinizzato, costruito nel Foro Romano a Roma da Tiberio e completato e dedicato da Caligola poco dopo il 37.\nStoria.\nIl tempio fu edificato da Tiberio, figlio adottivo e successore di Augusto, o da Tiberio e Livia Drusilla, terza moglie di Augusto e imperatrice; venne completato e dedicato con una cerimonia sontuosa da Caligola, successore di Tiberio, o da Tiberio stesso, che per\u00f2 non lo dedic\u00f2. Tiberio costru\u00ec anche una biblioteca che dal tempio prese il nome di \"Bibliotheca Templi Novi\" o \"Templi Augusti\".\nIl tempio fu distrutto da un incendio, non \u00e8 chiaro se all'epoca di Domiziano o subito prima, poi restaurato, da Domiziano stesso, che pare abbia edificato un tempio a Minerva in qualche modo collegato a quello di Augusto. Antonino Pio restaur\u00f2 pesantemente il tempio, forse dopo essere stato nuovamente distrutto. L'ultima testimonianza dell'esistenza del tempio risale al 248.\nLocalizzazione.\nIn passato era stato identificato con una struttura pertinente alla \"domus Tiberiana\", nella zona alle pendici nord-occidentali del Palatino detta Velabro, dietro il tempio dei Dioscuri, nei pressi del \"Vicus Tuscus\"; oggi quel complesso \u00e8 stato riconosciuto come una costruzione risalente all'epoca di Domiziano. Probabilmente il tempio si trova sotto le costruzioni alle spalle della Basilica Giulia, in una zona non scavata al di sotto dell'ex-Ospedale della Consolazione.\nAl tempo di Caligola, Svetonio riferisce essere stato costruito un ponte dal Palatino, al di sopra del tempio, collegato col Campidoglio, per assecondare il desiderio dell'imperatore di essere congiunto con Giove Capitolino. Dall'informazione di Svetonio si pu\u00f2 solo dedurre che il tempio si trovava nello spazio compreso tra il Palatino e il Campidoglio. Tale considerazione sembra corroborata dai risultati di carotaggi nella valle tra i due colli che hanno rivelato la presenza di un grosso podio in cementizio nell'area dell'ex Chiostro di Santa Maria della Consolazione. Qui i Cataloghi regionari attestano la presenza di un \"templum Castorum et Minervae\" (che riecheggia nei diplomi come riferimento al loro luogo di affissione, indicato talvolta come \"templum Divi Augusti ad Mineram\" e talaltra come \"muro post aedem Castoris ad Minervam\").\nSappiamo poi che Antonino Pio fece restaurare il \"Graecostadium\", il cui nome deriva dalla presenza di un mercato di schiavi in et\u00e0 imperiale, attestato nella \"Forma\" severiana, a seguito di un incendio, ivi incluso il tempio trovantesi all'interno, che \u00e8 del tutto probabile trattarsi proprio del tempio del Divo Augusto. Secondo l'archeologo Filippo Coarelli sovrapponendo il frammento della \"Forma Urbis\" del \"Graecostadium\", all'interno del quale \u00e8 da supporsi la presenza del \"templum Novum\", all'area di Santa Maria della Consolazione si pu\u00f2 ottenere l'esatto luogo della collocazione del tempio, con la scalinata rivolta al \"vicus Jugarius\", ovvero in direzione del \"Capitolium\".\nArchitettura.\nAbbiamo poche informazioni sulla decorazione interna del tempio e nessun resto della struttura \u00e8 noto, n\u00e9 l'area del tempio \u00e8 stata mai scavata tranne l'effettuazione di qualche sondaggio. Una moneta di Caligola raffigura probabilmente il tempio: si tratta di un tempio esastilo in stile ionico con sculture sul tetto, sul basamento e sul frontone, decorato con ghirlande. Il restauro di Antonino Pio viene celebrato in alcune monete, che raffigurano un tempio ottastilo in stile corinzio, con ricco frontone e acroteri, contenente due statue, di Augusto e Livia.\nOltre alle statue di Augusto e di Livia, il tempio conteneva probabilmente anche quelle degli altri imperatori divinizzati, come suggerito dal fatto che una \"aedes Caesarum\" sia stata colpita da un fulmine nel 69. Tiberio lo decor\u00f2 con un famoso dipinto, opera di Nicia di Atene (IV secolo a.C.) e raffigurante Giacinto."}
{"id": "1607083", "revid": "1632387", "url": "https://it.wikipedia.org/wiki?curid=1607083", "title": "Likferd", "text": "Likferd \u00e8 il quarto e ultimo album in studio della viking metal band norvegese Windir.Likferd significa \"sepoltura\" nel dialetto di Sogndal, la citt\u00e0 natale di Valfar.\nLa copertina del disco rappresenta \u201cLikferd at Sognedjorden\u201d, realizzato dai pittori Adolph Tidemande e Hans Gude nel 1853."}
{"id": "1607084", "revid": "287204", "url": "https://it.wikipedia.org/wiki?curid=1607084", "title": "Nedeljko Cabrinovic", "text": ""}
{"id": "1607096", "revid": "1714743", "url": "https://it.wikipedia.org/wiki?curid=1607096", "title": "Alfonso d'Este (1527-1587)", "text": "Biografia.\nInfanzia.\nEra figlio illegittimo del duca di Ferrara Alfonso I d'Este e della sua amante Laura Dianti.\nSignore di Montecchio.\nIl duca Alfonso I d'Este, don\u00f2 al figlio Alfonso il territorio di Montecchio e lo costitu\u00ec nel suo testamento feudo privilegiato per i cadetti della sua casa. Alfonso d'Este fu pertanto il capostipite del breve ramo cadetto (illegittimo) degli Este di Montecchio.\nMatrimonio.\nSpos\u00f2 il 3 gennaio 1549 Giulia della Rovere (1525-1563), figlia del duca di Urbino Francesco Maria I della Rovere ed Eleonora Gonzaga, da cui ebbe quattro figli.\nLegittimazione ed elevazione a Marchese.\nNel 1532 Alfonso venne legittimato dal cardinale Innocenzo Cybo e l'anno successivo dal padre.\nNel 1569 l'imperatore Massimiliano II elev\u00f2 Montecchio a Marchesato.\nMorte.\nMor\u00ec a Ferrara il 1\u00ba novembre 1587.\nDiscendenza.\nAlfonso d'Este e Giulia della Rovere ebbero:\nEbbe un figlio naturale:\nNel 1584 spos\u00f2 Violante Signa con cui non ebbe altra discendenza."}
{"id": "1607100", "revid": "99986739", "url": "https://it.wikipedia.org/wiki?curid=1607100", "title": "Jayhawk", "text": "Jayhawk \u00e8 il nome in codice di un processore, mai arrivato sul mercato, il cui sviluppo \u00e8 stato portato avanti per diversi mesi da parte di Intel tra il 2003 e il 2004.\nLa genesi di Jayhawk e i problemi incontrati.\nQuando Intel pianific\u00f2 il passaggio ai 90 nm con le CPU Pentium 4 basate sul core Prescott, non si aspettava di certo tutti i problemi relativi al nuovo processo produttivo, tra cui l'elevata dissipazione termica. Jayhawk, nei piani originari, avrebbe dovuto essere il successore di Nocona per le CPU Xeon DP (biprocessore), atteso all'esordio, prima nel corso del 2004, e poi posticipato di sei mesi fino al primo trimestre 2005, prima di essere completamente annullato per i troppi problemi emersi in fase di sviluppo.\nA quel tempo Intel si stava ancora sforzando di dimostrare la longevit\u00e0 dell'architettura NetBurst alla base del Pentium 4 (e dei contemporanei Xeon) e Jayhawk, insieme con la sua controparte per i sistemi desktop, Tejas, avrebbe dovuto costituire un ulteriore prolungamento di tale architettura.\nCaratteristiche tecniche.\nIl progetto di Jayhawk era fortemente basato su quello della controparte desktop Tejas, e condivideva con esso la quasi totalit\u00e0 delle caratteristiche aggiungendo per\u00f2 a questo la circuiteria necessaria al funzionamento in modalit\u00e0 SMP (Simultaneous Multi Processor), dovendo essere integrato in sistemi biprocessore.\nLa cessazione dello sviluppo di Jayhawk.\nIl 7 maggio 2004 Intel annunci\u00f2 l'abbandono del progetto Jayhawk, poco dopo averne completato il tape-out: le motivazioni alla base della cancellazione non sono mai state rese note direttamente, ma si presume fossero legate alla difficolt\u00e0 di contenere il consumo complessivo di questo processore, in abbinamento a frequenze di lavoro molto elevate; sembra infatti che un modello di Jayhawk con clock di 2,8 GHz, (quindi notevolmente al di sotto della prevista frequenza di introduzione) consumasse ben 150 W, contro i circa 100 W di un analogo modello basato su Nocona. Intel, del resto, stava gi\u00e0 affrontando problemi di questo tipo con il core Prescott del Pentium 4, soprattutto a frequenze di lavoro superiori a 3 GHz, le uniche tra l'altro che giustificassero in parte l'utilizzo di questo nuovo core, pi\u00f9 lento a parit\u00e0 di clock rispetto al \"vecchio\" Northwood ma in grado, almeno sulla carta, di aumentare considerevolmente la frequenza massima raggiungibile. In fondo non c'erano inizialmente molti motivi per cui questa strategia non avrebbe dovuto funzionare: quando fu presentato il primo Pentium 4 Willamette, la stessa cosa accadeva nei confronti del Pentium III. I Pentium III a 1 GHz erano pi\u00f9 veloci dei primi Pentium 4 a 1,4 GHz, a causa della maggiore efficienza della propria architettura, ma ormai lo sviluppo dei Pentium III non poteva pi\u00f9 proseguire e la nuova architettura NetBurst dimostr\u00f2 l'enorme scalabilit\u00e0 annunciata dai suoi sostenitori.\nAssieme alla CPU Jayhawk anche lo sviluppo del core Tejas per i Pentium 4 sub\u00ec uno stop. Considerando che Intel nel 2000 prevedeva di poter portare l'architettura del Pentium 4 fino a 10 GHz, questo resta l'insuccesso pi\u00f9 pubblicizzato, se non pi\u00f9 grave, nella storia del marchio.\nIl cambio di strategia.\nQuesto brusco cambiamento di programma costrinse Intel ad anticipare di un anno l'uscita sul mercato delle soluzioni dual core Smithfield, inizialmente attese nel corso del 2006 e arrivate sul mercato invece nel maggio 2005 con il nome commerciale di Pentium D. Con questo tipo di processori le prestazioni aumentano in virt\u00f9 della parallelizzazione del codice e non della frequenza di funzionamento sempre pi\u00f9 elevata.\nNon avendo pronto uno Xeon DP dual core, Intel decise di realizzare una variante del core Paxville, originariamente progettato per gli Xeon MP (multiprocessore) e chiamata Paxville DP, per poter fornire tale modello anche nel campo dei serve biprocessore in contemporanea a quanto era disponibile per il settore desktop con Smithfield.\nLa nuova architettura.\nIl passaggio ai processori dual core Pentium D, ha cambiato la strategia di Intel per il raggiungimento delle prestazioni ma essi erano ancora basati sull'ultima evoluzione dell'architettura NetBurst, introdotta con Prescott, e continuavano a soffrire di prestazioni deludenti (a confronto con la concorrenza) e alti consumi. La vera svolta si \u00e8 avuta quando Intel ha abbandonato completamente l'architettura NetBurst per abbracciare a met\u00e0 2006 in tutti i settori di mercato la nuova Intel Core Microarchitecture, derivata da quella alla base del fortunato progetto Pentium M, molto pi\u00f9 efficiente e dai consumi decisamente pi\u00f9 contenuti. I primi rappresentanti della nuova architettura sono stati i Core 2 Duo Merom nell'ambito mobile, Conroe per il settore desktop, Woodcrest per gli Xeon DP e Tigerton per gli Xeon MP (il progetto originale Whitefield \u00e8 stato cancellato)."}
{"id": "1607107", "revid": "36426", "url": "https://it.wikipedia.org/wiki?curid=1607107", "title": "Vlad III Dracul", "text": ""}
{"id": "1607108", "revid": "36426", "url": "https://it.wikipedia.org/wiki?curid=1607108", "title": "Dinastia dei Lusignano", "text": ""}
{"id": "1607109", "revid": "198277", "url": "https://it.wikipedia.org/wiki?curid=1607109", "title": "Unione Sportiva Dilettantistica Osimana", "text": "L'Unione Sportiva Dilettantistica Osimana, meglio nota come Osimana, \u00e8 una societ\u00e0 calcistica italiana con sede nella citt\u00e0 di Osimo, in provincia di Ancona. I suoi colori sociali sono: il rosso ed il giallo. La denominazione ufficiale \u00e8 Unione Sportiva Dilettantistica Osimana. Gioca le sue partite casalinghe allo Stadio Diana.\nStoria.\nLa societ\u00e0 nasce nell'ottobre del 1922 per iniziativa di un folto gruppo di appassionati. Nei primi anni la squadra non partecipa a campionati federali limitandosi a giocare amichevoli con le altre squadre marchigiane. Dalla met\u00e0 del decennio incomincia a partecipare a campionati regionali.\nFino alla met\u00e0 degli anni settanta la squadra gioca in categorie dilettantistiche con qualche apparizione in Promozione.\nNella stagione 1974-1975 vince il campionato di Promozione e approda in IV Serie.\nLa stagione successiva arriva 6\u00aa nel girone D e nell'annata 1976-1977 arriva 7\u00aa.\nLa stagione della svolta \u00e8 il 1977-1978 dove la squadra arriva 4\u00aa a 40 punti insieme all'Anconitana, il che rende necessario uno spareggio per poter decidere quale delle due venga promossa nella neonata Serie C2. Esso venne giocato il 28 maggio 1978 allo Stadio Helvia Recina di Macerata e la partita fin\u00ec 0-0 anche dopo i tempi supplementari; pertanto si ricorse al lancio della monetina che premi\u00f2 l'Osimana.\nIl primo campionato di serie C2 si rivela molto positivo, in quanto la squadra arriva a giocarsi il salto di categoria a Francavilla, dove sarebbe bastato un pareggio che per\u00f2 non arriva.\nIn seguito la squadra partecipa per altre cinque stagioni in Serie C2, disputando alcuni derby marchigiani con Anconitana, , , Vis Pesaro, Maceratese e , e altre partite con squadre blasonate come Venezia e Padova.\nDal 1984 seguono poi, in altrettanti cinque anni, due retrocessioni fino al ritorno in Promozione. Nel 1991 l'Osimana perde lo spareggio per l'accesso in Serie D, disputato a Falconara, con la Vigor Senigallia per 4-1; la squadra giallorossa viene dunque ammessa alla neonata Eccellenza Marche, massimo campionato regionale. Per il ritorno in serie D l'Osimana dovr\u00e0 attendere tre stagioni, quando nel campionato 1993-1994 la squadra centra l'accesso ai play-off. Con questi ultimi, giocati in Lucania, la squadra torna nel massimo campionato dilettantistico nazionale. Nella stagione 1994-1995 si salva dopo aver vinto lo spareggio-salvezza con il Penne, ma la stagione dopo retrocede in Eccellenza.\nDal 1996 arrivano cinque retrocessioni consecutive (record negativo) e la squadra si ritrova in Terza Categoria. Nel 2004 la societ\u00e0 si fonde con l'Osimo 99, altra societ\u00e0 calcistica cittadina costituita nel 1999, al fine di riportare il calcio osimano ai successi raggiunti in passato.\nNella stagione 2006-2007 la squadra vince il girone B di Promozione marchigiana dopo un testa a testa fino a due giornate dal termine con l'Olimpia Ostra Vetere, e ritorna in Eccellenza dopo dieci anni dall'ultima apparizione. La prima stagione raggiunge subito i play-off regionali, persi tuttavia con la Cingolana in semifinale. Nel 2008-2009 riesce ad evitare i play-out invece grazie alla classifica avulsa ai danni di Urbania e Vigor Senigallia. Nella stagione 2009-2010 vengono subito ottenuti scarsi risultati, che anche dopo l'esonero dell'allenatore Senigagliesi, poi richiamato, non migliorano fino alla fine del campionato. La squadra disputa e perde i play-out con la Castelfrettese ritornando in Promozione.\nL'anno successivo, sotto la guida di mister Davide Finocchi, si salva a due giornate dalla fine, e il tecnico anconetano viene riconfermato per la stagione 2011-2012. La sua avventura termina dopo dodici giornate, e viene sostituito dall'ex calciatore dell', Stefano Fontana, che non porta i risultati sperati dalla societ\u00e0 che lo esonera a sette giornate dal termine, richiamando sulla panchina giallorossa Davide Finocchi. La vittoria all'ultima giornata ad Offagna e i 46 punti ottenuti non bastano per evitare i play-out, nei quali incontra la Vadese che vince e condanna i giallorossi al ritorno in Prima Categoria.\nNell'estate 2012 Andrea Falcetelli cede la societ\u00e0 alla cordata guidata da Andrea Accorroni che diventa il nuovo proprietario della societ\u00e0 giallorossa, nominando Marco Mantini come direttore sportivo e Fabio Paoletti come allenatore. Anche la squadra viene cambiata in gran parte, inserendo in rosa giocatori come Davide Tedoldi e Davide Faieta che hanno calcato i campi di Serie B e Serie C1. Dopo la sconfitta con il San Biagio alla 19\u00aa giornata Paoletti si dimette e la societ\u00e0 decide di sostituirlo con Tedoldi, che cos\u00ec ricopre il doppio ruolo di giocatore e allenatore. La stagione si rivela per\u00f2 ancora una volta deludente perch\u00e9 la squadra non riesce a centrare i play-off.\nLa stagione 2013-2014 vede la squadra giallorossa presentarsi al campionato con la squadra interamente composta dai giovani del settore giovanile, con la riconferma in panchina di Davide Tedoldi. L'inizio del campionato \u00e8 scadente, con la squadra che dopo 3 partite \u00e8 ancora ferma a 0 punti. Successivamente alla campagna acquisti, in cui arriva il trequartista Mastri, la squadra ottiene risultati migliori, arrivando anche a due punti dalla vetta della classifica a dieci giornate dal termine del campionato. Tuttavia a fine campionato la squadra giallorossa non riesce ad ottenere l'accesso ai play-off.\nEsaltante \u00e8 la stagione successiva con l'Osimana che arriva terza e agguanta dopo 7 anni i playoff dove sotto un tifo da categorie superiori batte al Diana 2-0 il Miciulli Senigallia ma perde la finale 1-0 contro il Villa Musone sul neutro di Recanati dove i 400 e oltre tifosi giallorossi non bastano a far tornare la squadra in Promozione, che arriver\u00e0 poi grazie ad un'estate lunga e calda grazie alle sentenze delle serie superiori che a catena riportano proprio i senzatesta dopo 3 anni di inferno in una categoria pi\u00f9 dignitosa alla sua storia calcistica. In promozione la squadra giallorossa disputa un campionato costellato da alti e bassi con un girone di andata eccellente viste le premesse iniziali di una salvezza tranquilla riuscendo anche ad arrivare in testa per una giornata e restare in zona playoff fino a met\u00e0 febbraio per poi sprecare tutto nelle ultime 10 giornate quando a causa di infortuni e di un calo fisico raccoglie appena 5 punti e vede sfumarsi un traguardo che poteva essere alla portata ad un certo punto del campionato chiudendo comunque i giochi salvezza con largo anticipo. Nelle successive tre annate nonostante le premesse iniziali e discrete squadre non riesce a raggiungere i playoff che la societ\u00e0 e la tifoseria avrebbero meritato salvandosi per\u00f2 sempre con largo anticipo.\nStatistiche e record.\nPartecipazione ai campionati.\nLe partecipazioni ai campionati sono conteggiate a partire dal 1958.\nTifoseria.\nIl tifo giallorosso nasce nei primi anni '80 a cavallo degli anni d'oro della squadra senzatesta prima in C2 e successivamente in serie D rappresentato dai seguenti gruppi : i fedelissimi, i boys, il circolo dei senza testa e i fedayn. Nel gennaio 1991 nacque il primo vero gruppo ultras, l'Armata Ultr\u00e0 Osimo con l'Osimana che partecipava al campionato di promozione, perso solo nella finale di Falconara contro la Vigor Senigallia seguita da pi\u00f9 di 1500 tifosi giallorossi che videro svanire il sogno della serie D. Furono gli anni pi\u00f9 turbolenti della tifoseria che arriv\u00f2 a contare fino a 40 diffidati e con la squadra che\ninizia una lunga discesa con il conseguente cambio di nome e lo sprofondo in terza categoria.\nNel 2004 il ritorno al vecchio nome riporta la tifoseria allo stadio grazie anche ai successi sul campo che vede il ritorno dopo 10 anni nel 2007 in eccellenza. Qui vive tre stagione altalenanti, ma la tifoseria torna a far sentire quel calore intorno alla squadra con discreti numeri e al cospetto di altre tifoserie gloriose si riassaporano i vecchi derby dopo molti anni, ma senza identificarsi in un gruppo, dopo lo scioglimento dell'Armata nel 2009 che seguiva le sorti della pallacanestro dopo il gi\u00e0 citato sprofondo della squadra giallorossa in terza categoria.\nDopo ulteriori 2 retrocessioni il gruppo va avanti in maniera semi-organizzata fino al 2015 quando con il ritorno in Promozione nascono gli Ultras Osimo composto da nuove e vecchie leve che ancora oggi portano avanti il nome della citt\u00e0 in giro per le Marche."}
{"id": "1607112", "revid": "767487", "url": "https://it.wikipedia.org/wiki?curid=1607112", "title": "Federico Gusumpaur", "text": "Biografia.\nNon sono noti i dati biografici di questo scrittore e la stessa data di nascita \u00e8 da considerarsi frutto di una presunzione basata sulla data della prima delle sue opere conservatesi.\n\u00c8 possibile che lo stesso nome nasconda origini germaniche o slave, probabilmente ungheresi.\nI suoi interessi nelle scienze naturali sono testimoniati da una missiva con la quale il botanico e patriota Giuseppe Antonio Pasquale esprimeva gradimento e accettazione nei riguardi della richiesta di dedica di opera:\nIl \"Vocabolario botanico napolitano\".\nL'opera, pubblicata nel 1887 per i tipi dell'editore Testa di Napoli, recante la dedica di cui s'\u00e8 detto, presenta una prima parte con l'elencazione di voci botaniche in vernacolo napoletano, accompagnate dalla corrispondente nomenclatura binomiale e italiana. Accanto a queste, a seconda dei casi, vi \u00e8 una succinta descrizione e, ove pertinente, un'indicazione dell'uso culinario, medico, chimico-medicamentoso.\nDegne di nota sono le menzioni di possibili uso in ambiti disparati, come la coltivazione e la pesca. Un esempio al riguardo \u00e8 fornito dalla voce relativa alla lenticchia d'acqua (Lemna gibba), oggi considerata quasi un'erba infestante ma di cui ai suoi tempi se ne conservava l'uso in tecniche di coltivazione che oggi potremmo definire di agricoltura biologica: i contadini di Torre del Greco usavano infatti seminarla in commistione alle giovani piante di pomodoro, in modo che le radici della lenticchia proteggessero quelle del prezioso ortaggio dall'attacco del grillotalpa.\nLa consultazione dell'opera \u00e8 resa pi\u00f9 flessibile dalla presenza di due indici, a corredo del dizionario principale:"}
{"id": "1607113", "revid": "36426", "url": "https://it.wikipedia.org/wiki?curid=1607113", "title": "Stefano Dushan", "text": ""}
{"id": "1607114", "revid": "14136637", "url": "https://it.wikipedia.org/wiki?curid=1607114", "title": "Erba infestante", "text": ""}
{"id": "1607120", "revid": "125795074", "url": "https://it.wikipedia.org/wiki?curid=1607120", "title": "Parlamento francese (Ancien R\u00e9gime)", "text": "Un parlamento era una Corte sovrana \u2013 corte superiore a partire dal 1661 \u2013 sotto l'Ancien R\u00e9gime. I parlamenti possedevano anche dei poteri politici ed amministrativi. Essi esercitavano una parte della sovranit\u00e0 attraverso il diritto di registrazione, per il quale ebbero facolt\u00e0 di registrare tutte le leggi e le misure del monarca prima della loro applicazione, in piena autonomia reciproca e nei confronti del monarca.\nCompiti.\nCompiti .giudiziari.\nI parlamenti funzionavano come corti d'appello e di cassazione, sia in materia civile che penale, per i casi concernenti il terzo stato, ma anche come tribunale di giurisdizione speciale di prima istanza per le cause che coinvolgevano i membri della nobilt\u00e0 francese.\nDopo l'ordinanza dell'11 marzo 1345 il parlamento comprese tre Camere: la \"Grand-chambre\" o \"Chambre des plaids\", la \"Chambre des enqu\u00eates\" e la \"Chambre des requ\u00eates\"\nCompiti legislativi.\nI parlamenti non ebbero un potere legislativo propriamente detto, cio\u00e8 quello di emettere leggi nuove in materia penale o civile. Essi ne ebbero tuttavia due:\nCiononostante questa superiorit\u00e0 non era assoluta, poich\u00e9 il re poteva sempre avocare a s\u00e9 la giurisdizione cio\u00e8 togliere ad un parlamento o ad una qualsiasi corte un caso e farlo giudicare definitivamente dal suo Consiglio del re. Era comunque una procedura molto rara.\nIn queste occasioni il parlamento aveva il diritto di rimostranza, cio\u00e8 poteva emettere delle osservazioni sulla legalit\u00e0 nei testi che doveva registrare. Questo diritto aveva lo scopo di permettere ai parlamenti di verificare la concordanza dell'editto o dell'ordinanza con il diritto precedente, con i privilegi ed i costumi della provincia, ma anche con i principi generali del diritto. A poco a poco i parlamentari utilizzarono questo diritto per diventare un contro-potere di fronte a quello monarchico. In caso di rifiuto della registrazione, il re poteva indirizzare al parlamento degli \"ordini di interinazione\" e, in caso di rigetto dei medesimi, di imporre la sua decisione al parlamento presiedendo lui stesso un \"lit de justice\". La decisione regale era quindi registrata con la dizione \u00abper espressa disposizione del re\u00bb.\nPersonale.\nQuesto sistema giudiziario funzionava con un proprio personale di funzionari, cio\u00e8 di agenti amministrativi proprietari della carica, che formavano la cosiddetta \"noblesse de robe\" (nobilt\u00e0 di toga), in contrapposizione alla \"noblesse d'ep\u00e9e\" (nobilt\u00e0 di spada). Si distinguevano consiglieri e presidenti che si riunivano per i giudizi in camere diverse: la \"Grand-chambre\" per i casi pi\u00f9 importanti, La \"Tournelle\" per i casi penali, la \"Chambre de la mar\u00e9e\" per le vertenze legate al commercio del pesce.\nIl parlamento di Parigi comprendeva anche i pari di Francia fino alla fine del XII secolo.\nStoria.\nAll'inizio del Medioevo la Corte del re (\"Curia Regis\") assisteva il re negli affari del regno. Ma lo sviluppo del potere regale rese necessaria la separazione della \"Curia Regis\" in tre organismi distinti: il Consiglio del Re, per la politica, la Camera dei conti, per i problemi finanziari, ed il Parlamento per l'amministrazione della giustizia. Questa fu l'origine del Parlamento di Parigi, nel XIII secolo, che ebbe giurisdizione sull'intero regno fino al XV secolo. I chierici ne furono esclusi nel 1319 e l'organizzazione definitiva avvenne con ordinanza dell'11 marzo 1345.\nA partire dal 1422 furono creati nuovi parlamenti territoriali: quello di Tolosa, quello di Bordeaux e successivamente nei grandi feudi connessi al patrimonio della corona. In tutto, tredici parlamenti furono istituiti tra il XIII ed il XVIII secolo.\nI parlamenti, ed in particolare quello di Parigi, costituirono sempre un appoggio al regno di fronte al papato in difesa della Chiesa gallicana. Durante le guerre di religione essi si opposero alla Riforma tridentina in Francia, poich\u00e9 questa rafforzava il potere papale. Alla fine delle guerre di religione Enrico IV istitu\u00ec parlamenti a lui fedeli (quello di Parigi ebbe il suo corrispondente fedele al re in Tours). Poco a poco i parlamentari passarono dall'uno all'altro.\nI diritti di registrazione e di rimostranza consentirono ai parlamenti, e principalmente a quello di Parigi, di rivendicare un potere di controllo sulla monarchia.\nPrecisamente fu questo il caso della Fronda parlamentare fra il 1648 al 1652, quando il parlamento di Parigi rivendic\u00f2 il diritto di controllare le finanze del regno, cercando cos\u00ec di ottenere le competenze del Parlamento inglese, una delle cui Camere, la Camera dei Comuni, era composta di membri eletti a differenza di quelli francesi, composti da funzionari le cui cariche erano ereditarie.\nNel 1673 Luigi XIV viet\u00f2 ai parlamenti di effettuare qualsiasi rilievo prima della registrazione di un editto, il che mise il bavaglio ai parlamenti durante tutto il suo regno. I parlamenti risollevarono la testa dopo la sua morte, nel 1715, negoziando il loro diritto alla rimostranza con il reggente in nome di Luigi XV, principe Filippo II d'Orl\u00e9ans (1674-1723) al quale essi attribuirono, all'apertura del testamento del defunto re, i poteri che quest'ultimo, zio del reggente, aveva fortemente limitato.\nAll'epoca di Montesquieu, i parlamenti sono 13.\nA partire dal 1750 i parlamenti bloccarono le riforme del potere regio, in particolare il principio di eguaglianza di fronte al fisco. La crisi che si verific\u00f2 nel corso della Guerra dei Sette Anni mise in luce per prima l'attrito fra le contrastanti esigenze esistenti in Francia, quella assolutista di Luigi XV (che pretendeva prestazioni di opere gratuite e l'attenta osservanza della fiscalit\u00e0 regia, garantita dagli intendenti), e quella localista (espressa dalla strenua difesa nobiliare delle prerogative e dei privilegi riconquistati nel 1715). Il caso emerse nel Parlamento di Rennes dove fu palese lo scontro tra l'intendente regio, il marchese d'Aguillon, ed il presidente del Parlamento Louis Ren\u00e8 de la Chalotais, in seguito alla pretesa regia di imporre delle prestazioni d'opera gratuite, per la costruzione di una efficiente rete stradale che consentisse spostamenti pi\u00f9 agili verso la Bretagna, lavoro per il quale il Parlamento reclam\u00f2 il diritto di concedere la propria autorizzazione, privilegio che invece la corona si accingeva a violare. Ma Luigi XV era ormai deciso a limitare i poteri dei Parlamenti eliminandone l'ingerenza politica: nel 1770 il cancelliere de Maupeou, di recente nomina, avoc\u00f2 la questione dell'intendente d'Aguillon e in una celebre \"s\u00e9ance royale\" (nella quale il re pronunci\u00f2 il cosiddetto \"discorso della flagellazione\"), tenutasi nel Parlamento parigino il 3 marzo 1766, inizi\u00f2 l'opera di demolizione dei poteri parlamentari. Con l'aiuto di Maupeou il sovrano Luigi XV tolse al Parlamento di Parigi e a quelli delle province le loro attribuzioni sulle \"affaires d'\u00c9tat\" e divise le funzioni puramente giudiziarie (giustizia contenziosa) fra cinque Consigli superiori. \nTuttavia, nel 1774 Luigi XVI, dietro consiglio di Maurepas, di Miromesnil e di Turgot decise di richiamare i parlamenti nominando un nuovo guardasigilli Lamoignon. Luigi XVI fece da allora sempre marcia indietro di fronte alla loro opposizione. Il 6 maggio 1788, un ufficiale reale, il marchese d'Agoult, fu incaricato dal re su richiesta del ministro delle finanze, il cardinale de Brienne, di arrestare i consiglieri Duval d'Epr\u00e9mesnil e Goislard de Montsabert, i capi della fronda che non rispettavano i principi dell'assolutismo regio.\nOccorrer\u00e0 attendere la rivoluzione francese per risolvere definitivamente il problema del conflitto tra giurisdizione e sovranit\u00e0 politica. Impedendo ogni riforma, i parlamenti furono le prime vittime del potere rivoluzionario: dal 1790 i robins furono sostituiti da giudici di nomina statale senza cariche venali.\nElenco dei parlamenti francesi.\nA fronte di ogni parlamento l'anno in cui fu istituito."}
{"id": "1607125", "revid": "767487", "url": "https://it.wikipedia.org/wiki?curid=1607125", "title": "Piero Dotti", "text": "Carriera.\nTitolare nella Lazio, ha una grande opportunit\u00e0 nella stagione 1967-1968 quando passa all'Inter, prendendo il posto di Aristide Guarneri (nel frattempo ceduto dai nerazzurri al Bologna). Ma i milanesi sono alla fine del ciclo della Grande Inter, la squadra fatica e a fine stagione Dotti passa all'Atalanta. Chiude con due stagioni, la prima a Busto Arsizio e la seconda a Venezia."}
{"id": "1607128", "revid": "287204", "url": "https://it.wikipedia.org/wiki?curid=1607128", "title": "Cichlinae", "text": "Cichlinae \u00e8 una sottofamiglia di pesci d'acqua dolce (appartenente alla grande famiglia Cichlidae) che comprende 99 specie suddivise in 3 generi."}
{"id": "1607129", "revid": "1573940", "url": "https://it.wikipedia.org/wiki?curid=1607129", "title": "True Tears", "text": " \u00e8 una serie televisiva anime di 13 episodi, realizzata dallo studio P.A. Works e diretta da Junji Nishimura. L'anime \u00e8 stato trasmesso in Giappone dall'emittente televisiva TV Kanagawa dal 6 gennaio al 30 marzo 2008. Un cofanetto Blu-ray rilasciato in Giappone conteneva un extra di tre minuti di epilogo.\nTrama.\nShin'ichir\u014d, un ragazzo con la passione per il disegno, vive con i suoi genitori e, da un anno, con Hiromi, una ragazza che ha perso il padre, amico di famiglia. A Shin'ichir\u014d piace Hiromi, ma la sua timidezza e il carattere taciturno e riservato della ragazza gli impediscono di rivelarle i propri sentimenti. Un giorno, a scuola, mentre si preoccupa di come risolvere questa situazione, Shin'ichir\u014d incontra una strana ragazza allegra e solare, Noe, e l'amore nei confronti di Hiromi comincia a vacillare. La storia \u00e8 centrata anche su un'altra ragazza, che ha un anno in pi\u00f9 di Shin'ichir\u014d, Aiko, la sua senpai. Nobuse, il migliore amico di Shin'ichir\u014d, sembra interessato a lei e cominciano a frequentarsi... ma Aiko sembra non essere molto interessata a lui.\nAnime.\nL'anime differisce sostanzialmente dalla visual novel originaria. La serie \u00e8 ambientata nella prefettura di Toyama, Giappone, vicino alla catena montuosa di Tateyama. Lo studio di animazione P.A. Works che produce l'anime \u00e8 anch'esso situato in quest'area, pi\u00f9 precisamente nella citt\u00e0 di J\u014dhana, che viene scelta come ambientazione dell'anime. L'unica differenza \u00e8 che la vera citt\u00e0 si trova nell'entroterra, mentre quella della serie animata si affaccia sul mare."}
{"id": "1607131", "revid": "110157", "url": "https://it.wikipedia.org/wiki?curid=1607131", "title": "Museo diocesano (Bressanone)", "text": "Il Museo Diocesano di Bressanone (in tedesco \"Di\u00f6zesanmuseum Brixen\") venne ufficialmente istituito nel 1901.\nStoria.\nLa prima collocazione del Museo di Bressanone fu nell'ala orientale del Palazzo Vescovile, la cosiddetta \"Hofburg\". Ben presto per\u00f2 tali ambienti divennero troppo angusti per l'ampiezza delle collezioni e per questo motivo, nel 1908, si decise di spostare la sede nella Casa dei Canonici.\nNella seconda met\u00e0 del Novecento, in seguito allo spostamento della sede vescovile da Bressanone a Bolzano, tutte le collezioni del Museo vennero ricollocate negli ambienti ormai vuoti del Palazzo Vescovile.\nSignificativo per la storia recente del Museo \u00e8 stata la grande mostra storica del 2000, in seguito alla quale si \u00e8 riorganizzato l'intero sistema espositivo museale.\nAllestimento.\nDopo la grande mostra storica del 2000, l'intero sistema espositivo del Museo Diocesano \u00e8 stato riammodernato, allineandolo alle attuali istanze museografiche. \u00c8 stato reso pi\u00f9 agile il racconto storico, fornendo ai visitatori un adeguato supporto didattico, attraverso la presenza di pannelli esplicativi; sono state rese pi\u00f9 leggibili le preziose opere custodite, grazie a nuovi e moderni espositori e ad un nuovo sistema d'illuminazione, studiato in modo da porre in primo piano sia le opere esposte che la splendida decorazione degli ambienti. L'intero effetto \u00e8 ottenuto grazie ad apposite strutture perimetrali sospese che irrorano di luce i soffitti per intero. Negli espositori invece non sono presenti fonti di luce se non nella sezione dedicata al Tesoro del Duomo.\nPalazzo Vescovile.\nIl Museo Diocesano, dal 1976, \u00e8 ospitato all'interno del Palazzo Vescovile, grande residenza tardo-rinascimentale ricostruita a partire dal 1595 su progetto di Alberto Lucchese.\nCollezioni.\nArte Medievale.\nIl percorso espositivo del Museo inizia al primo piano del palazzo con l'ampia sezione dedicata all'arte Medievale.\nFin dalla fondazione il Museo presenta al visitatore il suo pi\u00f9 interessante e prezioso tesoro: le sculture lignee.\nCrocefissi.\nNei Crocefissi d'et\u00e0 romanica, XII-XIII secolo, prevalgono figure dai volti allungati, in cui la sofferenza \u00e8 rappresentata non attraverso spasimi angosciosi, ma attraverso una dolente solitudine. Con i crocifissi gotici, del XIV secolo, invece si assiste ad una maggiore accentuazione del dolore e dello strazio fisico di Cristo attraverso la messa in evidenza delle dolorose ferite.\nAssolutamente da menzionare sono il frammento di Crocefisso proveniente da Castel Lamberto, presso Brunico, databile tra il 1140 ed il 1150; il monumentale Crocefisso (1250) proveniente da Stilves, da poco restaurato (\u00e8 stata eliminata la ridipintura barocca).\nMadonne del periodo tardoromanico.\nDalle sculture lignee raffiguranti la morte in croce di Cristo, si passa all'intima dolcezza delle Madonne col Bambino duecentesche.Il Museo Diocesano di Bressanone presenta una ricca raccolta di statue tardo-romaniche rappresentanti, secondo il consueto schema iconografico, la Madonna seduta in Trono (Maria come Madre di Dio, trono divenuto carne che accoglie il Figlio di Dio).Le sculture pi\u00f9 antiche ribadiscono la caratteristica di trono, immobile, di Maria: la Madonna delle Clarisse di Bressanone (1250) ne \u00e8 un esempio.\nLa Madonna da Varna, datata 1200 circa, \u00e8 una rarit\u00e0 iconografica poich\u00e9 Maria, come il Bambino che ha sul grembo, alza la sua mano per benedire i fedeli.\nMadonne gotiche.\nIl passaggio dal periodo romanico al periodo gotico apporta significative modifiche all'iconografia mariana.Vengono rappresentati insieme alla Madonna dei Ges\u00f9 sempre pi\u00f9 infantili, i quali, quando ella \u00e8 seduta, non riescono a stare composti sul grembo materno. Maria assume sempre pi\u00f9 le fattezze di una regina, con la corona sul capo, abbigliata regalmente.\nA testimonianza di questo cambiamento, la Madonna, 1330 circa, proveniente dal monastero delle Benedettine di Castel Badia, porta in braccio un grazioso Ges\u00f9 Bambino che gioca con un uccellino; la Madonna di Laces invece \u00e8 avvolta da un regale e sontuoso manto dorato.\nLa Piet\u00e0 della chiesa di San Erardo di Bressanone, commissionata dal canonico Laur nella seconda met\u00e0 del Trecento, e la Piet\u00e0 conservata nell'abbazia di Novacella mostrano entrambe tutto il dolore della Vergine sul corpo del Figlio defunto.\nMaestro Leonhard.\nMaestro Leonhard Scherhauff da Bressanone apre la propria bottega nella citt\u00e0 altoatesina nel 1440.L'artista realizza numerosi affreschi parietali nelle chiese locali e ben presto si specializza nella produzione di altari lignei a portelli mobili, chiamando presso la propria bottega numerosi e diversi intagliatori. Leonhard infatti era probabilmente solo un pittore. Accanto a questa produzione, il maestro realizza anche oggetti d'uso liturgico.\nL'artista mor\u00ec nel 1475-1476 ed il figlio, Marx Scherhauff, che gi\u00e0 da tempo lavorava al suo fianco, prese le redini della bottega.\nCon la morte di questo, nel 1484, si perde definitivamente la presenza dell'inconfondibile stile di questo atelier di successo in area sudtirolese.\nDi Leonhard Scherhauff sono sicuramente i disegni preparatori per le figure da scolpire. Osservando attentamente queste opere infatti si possono scorgere elementi tipici del maestro di Bressanone: le pieghe sfaldate a tre raggi nei panneggi, i tratti delicati dei visi.\nMaestro Hans Klocker e bottega.\nLa bottega di Hans Klocker, specializzata nella produzione di altari a portelle, acquista tra il 1475 ed il 1500 il monopolio sull'intero territorio della Diocesi brissinese.\nArriva a realizzare altari anche per il vicino bolzanino e per il territorio circostante.\nDal territorio diocesano provengono gli altari di Funes e Scaleres in cui compare la scena pi\u00f9 frequentemente realizzata dal maestro e dalla sua bottega, quella della Nativit\u00e0.\nDall'altare di Caldaro proviene la delicata Vergine inginocchiata esposta in Museo (dal gruppo dell'Incoronazione).\nLa pittura su tavola brissinese.\nLa bottega di Pachel influenz\u00f2 notevolmente i pittori su tavola, i quali, se non operavano presso questa bottega, provenivano dalla Germania Meridionale.\nFanno parte delle collezioni del Museo due grandi portelle d'altare, provenienti da San Giovanni in valle Aurina, realizzate da Simon Mareigl, artista nativo di Tesido, il quale si forma presso la cerchia di seguaci di Leonhard da Bressanone ed in seguito rimane influenzato dallo stile di Pacher.\nAltra interessante opera \u00e8 la tavola, realizzata nel 1515 da Paul Zwinger, raffigurante la Sacra stirpe del santuario di Campo di Trens.\nArte Rinascimentale e Barocca.\nPittura Rinascimentale.\nIn questa sezione del Museo sono ospitate diverse ed interessanti opere d'importazione nordica, provenienti dalle collezioni del palazzo vescovile.\nSi possono ammirare pregevoli opere quali una Madonna con Bambino di Jan Gossaert detto \"Mabuse\", primo romanista della scuola fiamminga; un Compianto sul Cristo morto, un tempo nella Galleria dell'Accademia di Parma, datato 1500 ed attribuito ad un artista della cerchia di Hans Memling ed il Cristo deriso della bottega di Lucas Cranach.\nEpitaffi Rinascimentali.\nGli epitaffi sono dipinti a carattere commemorativo affissi alle pareti con lo scopo di mantenere vivo il ricordo del defunto.\nFanno parte di questa collezione gli epitaffi per i canonici del Duomo Matthias Horn e Paul H\u00f6lzl, provenienti dal Duomo di Bressanone. L'epitaffio Horn, raffigurante la scena della Resurrezione di Lazzaro, eseguito nel 1530, \u00e8 attribuito a Lorenz Guetl.\nL'epitaffio H\u00f6lzl, raffigurante la Predica di San Paolo all'Areopago, realizzato nel 1538, \u00e8 opera di Paul Luckner, pittore nativo di Campo Tures.\nTra gli epitaffi pi\u00f9 recenti, eseguiti per la Collegiata di Nostra Signora, va ricordato l'epitaffio del canonico Andreas Casletan realizzato nel 1602 da Georg Trabl.\nBartlm\u00e4 Dill Riemenschneider.\nBartlm\u00e4 Dill realizz\u00f2 numerosi cicli a fresco per le famiglie nobili, preziose stufe in maiolica e tavole d'altare.\nNelle sale del Museo Diocesano \u00e8 esposto un preziosissimo altare ad ante mobili dipinto con una Adorazione dei Magi, realizzato da Bartlm\u00e4 Dill per il Duomo di Bressanone. Particolarit\u00e0 di questo altare \u00e8 il fatto che la tavola centrale non \u00e8 pi\u00f9 divisa dalle ante laterali, ma \u00e8 riunita a queste attraverso l'unica composizione.\nScultura barocca.\nUna sala del museo \u00e8 dedicata agli scultori del seicento che avevano bottega a Bressanone. Di Adam Baldhauf (1580 ca. - 1631) sono esposti \"Il martirio di San Cassiano\" (il santo patrono della diocesi), una coppia di putti, una Madonna ed un gruppo scultoreo con la Vergine; di Hans Reichle di Schongau, ma residente a Bressanone, allievo del Gianbologna, sono esposti una delle statue di terracotta e quattro rilievi a medaglione; di Raphael Barat un gruppo scultoreo.\nPaul Troger - pittore del barocco da Monguelfo.\nNato nel 1698 a Monguelfo, Paul Troger \u00e8 uno dei pi\u00f9 significativi esponenti del barocco austriaco.\nNel Museo Diocesano \u00e8 conservata una delle sue opere pi\u00f9 significative: la Nativit\u00e0, realizzata nel 1720 sotto l'impressione della luminosit\u00e0 del bolognese Guido Reni.\nLa maggior parte delle opere di Troger e dei suoi allievi qui esposte provengono dalla chiesa della Maddalena di Monguelfo.\nTesoro del Duomo.\nDurante l'invasione francese del 1797 i tesori e i reliquiari vennero trasportati a Varna e Scaleres, per ritornare al loro posto subito dopo, sotto la scorta del generale Joubert.\nIl tesoro del Duomo di Bressanone \u00e8 collegato direttamente al Museo Diocesano dal 1927.\nIl tesoro \u00e8 stato sistemato ed esposto in modo nuovo nel 2001, in occasione della nuova apertura del Museo Diocesano, grazie al contributo della Fondazione Cassa di Risparmio di Bolzano.\nTra i pezzi di maggior pregio e fascino del Tesoro del Duomo si devono ricordare l'eccellente cassetta per reliquie in legno di cedro cipriota, del tardo XII secolo, dono del doge veneziano Domenico Contarini al principe vescovo di Bressanone Antonio Crosini; la nutrita serie di reliquiari ad ostensorio del XV - XVI secolo, tra i quali va menzionato lo splendido reliquiario con il capo di San Marco, realizzato nel 1543, con fusto in corallo; numerose suppellettili ecclesiastiche qualincalici, papi, croci astili, databili tra l'XI ed il XVI secolo; diversi reliquiari del periodo barocco.\nIl pezzo forte del Tesoro \u00e8 comunque costituito dalla ricca collezione di paramenti sacri.\nLa casula di Sant'Alboino, con il motivo dell'aquila, \"pallium aquilatum\", databile intorno all'anno 1000, \u00e8 uno spettacolare lavoro bizantino in seta pura, dono imperiale, di Enrico II oppure di Corrado II, al vescovo di Bressanone Alboino.\nI pezzi pi\u00f9 antichi delle vesti pontificali, indossate dai vescovi brissinesi durante le maggiori festivit\u00e0 liturgiche, sono invece databili al XII secolo.\nAltrettanto interessanti sono le vesti del vescovo Artmanno, risalenti al XII secolo, in seta damascata con splendide passamanerie provenienti direttamente dalla Sicilia arabo - normanna.\nDi pregevolissima fattura sono anche le tre preziose mitrie databili tra il XII ed il XV secolo. La mitria \u00e8 il copricapo liturgico del vescovo ed appartiene ai pontificali, segni d'onore del pastore d'anime.\nInfine questa sezione comprende anche una grande pala d'altare con la Morte della Vergine eseguita nel 1600 dal pittore austriaco Hans Schmid.\nPresepi.\nA pian terreno del palazzo vescovile \u00e8 collocata la ricca collezione di presepi.\nQuesta caratteristica sezione conta ben 8 diverse sale dove, entro apposite vetrine, sono conservati ed esposti singoli pezzi ed interi gruppi di presepi. A render ancor pi\u00f9 prestigiosa questa raccolta brissinese \u00e8 la presenza di due grandiosi cicli di scene, per un totale di varie migliaia di statuine, intagliate in legno di cirmolo, commissionate dal principe vescovo Karl von Lodron, intorno al XIX secolo, a due distinte botteghe. I due cicli non rappresentano esclusivamente i tradizionali episodi della nativit\u00e0, ma un'ampia gamma di episodi legati al Nuovo Testamento ed alla Storia della Redenzione. \nLa particolarit\u00e0 infatti di questa raccolta non sta solo nell'alta qualit\u00e0 artistica delle statue, ma nel fatto che queste rappresentazioni sono in grado di rivelare e trasmettere la storia della Redenzione.\nPresepe dei fratelli Probst.\nQuesto presepe liturgico venne scolpito nel 1800, per l'anticamera dell'abitazione del principe vescovo von Lodron, dai due fratellastri Augustin Alois Probst (1758 - 1807) e Josef Benedikt Probst (1773 - 1861) di Vipiteno.\nL'intero gruppo comprende 5000 statuine ed \u00e8 composto da 50 distinte scene: scene natalizie, scene con la passione di Cristo, feste ebraiche.\nPresepe di Nissl.\nFranz Xaver Ni\u00dfl, di F\u00fcgen nella Zillertal, esegu\u00ec, su commissione del principe vescovo von Lodron, nel 1794, un ciclo natalizio ed un ciclo della Passione per la Cappella Aulica del Palazzo Vescovile.\nIl Ciclo natalizio \u00e8 composto da ben quindici scene tutte tratte dall'inizio del Nuovo Testamento. Tra queste vanno ricordate il Giardino con i 12 profeti, il Censimento, l'adorazione dei pastori, l'Adorazione dei Magi, la Strage degli innocenti, la Discesa di Erode agli Inferi, le Nozze di Canaa.\nIl Ciclo della Passione invece venne realizzato come presepe quaresimale.\nLe scene rappresentate raffigurano diversi istanti della Passione di Cristo: la Preghiera sul Monte degli Ulivi, Ges\u00f9 davanti al tribunale di Anna, Cristo al Sinedrio e dinanzi a Caifa, Cristo davanti a Ponzio Pilato, dinanzi ad Erode Agrippa, l'Ecce homo, la Via Crucis e la Crocifissione.\nIniziative.\nNumerose sono le iniziative che il Museo Diocesano di Bressanone propone.\nOltre a laboratori didattici per bambini e ragazzi della scuola media inferiore, il Museo propone concerti, mostre temporanee, convegni ed approfondimenti, nonch\u00e9 visite guidate alle proprie collezioni.\nPubblicazioni.\nIl Museo Diocesano di Bressanone ha dato alle stampe, in questi ultimi anni, diverse \"pubblicazioni\" in italiano e in tedesco."}
{"id": "1607142", "revid": "767487", "url": "https://it.wikipedia.org/wiki?curid=1607142", "title": "Burrill Bernard Crohn", "text": "Nel 1932, il dottor Crohn e due suoi colleghi (Ginzburg e Gordon D. Oppenheimer), pubblicarono un importante lavoro scientifico che descriveva gli aspetti della malattia che interessava l'apparato gastrointestinale e che era all'epoca scarsamente conosciuta. Furono descritti 14 casi, definiti prima come \"ileite terminale\" e successivamente come \"ileite regionale\". Le motivazioni che portarono all'associazione del nome di Crohn a questa patologia furono correlate pi\u00f9 che con il contributo maggiore dato dal gastroenterologo, ai criteri di alfabetizzazione della pubblicazione che dava a Crohn appunto il primo nome sul lavoro.\nNel momento in cui la malattia fu descritta per la prima volta, Crohn era infatti un medico generico che saltuariamente effettuava interventi chirurgici ai suoi pazienti presso l'ospedale Monte Sinai di New York, lo stesso in cui lavorava il neurologo Bernard Sachs (1858- 1944). Fu qui che Crohn vide un gran numero di pazienti affetti da enterocolite granulomatosa, divenendo poi direttore del dipartimento di gastroenterologia e maturando una sempre maggior esperienza nel suo campo che lo rese noto ben presto anche al di fuori dei confini degli Stati Uniti.\nGli studi iniziali condotti per capire la cause della malattia erano incentrati sulla sua personale convinzione che la stessa fosse determinata dall'azione del microrganismo patogeno Mycobacterium paratuberculosis, analogamente alla malattia di Johne. Non fu tuttavia in grado di isolare il microrganismo anche per i mezzi limitati che la microscopia ottica forniva alla scienza medica dell'epoca, sebbene l'ipotesi formulata da Crohn sia recentemente tornata in auge nella comunit\u00e0 scientifica.\nMor\u00ec, quasi centenario, nel Connecticut."}
{"id": "1607146", "revid": "1305772", "url": "https://it.wikipedia.org/wiki?curid=1607146", "title": "Here I Come (Fergie)", "text": "Here I Come \u00e8 il sesto singolo estratto dall'album d'esordio di Fergie, \"The Dutchess\". Il singolo \u00e8 stato pubblicato solamente in Brasile e Australia nel gennaio del 2008.\n\u00c8 stato prodotto con la partecipazione di will.i.am, gi\u00e0 collega della cantante del gruppo dei The Black Eyed Peas.\nEsecuzioni.\nFergie ha cantato dal vivo la canzone pi\u00f9 volte. Si \u00e8 esibita con \"Here I Come\" sul palco dei Fashion Rocks 2006 insieme a will.i.am ed Elton John."}
{"id": "1607149", "revid": "767487", "url": "https://it.wikipedia.org/wiki?curid=1607149", "title": "Adelofagi", "text": "Gli Adelofagi (dal greco \"di nascosto\" e \"mangiare\") erano una setta cristiana, forse dell'Asia Minore, ricordata dagli eresiologi dei secoli IV e V.\nI suoi adepti ritenevano indegno che un cristiano mangiasse in presenza di altre persone. Anche a causa di tale pratica, la setta and\u00f2 rapidamente estinguendosi.\nLa setta negava la divinit\u00e0 dello Spirito Santo."}
{"id": "1607152", "revid": "767487", "url": "https://it.wikipedia.org/wiki?curid=1607152", "title": "Lira da braccio", "text": "La lira da braccio \u00e8 uno strumento rinascimentale appartenente alla famiglia dei cordofoni e di probabile derivazione dalla viella medioevale.\nLo strumento.\nAssomiglia molto vagamente ad una viola da braccio per quanto attiene la forma della cassa armonica e del manico, ma ha normalmente sette corde di cui due bordoni. Sin dal XIII secolo si ha notizia di strumenti ad arco da due e cinque corde con una o due corde di bordone. La forma \u00e8 sempre simile ad un otto con la parte inferiore pi\u00f9 larga e quella superiore pi\u00f9 affusolata. Le due aperture presenti sulla cassa sono a forma di C o anche a forma di F. Il manico \u00e8 piuttosto corto rispetto alla viola e finisce con una \"cavigliera\" sulla quale sono tese le corde a mezzo di \"piroli\". Da alcuni dipinti del XV e XVI secolo si pu\u00f2 comunque vedere che la forma della cassa era estremamente variabile. La caratteristica peculiare dello strumento, cos\u00ec come per la lira da gamba, consiste in un numero di corde maggiore rispetto alle viole in genere, unito a un ponticello molto meno arcuato: questo permette di suonare accordi di almeno tre note.\nLo strumento venne usato, specialmente nelle corti italiane nel corso del XVI e XVII secolo, per accompagnare il canto con accordi; per contro, la scarsa curvatura del ponticello rendeva piuttosto difficile suonare un singolo assolo melodia."}
{"id": "1607159", "revid": "830939", "url": "https://it.wikipedia.org/wiki?curid=1607159", "title": "Paolo Tassinari", "text": "Biografia.\nPaolo Tassinari studi\u00f2 all'Universit\u00e0 di Pisa. Trasferitosi in questa citt\u00e0 nel 1850 per studiare Scienze naturali e Chimica, consegu\u00ec poi il diploma di Farmacia all'Universit\u00e0 di Bologna. Ebbe come Professore l'illustre Raffaele Piria e quando Piria fu costretto a lasciare l'Universit\u00e0 di Pisa, perch\u00e9 non pi\u00f9 ben visto dal governo granducale, egli lo segu\u00ec a Torino come assistente.\nSuccessivamente fu nominato professore all'Istituto tecnico di Alessandria, quando Stanislao Cannizzaro, si trasfer\u00ec all'Universit\u00e0 di Genova; e alla sua volta fu proposto da Piria alla cattedra di Genova allorch\u00e9 Cannizzaro and\u00f2 a Palermo. Nel 1862, rimasta vacante la cattedra di Pisa, Tassinari fu chiamato ad occuparla.\nDopo essersi recato ad Heidelberg dall'illustre Robert Bunsen, appositamente allo scopo di farsi un'idea sull'organizzazione di un laboratorio per studenti, ne allest\u00ec uno attrezzatissimo a Pisa. Tassinari fu uno dei primi a introdurre in Italia nell'insegnamento la teoria atomica, la quale fu espressa gi\u00e0 nel \"Sunto di lezioni\" pubblicato nel 1864.\nNel 1866 comparve la prima edizione del suo \"Manuale\", un buon trattato dell'epoca. Nel 1868 pubblic\u00f2 l'\"Avviamento allo studio della chimica\", e nel 1869 comparve la sua \"Guida ad esercizi di analisi chimica\" guida che poi divenne un vero e proprio trattato. Quando nel 1899 si celebr\u00f2 il suo 70\u00ba anniversario, Tassinari fu nominato commendatore dell'Ordine dei Santi Maurizio e Lazzaro. Nel 1903 Si ritir\u00f2 nella sua villetta di Solarolo, dove si spense all'et\u00e0 di 80 anni."}
{"id": "1607171", "revid": "599013", "url": "https://it.wikipedia.org/wiki?curid=1607171", "title": "Stanislav Zacharov", "text": "Ha vinto nel 2002 i campionati mondiali junior di pattinaggio di figura in coppia con Elena Rjab\u010duk. \u00c8 alto 177\u00a0cm. Il suo allenatore \u00e8 Vladimir Zacharov ed il suo club e il CSK Mosca."}
{"id": "1607173", "revid": "729019", "url": "https://it.wikipedia.org/wiki?curid=1607173", "title": "Negoziazione integrativa", "text": "A differenza della mediazione, modalit\u00e0 di risoluzione dei conflitti in cui le due parti sono rappresentate come portatrici di posizioni divergenti e tra loro escludentisi, la negoziazione integrativa si basa su una visione pi\u00f9 complessa delle due parti in gioco.\nSecondo quest'ottica, dietro una posizione vi \u00e8 sempre un \"interesse\", cio\u00e8 una motivazione, un bisogno, una ragione di fondo. Tentare di risolvere una eventuale situazione conflittuale tra due posizioni in gioco, comporta allora tentare di far dialogare le due parti attorno ai loro interessi di fondo.\nL'incompatibilit\u00e0 e l'irriducibilit\u00e0 delle contraddizioni tra le posizioni iniziali non \u00e8 detto che si ritrovi anche a livello di interessi, anzi, essi possono rivelarsi complementari. Per fare un esempio: due bambini litigano per un'arancia per poi alla fine scoprire che l'uno era interessato alla buccia perch\u00e9 voleva con essa giocare e l'altro alla polpa perch\u00e9 voleva farsi una spremuta..."}
{"id": "1607174", "revid": "124927123", "url": "https://it.wikipedia.org/wiki?curid=1607174", "title": "Isola di North Sentinel", "text": "L'Isola di North Sentinel (nome inglese, letteralmente \"Sentinella del Nord\"; \u0909\u0924\u094d\u0924\u0930 \u0938\u0947\u0902\u091f\u0940\u0928\u0947\u0932 \u0926\u094d\u0935\u0940\u092a \"Uttar Senteenel dveep\" in hindi, \u0989\u09a4\u09cd\u09a4\u09b0 \u09b8\u09c7\u09a8\u09cd\u099f\u09bf\u09a8\u09c7\u09b2 \u09a6\u09cd\u09ac\u09c0\u09aa \"Uttar Senteenel dveep\" in bengali) \u00e8 una delle isole Andamane nel golfo del Bengala. L'isola si trova a ovest della parte meridionale delle Andamane del sud, ed \u00e8 il territorio di una trib\u00f9 di indigeni, i sentinellesi che, violentemente, rifiuta qualsiasi contatto con il mondo esterno. La trib\u00f9 viene annoverata tra le ultime popolazioni in tutto il mondo a rimanere ancora virtualmente incontaminate dalla civilt\u00e0 moderna. A causa di tale isolamento, sono note solo informazioni molto limitate sull'isola.\nNominalmente, l'isola appartiene al distretto di Andaman Meridionale, parte del territorio indiano degli arcipelaghi di Andamane e Nicobare.\nIn pratica le autorit\u00e0 indiane riconoscono il desiderio degli isolani di poter vivere in modo appartato e limitano il loro ruolo al monitoraggio remoto.\nGeografia.\nNorth Sentinel \u00e8 una delle due isole Sentinel che si trovano nel golfo del Bengala. \u00c8 situata 36\u00a0km a Ovest di Wandoor, un piccolo villaggio vicino alla punta meridionale dell'isola di Andaman Meridionale, 50\u00a0km a Ovest di Port Blair e 59,6\u00a0km a nord della sua controparte, South Sentinel. Ha una superficie di circa 59,67\u00a0km\u00b2 e un profilo approssimativamente quadrato.\nL'isola \u00e8 circondata da una barriera corallina, manca di porti naturali e, eccetto le scogliere, \u00e8 interamente ricoperta da foresta. North Sentinel \u00e8 contornata da una stretta spiaggia, dietro la quale il terreno si innalza di circa 20 m e poi gradualmente tra i 46 e i 122 m in prossimit\u00e0 del centro. Le barriere si estendono intorno all'isola tra gli 800 e i 1290 m dalla riva. Un isolotto boscoso, \"Constance Island\" o anche \"Constance Islet\", si trova a circa 600 m dalla costa sudorientale, ai margini della barriera corallina.\nIl terremoto che colp\u00ec l'Oceano Indiano nel 2004 inclin\u00f2 la placca tettonica sotto l'isola, sollevandola di 1 o 2 metri. Grandi tratti delle barriere coralline circostanti rimasero esposte, diventando terre asciutte o trasformandosi in lagune superficiali, estendendo i confini dell'isola in mare fino a 1 km sui lati Ovest e Sud, unendo Constance Island all'isola principale.\nStoria.\nGli onge erano consapevoli dell'esistenza dell'isola di North Sentinel e il loro nome tradizionale per indicarla era \"Chia daaKwokweyeh\". Per quel poco che \u00e8 stato osservato dei sentinellesi in maniera remota, \u00e8 stato rilevato che gli onge hanno con questi forti somiglianze culturali. Tuttavia gli onge che furono portati sull'isola dai colonizzatori britannici nel corso del XIX secolo non furono in grado di comprendere la lingua sentinellese, \u00e8 quindi ipotizzabile un significativo periodo di separazione tra i due popoli.\nLa dinastia Chola.\nRajendra Chola I (1014-1044 d.C.), uno dei re della dinastia tamil Chola, conquist\u00f2 le isole Andamane e Nicobare per usarle come base strategica navale per lanciare una spedizione navale contro l'Impero Srivijaya (un impero buddista con base sull'isola di Sumatra, in Indonesia). I tamil chiamarono le isole \"Tinmaittivu\" (\"Isole della Forza / del Valore / della Verit\u00e0\" in lingua tamil).\nL'impero Maratha.\nLe isole Andamane e Nicobare nel loro complesso fornirono una base marittima temporanea nel XVII secolo per le navi dell'impero Maratha. L'ammiraglio della marina Maratha, Kanhoji Angre stabil\u00ec la supremazia navale con una base nelle isole e gli si riconosce il merito di aver annesso queste isole all'India.\nLe visite britanniche nel XIX secolo.\nPassando davanti all'isola nel 1771, l'agrimensore britannico John Ritchie osserv\u00f2 \"una moltitudine di luci\" da un natante idrografico della Compagnia britannica delle Indie orientali, il \"Diligent\". Homfray, un funzionario inglese, visit\u00f2 l'isola nel marzo 1867, scortato da forze di polizia e da un piccolo gruppo di andamanesi.\nVerso la fine della stagione dei monsoni di quello stesso anno, la \"Ninive\", una nave mercantile indiana, fin\u00ec distrutta su una barriera corallina vicino all'isola. I 106 sopravvissuti tra passeggeri ed equipaggio sbarcarono sulla spiaggia con le scialuppe della nave e furono costretti a difendersi dagli attacchi dei sentinellesi. Alla fine furono trovati e tratti in salvo da una squadra di salvataggio della Royal Navy.\nNel gennaio 1880 una spedizione guidata da Maurice Vidal Portman, un amministratore del governo che sperava di osservare gli indigeni e le loro abitudini, sbarc\u00f2 con successo sull'isola. Il gruppo trov\u00f2 una rete di sentieri e numerosi piccoli villaggi abbandonati. Dopo alcuni giorni la spedizione cattur\u00f2 sei sentinellesi (una coppia di anziani e quattro bambini) e li port\u00f2 a Port Blair. L'ufficiale coloniale responsabile dell'operazione scrisse che l'intero gruppo \u00absi \u00e8 ammalato rapidamente, e il vecchio e sua moglie sono morti, cos\u00ec i quattro bambini sono stati riportati a casa con numerosi doni\u00bb.\nIl 27 agosto 1883, dopo l'eruzione del Krakatoa, fu effettuato da Portman un secondo sbarco sull'isola in quanto le esplosioni del vulcano furono erroneamente scambiate per dei colpi di cannone e questi interpretati come richiesta di soccorso da parte di una nave. Una squadra di ricerca sbarc\u00f2 su North Sentinel e lasci\u00f2 doni per gli indigeni, prima di fare ritorno a Port Blair. Tra il gennaio 1885 e il gennaio 1887, Portman visit\u00f2 l'isola diverse altre volte.\nXX secolo.\nCon l'intento di stabilire rapporti amichevoli con i sentinellesi, a partire dal 1967 diverse squadre esplorative indiane effettuarono brevi sbarchi sull'isola ogni pochi anni.\nNel 1974 North Sentinel fu oggetto della visita di una troupe cinematografica che girava un documentario, intitolato \"Man in Search of Man\". Era accompagnata da alcuni antropologi, poliziotti armati e da un fotografo del National Geographic. Al loro arrivo a ridosso delle rive, gli antropologi fecero gesti amichevoli ma i sentinellesi reagirono scagliando una pioggia di frecce. Protetti da armature imbottite, i poliziotti sbarcarono in un punto lontano dalla gittata degli archi dei nativi e lasciarono alcuni doni sulla spiaggia: giocattoli, noci di cocco, un maiale vivo, e alcune pentole. Fecero appena in tempo a reimbarcarsi quando furono oggetto di un nuovo e pi\u00f9 intenso lancio di frecce, una delle quali colp\u00ec il regista alla coscia sinistra. L'uomo che lo aveva centrato fu osservato ridere con soddisfazione prima di sedersi. Gli altri nativi invece rivolsero le loro attenzioni ai doni, trafiggendo il maiale e la bambola prima di seppellirli nella sabbia, appropriandosi con evidente piacere delle pentole e in particolar modo delle noci di cocco che non crescono sull'isola e di cui si dimostreranno in seguito sempre molto ghiotti.\nNel 1975 Leopoldo III del Belgio, durante un viaggio intorno alle Andamane, partecip\u00f2 assieme a dei dignitari locali a una crociera notturna nelle acque al largo dell'isola di North Sentinel. L'imbarcazione si avvicin\u00f2 alle rive abbastanza da consentire a un guerriero sentinellese di prendere minacciosamente di mira col suo arco il re, che espresse il suo entusiasmo per l'avventura.\nA met\u00e0 del 1977, la nave da carico MV \"Rusley\" si aren\u00f2 sulle barriere coralline attorno alle spiagge, mentre sorte analoga capit\u00f2 alla MV \"Primrose\" il 2 agosto 1981. Pochi giorni dopo il naufragio di quest'ultima, gli uomini di equipaggio a bordo, ancora in attesa dei soccorsi, notarono la presenza di piccoli uomini dalla pelle scura che trasportavano lance e frecce ed erano intenti a costruire barche sulla spiaggia. Presagendo il peggio, il capitano lanci\u00f2 via radio un messaggio di emergenza per richiedere la consegna di armi da fuoco in modo che il suo equipaggio potesse difendersi da un eventuale attacco. Tuttavia la \"Primrose\" non ricevette alcun aiuto, a causa del mare grosso e di una vasta tempesta che imped\u00ec ad altre navi di raggiungerla. Fortunatamente le stesse condizioni proibitive e il fatto che il natante fosse circondato dalla barriera corallina, impedirono anche agli isolani di avvicinarsi e abbordarlo. Una settimana dopo, tutti i membri dell'equipaggio furono salvati da un elicottero sotto contratto con la societ\u00e0 petrolifera indiana Oil and Natural Gas Corporation (ONGC).\n\u00c8 noto che in entrambe queste occasioni i sentinellesi utilizzarono i relitti per ricavarne materiale ferroso. I coloni provenienti da Port Blair visitarono in seguito i siti per recuperare il carico. Nel 1991, le squadre di salvataggio furono autorizzate a smantellare le navi.\nI primi contatti pacifici con i sentinellesi furono effettuati il 4 gennaio 1991 dal team di Pandit Triloknath, direttore dell\"'Anthropological Survey of India\". Diversamente dalle altre visite, sempre condotte da team completamente maschili, nel team di Pandit era presente una donna, la famosa antropologa Madhumala Chattopadhyay, gi\u00e0 nota per essere riuscita a stabilire relazioni di grande fiducia e reciproca stima con altre popolazioni indigene delle Andamane, come gli Onge e i Jarawa, che avevano migliorato molto la qualit\u00e0 della vita di quei popoli, in particolare dal punto di vista medico.\nLa presenza di Chattopadhyay cambi\u00f2 radicalmente la situazione, l'avvicinamento dei ricercatori non fu percepito come un atto di aggressione (tra i sentinellesi solo gli uomini portano e usano le armi) e la reazione dei sentinellesi fu completamente diversa dalle precedenti, il team fu fatto avvicinare e i regali furono consegnati direttamente nelle loro mani. Fu il primo contatto faccia a faccia con i sentinellesi, dopo le violente incursioni dei colonialisti del secolo precedente. Il mese successivo il team effettu\u00f2 un'altra visita e le reazioni dei sentinellesi furono ancora pi\u00f9 entusiaste.\nTuttavia, le visite degli studiosi indiani sull'isola cessarono e nel 2005 il governo indiano impose un divieto incondizionato di avvicinamento a meno di 3 miglia dall'isola, vietando ulteriori studi scientifici.\nXXI secolo.\nNel 2006 i sentinellesi uccisero due pescatori che pescavano illegalmente granchi del fango attorno all'isola. L'ancoraggio improvvisato della loro barca non era riuscito a impedire che venisse portata via dalle correnti mentre erano addormentati; cos\u00ec l'imbarcazione si spost\u00f2 nei pressi delle rive dell'isola, dove i due uomini furono uccisi. Un elicottero della Guardia costiera indiana, inviato per recuperare i corpi, fu respinto dai guerrieri sentinellesi che scagliarono un nugolo di frecce.\nNel novembre 2014 Survival denunci\u00f2 che i pescatori di frodo avevano preso di mira le acque intorno all'isola di North Sentinel, mettendo cos\u00ec in grave pericolo la trib\u00f9; l'organizzazione sollecit\u00f2 le autorit\u00e0 a garantire che l'isola fosse protetta dalle invasioni esterne.\nNel novembre 2018 un missionario statunitense di nome John Allen Chau, recatosi sull'isola per convertire la popolazione locale al cristianesimo, \u00e8 rimasto vittima degli indigeni non appena messo piede sull'isola.\nPopolazione.\nLa consistenza demografica dei sentinellesi non \u00e8 nota con esattezza. Attualmente \u00e8 stimata essere tra i 50 e i 500 individui. Il censimento ufficiale indiano del 2001 indicava un numero verificato pari a 39 individui (21 maschi e 18 femmine). Tuttavia questo sondaggio fu inevitabilmente condotto a distanza e quasi certamente non rappresenta una stima accurata per una popolazione che si estende su un'isola di 59,67\u00a0km\u00b2. Il nuovo censimento del 2011 registr\u00f2 solo 15 individui (12 maschi e tre femmine).\nLa trib\u00f9 \u00e8 la pi\u00f9 isolata al mondo e ha avuto solo sporadici contatti a distanza con popolazioni esterne, in particolare in occasione di missioni governative o di studio, accolte con lancio di frecce da parte dei sentinellesi. Si pensa che vivano nell'isola da circa 60.000 anni: molto probabilmente i loro antenati hanno preso parte alle prime migrazioni preistoriche compiute dall'uomo fuori dal continente africano. Cacciano e raccolgono frutti spontanei dalla foresta, e pescano lungo le coste, ma non coltivano nulla, n\u00e9 allevano animali, come fanno i vicini Jarawa.\nI sentinellesi respingono qualsiasi contatto con il mondo esterno. Il governo locale ha dichiarato di non avere nessuna intenzione di interferire con lo stile di vita o l'habitat dei sentinellesi. Survival International, il movimento mondiale per i diritti dei popoli indigeni, li ha definiti \"la societ\u00e0 pi\u00f9 vulnerabile del pianeta\", perch\u00e9 a causa del completo isolamento non hanno difese immunitarie verso malattie comuni e una semplice epidemia potrebbe spazzarli via, per quanto il completo isolamento comporti rischi per la salute anche maggiori.\nQualsiasi effetto a medio o lungo termine sulla popolazione sentinellese derivante dal maremoto dell'Oceano Indiano del 2004 e dallo tsunami risultante non \u00e8 noto. Anche se \u00e8 probabile che gli abitanti dell'isola abbiano sofferto gravemente gli effetti dell'evento, la loro sopravvivenza fu confermata quando, alcuni giorni dopo, un elicottero del governo indiano sorvol\u00f2 l'isola venendo preso di mira dal lancio di frecce da alcuni sentinellesi.\nAmministrazione.\nL'amministrazione del territorio di Andamane e Nicobare ha dichiarato nel 2005 che non ha intenzione di interferire con lo stile di vita o con l'habitat dei sentinellesi e non \u00e8 interessata a insistere per cercare ulteriori contatti con loro. L'isola di North Sentinel \u00e8 legalmente una divisione amministrativa autonoma dell'India, tuttavia gli studiosi fanno riferimento ad essa e alla sua gente come autonoma o \"indipendente\"."}
{"id": "1607176", "revid": "125077692", "url": "https://it.wikipedia.org/wiki?curid=1607176", "title": "Viadeo", "text": "Viadeo.com \u00e8 una rete sociale orientata al business di propriet\u00e0 di Viadeo S.A. societ\u00e0 anonima con sede a Parigi.\nViadeo \u00e8 una piattaforma dedicata alle relazioni professionali, principale concorrente di Linkedin; \u00e8 localizzata in sei lingue e oltre Parigi \u00e8 presente a Londra, Madrid e Barcellona, Milano, Pechino, Nuova Delhi, Citt\u00e0 del Messico e Montr\u00e9al.\nLa societ\u00e0 impiega 200 lavoratori dipendenti.\nAzienda.\nNel 2000 nasce Agregator un club di imprenditori basato sulla condivisione di interessi finanziari (equity swap del capitale), per agevolare gli scambi tra i soci del club (la condivisione dei contatti e di esperienze), fondato da Dan Serfaty, Thierry Lunati e che decidono di creare una piattaforma Internet di relazioni formali.\nNel giugno 2004 fu lanciato Viaduc.com fu come business club riconducibile a 200 imprenditori per incoraggiare l'attivit\u00e0 di networking tra i soci, e per creare una rete di contatti di business di fiducia, perseguendo l'obiettivo finale di sviluppare nuove opportunit\u00e0 di business.\nNel settembre 2006 stringe un accordo con Tianji, la pi\u00f9 importante piattaforma di business network della Cina, che conta quasi un milione di iscritti.\nNel novembre 2006 Viaduc diventa Viadeo. Il sito web \u00e8 tradotto in 6 lingue europee (inglese, tedesco, olandese, portoghese, spagnolo e italiano) con apertura di uffici in Inghilterra, Italia e Spagna.\nNel maggio 2007 l'avvio di \"Euro-Cina Link\", servizio disponibile in inglese per favorire gli scambi tra i membri di Viadeo ed i membri della rete Tianji.\nNel novembre 2007 Viadeo insieme a Google lancia \"OpenSocial\", per la diffusione delle applicazioni sociali sul Web.\nAcquisizioni.\nNel dicembre 2007 l'annuncio della sua acquisizione del partner cinese Tianji.com, con pi\u00f9 di 2 milioni di membri.\nNel luglio 2008 ha acquisito il network spagnolo ICTNet, l'\"Istituto Catalano di Tecnologia\", che riunisce quasi membri.\nAll'inizio del 2009 ha acquisito il network indiano Apna-Circle e nell'ottobre dello stesso anno il network canadese Unyk."}
{"id": "1607177", "revid": "339392", "url": "https://it.wikipedia.org/wiki?curid=1607177", "title": "Chiesa di Sant'Alessandro Maggiore", "text": ""}
{"id": "1607178", "revid": "919135", "url": "https://it.wikipedia.org/wiki?curid=1607178", "title": "Numero multiperfetto", "text": "In matematica, il concetto di numero multiperfetto \u00e8 la generalizzazione di quello di numero perfetto.\nDato un numero naturale formula_1 un numero formula_2 \u00e8 chiamato formula_3-perfetto se e solo se la somma di tutti i divisori di formula_2 (la funzione divisore formula_5) \u00e8 uguale a formula_6 un numero \u00e8 dunque perfetto se e solo se \u00e8 2-perfetto. Un numero che \u00e8 formula_3-perfetto per un qualche formula_3 \u00e8 chiamato genericamente numero multiperfetto. A luglio 2004 \u00e8 noto che esistono numeri formula_3-perfetti per ogni valore di formula_3 fino a 11.\nPu\u00f2 essere dimostrato che:\nI pi\u00f9 piccoli numeri \"k\"-perfetti noti.\nLa seguente tabella mostra i pi\u00f9 piccoli numeri formula_3-perfetti per formula_26:"}
{"id": "1607181", "revid": "292162", "url": "https://it.wikipedia.org/wiki?curid=1607181", "title": "Ficuzza", "text": "Ficuzza \u00e8 una frazione di abitanti di Corleone, comune italiano della citt\u00e0 metropolitana di Palermo in Sicilia.\nIl piccolo nucleo abitativo, \"enclave\" del vasto territorio comunale di Monreale, \u00e8 situato al centro del bosco demaniale omonimo.\nStoria.\nLa nascita si deve al re Borbone Ferdinando III di Sicilia che qui fece costruire una palazzina di caccia nel 1799, denominata Real Casina di Caccia, dopo aver acquistato i feudi Cappelliere, Lupo e Ficuzza, prima appartenenti al clero. La passione del sovrano per la caccia determin\u00f2 dunque la nascita del primo nucleo della borgata.\nDivenuta meta preferita per la villeggiatura da parte della nobilt\u00e0 palermitana agli inizi del XX secolo (fu dichiarata stazione climatica montana nel 1901), fu sempre maggiore la richiesta per la concessione di terreni demaniali al fine di costruire nuove residenze. Dopo la fine della seconda guerra mondiale l'Amministrazione regionale delle Foreste e del Demanio della Regione Siciliana rifiut\u00f2 di concedere ulteriori concessioni e lo sviluppo edilizio della borgata si arrest\u00f2. Nel 1948 l'area boschiva fu affidata dell'Azienda Foreste Demaniali della Regione per il rimboschimento e nel 2000 divenne riserva naturale.\nNel 1977 nella piazza principale del paese fu ucciso dalla mafia il colonnello dei carabinieri Giuseppe Russo.\nMonumenti e luoghi d'interesse.\nArchitetture civili.\nReal Casina di Caccia.\nLa \"Real Casina di Caccia di Ficuzza\" fu costruita nel parco della Ficuzza, a partire dal 1799 per il re Ferdinando III di Sicilia, e si caratterizza per la sua facciata rettangolare e severa.\nIl primo progetto fu affidato ad Alessandro Emmanuele Marvuglia, che venne per\u00f2 abbandonato, e fu preferito il padre Giuseppe Venanzio Marvuglia il cui progetto fu realizzato con la collaborazione dell'allievo Nicol\u00f2 Puglia nei primi anni del XIX secolo.\nIl palazzo \u00e8 stato riaperto al pubblico nell'aprile 2009\nObelisco La Guglia.\nCostruito dai Borbone al bivio della strada per Palermo, formato da un prisma verticale a sezione quadrangolare, sormontato da un tronco di piramide, recante iscrizioni geografiche.\nFontana abbeveratoio.\n\u00c8 coevo alla costruzione della Casina Reale di Caccia, \u00e8 costituita da un corpo isolato in pietra calcarea della vicina Rocca Busambra a forma rettangolare. La parte iniziale \u00e8 verticale con un frontone con timpano circolare e cornice scolpita, con gocciolatoio con testa di Gorgone vasca in pietra.\nStrutture ferroviarie.\nNel 1884 la localit\u00e0 venne raggiunta dalla linea ferroviaria a scartamento ridotto linea ferroviaria Palermo (Sant'Erasmo)-Corleone-San Carlo. In esercizio fino al 1959 \u00e8 oggi un percorso ciclopedonale. Il tracciato, pianeggiante, a volte anche tortuoso, si snoda all'interno della riserva naturale alternando il fitto verde del bosco con ampie vedute, prima sul bacino dello Scanzano, poi sulla Rocca Busambra con ai piedi il villaggio di Ficuzza e l'antica stazione. Facenti parte del bosco sono i poderosi muri di contenimento, un lungo viadotto, i resti di un casello, i cippi chilometrici, i cartelli ferroviari e la vasca del \"rifornitore\", destinata ad approvvigionare di acqua le motrici a vapore. In leggero declivio si giunge infine alla vecchia stazione di Ficuzza, oggi adibita a struttura ricettiva, da cui una rampa a gradoni collega al villaggio.\nAree naturali.\nIl bosco \u00e8 stato compreso nella Riserva naturale orientata Bosco della Ficuzza, Rocca Busambra, Bosco del Cappelliere e Gorgo del Drago, istituita dalla Regione Siciliana nel 2000. La riserva ha una estensione di 7397 ettari, e comprende ambienti di particolare pregio ambientale e naturalistico oltre alla ricchezza della vegetazione e della fauna.\nNel 1996 vi fu creato il Centro regionale per il recupero della fauna selvatica."}
{"id": "1607192", "revid": "85709", "url": "https://it.wikipedia.org/wiki?curid=1607192", "title": "Bonne di Lussemburgo", "text": ""}
{"id": "1607195", "revid": "1543377", "url": "https://it.wikipedia.org/wiki?curid=1607195", "title": "Biosensore", "text": "Un biosensore \u00e8 un dispositivo analitico costituito da un elemento sensibile biologicamente attivo (enzimi, cellule, anticorpi, ecc.) e da una parte elettronica. Il principio di funzionamento \u00e8 semplice: l'elemento biologico interagisce con il substrato da analizzare e un sistema di trasduzione (sensore) converte la risposta biochimica in un segnale elettrico.\nUn comune esempio di biosensore \u00e8 il glucometro utilizzato dai diabetici per misurare la concentrazione di glucosio nel sangue (glicemia). L'elemento sensibile di tale biosensore \u00e8 un enzima, la glucosio ossidasi, che converte il glucosio in acido gluconico."}
{"id": "1607197", "revid": "123732149", "url": "https://it.wikipedia.org/wiki?curid=1607197", "title": "Adelingi", "text": "Gli Adelingi (dal longobardo \"nobilt\u00e0\", \"di nobile schiatta\") erano un ceto aristocratico, il pi\u00f9 elevato nella classe dei Germani liberi. Esso si componeva dei membri della famiglia reale, dei capitrib\u00f9 e dei loro discendenti, tutte persone cui si tendeva ad attribuire un'origine divina. Quando si offendeva uno di tali nobili, la multa era maggiore che per un'offesa arrecata ad un uomo qualunque. Questa nobilt\u00e0, nell'epoca carolingia, cedette il posto a un'altra nobilt\u00e0 che trova la sua origine dai servizi resi al re o prestati alla corte."}
{"id": "1607198", "revid": "122835086", "url": "https://it.wikipedia.org/wiki?curid=1607198", "title": "Pica!", "text": "Pica! \u00e8 il quarto album in studio del cantante italiano Davide Van De Sfroos, pubblicato l'8 febbraio 2008 dalla Tarantanius.\nIl disco.\nL'album entra sin dall'inizio nella classifica italiana debuttando alla quarta posizione. La maggior parte delle canzoni, dodici, sono cantate in lagh\u00e9e, il dialetto parlato sul Lago di Como (una variante di quello insubre), mentre le rimanenti tre sono cantate in italiano usando il lombardo nei ritornelli (segnate con l'asterisco *)."}
{"id": "1607200", "revid": "2166030", "url": "https://it.wikipedia.org/wiki?curid=1607200", "title": "Bitinia e Ponto", "text": "Bitinia e Ponto (\"Bithynia et Pontus\") fu una provincia asiatica dell'impero romano.\nStatuto.\nLa Bitinia fu annessa alla provincia d'Asia dal 74 a.C. al 63 a.C., poi unita al Ponto, divenendo provincia autonoma. Durante l'alto impero, fluttu\u00f2 fra l'amministrazione senatoria e quella imperiale, certamente attestata all'inizio del II d.C. con Plinio il Giovane come legato. Il Ponto divenne provincia autonoma per pochi decenni (230-250 d.C.) circa, sotto l'autorit\u00e0 di un procurator Augusti. Con la riforma dioclezianea, la provincia venne divisa in tre parti: Bithynia, Paphlagonia e Diospontus; nel 384/387 venne creata dal territorio dell'antica provincia di Bitinia e Ponto la nuova provincia di Honorias.\nStoria.\nL'ultimo re di Bitinia, Nicomede IV, fu sconfitto da Mitridate VI re del Ponto. Rimesso sul trono per intervento dei Romani, alla sua morte, nel 74 a.C., lasci\u00f2 il regno in eredit\u00e0 a Roma che ne fece una provincia.\nDall'82 a.C. al 78 a.C., durante il regno di Nicomede IV alla corte di Bitinia risiedette, quale legato, Gaio Giulio Cesare, nipote di Gaio Mario, in fuga da Roma dove imperversavano i partigiani di Lucio Silla.\nInizialmente la Bitinia, la cui capitale rimane Nicomedia, fu annessa alla provincia di Asia. Dal 64 a.C., tuttavia, venne separata e unita al Ponto e and\u00f2 a costituire la provincia di Bitinia e Ponto.\nSino al 27 a.C., la Bitinia rimase una provincia senatoria; lo fu poi a pi\u00f9 riprese con Claudio e Nerone, che intermezzarono l'amministrazione senatoria e quella legataria. Con Traiano la provincia fu sicuramente amministrata da un legatus Augusti, come lascia intendere il carteggio di Plinio il Giovane, inviato a governarla da Traiano.\nSotto Alessandro Severo, il Ponto venne diviso e and\u00f2 a costituire una provincia autonoma, assegnata ad un procurator Augusti. La conduzione equestre della provincia si protrasse fino all'et\u00e0 dei Deci, quando viene nuovamente sostituita da una conduzione senatoria, con a capo un \"vir perfectissimus\". \nCon la riforma dioclezianea, la provincia venne divisa in tre parti: Bithynia, Paphlagonia e Diospontus; nel 384/7 venne creata dal territorio dell'antica provincia di Bitinia e Ponto la nuova provincia di Honorias.\nEsercito e difesa.\nDi stanza a \"Trapezus\" (l'odierna Trebisonda), la \"Classis Pontica\" pattugliava il Mar Nero meridionale e orientale. Istituita da Augusto nel 14 a.C., oper\u00f2 stabilmente solo a partire dal principato di Nerone. Sembra infatti che, dopo una spedizione nel Chersoneso Taurico, ovvero l'attuale penisola di Crimea (nel 57), venne istituita una nuova flotta permanente a presidio e pattugliamento del \"Pontus Euxinus\" (oggi Mar Nero): la \"Classis Pontica\", utilizzando anche navi appartenute al precedente regno di Tracia (annesso nel 46 da Claudio).\nGeografia politica ed economica.\nLe maggiori citt\u00e0 della provincia erano:"}
{"id": "1607203", "revid": "726373", "url": "https://it.wikipedia.org/wiki?curid=1607203", "title": "Co-branding", "text": "Il co-branding (lett. \"condivisione di marchi\") \u00e8 la pratica di contrassegnare un prodotto con marchi che fanno riferimento a proprietari differenti. \n\"Sebbene la pratica del co-branding esista da molti anni, negli ultimi tempi si \u00e8 avuto un netto aumento dei prodotti commercializzati con questa tecnica. \nIl \"co-branding\" consiste nell'utilizzo di entrambi i nomi di marca consolidati di due imprese diverse per lo stesso prodotto.\nNella maggior parte delle situazioni di \"co-branding\", un'impresa ottiene in licenza una marca famosa da un'altra impresa per usarla in combinazione con la sua. La strategia presenta numerosi vantaggi. Poich\u00e9 ciascuna marca riveste un ruolo dominante in diverse categorie di prodotto, la combinazione dei due nomi di marca esercita un richiamo pi\u00f9 ampio sul consumatore e genera un valore di marca superiore. In pi\u00f9 consente all'impresa di estendere la propria marca in una categoria che, senza il sostegno dell'altra impresa, risulterebbe difficilmente accessibile.\nTuttavia, i rapporti di co-branding presentano anche dei limiti. In genere richiedono complessi contratti e licenze legali, inoltre i partner devono coordinare con attenzione gli sforzi pubblicitari, di promozione delle vendite e altri sforzi di marketing.\" (Kotler, Armstrong, 2009)\nI primi esempi di \"co-branding\" sono stati attuati da operatori attivi nel comparto ristorativo, negli Stati Uniti dalla compagnia di ristorazione Trader Vic's, nel secondo dopoguerra. Il \"co-branding\", se realizzato attraverso un accordo scritto configura un partenariato di \"co-branding\", la quale \"solo di rado tuttavia d\u00e0 vita ad una struttura di \"co-branding\" ad-hoc\". (Droli, 2007) \nIl \"co-branding\", a differenza del \"co-marketing\" agisce sulla sola variabile Promovendita e non prevede iniziative su altre variabili, Prodotto, Prezzo, mercato (Place)."}
{"id": "1607209", "revid": "76963", "url": "https://it.wikipedia.org/wiki?curid=1607209", "title": "Joseph Whipp", "text": "Biografia.\nIl suo primo ruolo lo ha avuto nel 1979 per il film \"Fuga da Alcatraz\" come guardia della prigione. Nel 1984 \u00e8 apparso nel film horror \"A Nightmare on Elm Street\" nel ruolo di poliziotto e nel 1987 in \"The Hidden\". Ha anche recitato nel 1996 nel film horror \"Scream\" nel ruolo di sceriffo. Nel 2005 ha preso parte al film \"The Gold Bracelet\".\nJoseph ha lavorato nella soap-opera \"Generations\" nel ruolo di Charles Mullen negli anni 1989-1990, e in \"General Hospital\" nel ruolo di Marty nel 1991. Ha fatto anche altre apparizioni in show TV, inclusi \"Lou Grant\", \"Giudice di notte\" e \"ER\" e \"Detective Monk\""}
{"id": "1607210", "revid": "2017085", "url": "https://it.wikipedia.org/wiki?curid=1607210", "title": "Governatori di Velletri", "text": "Il titolo di governatore perpetuo della citt\u00e0 di Velletri venne concesso al cardinale vescovo della Sede suburbicaria di Velletri, che al tempo stesso era anche cardinal decano del Sacro Collegio, la prima volta nel 1548 con un \"Breve\" di papa Paolo III.\nQuesto stato di cose venne mutato da papa Sisto V dopo la morte del cardinal Alessandro Farnese \"il giovane\" il 5 marzo 1589. Tuttavia, questa situazione dur\u00f2 poco: infatti papa Gregorio XIV il 23 marzo 1591 con il \"Breve\" \"Si de restituendis\" ripristin\u00f2 il potere temporale in favore del cardinale vescovo. Cos\u00ec rimase la situazione fino al settembre 1870."}
{"id": "1607225", "revid": "767487", "url": "https://it.wikipedia.org/wiki?curid=1607225", "title": "Al diavolo la celebrit\u00e0", "text": "Al diavolo la celebrit\u00e0 \u00e8 un film del 1949 diretto da Mario Monicelli e Steno. Si tratta del secondo film girato dalla coppia dopo \"Tot\u00f2 cerca casa\".\nTrama.\nLa vicenda riprende in chiave comica e umoristica la storia del \"Faust\" di Goethe. Il professor Bresci \u00e8 un uomo profondamente devoto allo studio di oggetti e culture dell'Oriente. Una notte egli invoca involontariamente il diavolo che appare sul serio proponendogli di soddisfare ogni suo desiderio. Bresci contentissimo gli rivela ci\u00f2 che vuole: diventare famoso e far innamorare la bella segretaria di un noto uomo politico. Il diavolo gli propone allora di reincarnarsi nel corpo di un celebre tenore appena morto. Questa trasformazione d\u00e0 il via a una serie di vicissitudini che porteranno il protagonista a raggiungere il suo scopo in modo molto diverso da quello che si immaginava."}
{"id": "1607228", "revid": "92723", "url": "https://it.wikipedia.org/wiki?curid=1607228", "title": "Diocesi di Chios", "text": ""}
{"id": "1607229", "revid": "599013", "url": "https://it.wikipedia.org/wiki?curid=1607229", "title": "Tonique Williams-Darling", "text": "Biografia.\nWilliams-Darling esplose nel 2004, vincendo la medaglia di bronzo ai Mondiali indoor a Budapest, dietro a Natal'ja Nazarova e Olesja Krasnomovec. Quindi a luglio al Golden Gala di Roma sconfisse Ana Guevara, fermandone cos\u00ec la sua serie di 23 vittorie consecutive.\nNella finale olimpica sconfisse ancora la Guevara, battendo di potenza la messicana, la cui preparazione era stata pesantemente condizionata da una serie di infortuni. Divenne in questo modo la prima atleta delle Bahamas a vincere un oro olimpico individuale. Dopo i Giochi si assicura anche il jackpot della Golden League, che deve per\u00f2 dividere con Christian Olsson.\nSi conferma la migliore al mondo nei 400 metri ai Campionati del mondo di atletica leggera 2005, dove sconfigge la statunitense Sanya Richards. A sorpresa \u00e8 invece solo argento ai Giochi del Commonwealth 2006, dietro alla britannica Christine Ohuruogu.\nNel 2007 si infortuna al bicipite femorale, vedendosi cos\u00ec costretta a rimanere ferma per tutta la stagione.\nIn suo onore il governo delle Bahamas le ha intitolato un'autostrada.\nAltre competizioni internazionali.\n2003\n2004\n2005"}
{"id": "1607234", "revid": "85709", "url": "https://it.wikipedia.org/wiki?curid=1607234", "title": "Piero II di Borbone", "text": ""}
{"id": "1607238", "revid": "1305772", "url": "https://it.wikipedia.org/wiki?curid=1607238", "title": "K\u00e1roly Levitzky", "text": "Risultati sportivi.\nLevitzky gareggi\u00f2 nella IV Olimpiade disputata nel 1908. In quella occasione vinse la medaglia di bronzo nel singolo. Nell'occasione la competizione si svolgeva con sfide uno contro uno. Levitzky perse in semifinale contro il britannico Alexander McCullough che conquist\u00f2 poi l'argento nella finale persa contro il connazionale Harry Blackstaffe. \nIl canottiere ungherese partecip\u00f2 anche alla Olimpiade successiva, a Stoccolma nel 1912, ma fu eliminato al secondo turno dal russo Mart Kuusik."}
{"id": "1607242", "revid": "1305772", "url": "https://it.wikipedia.org/wiki?curid=1607242", "title": "Doppio delitto", "text": ""}
{"id": "1607244", "revid": "767487", "url": "https://it.wikipedia.org/wiki?curid=1607244", "title": "Jasminka Stancul", "text": "Biografia.\nLa Stancul ha cominciato lo studio del pianoforte in patria, con Arbo Valdma, per proseguire a Vienna, alla Hochschule con Noel Flores.\nNel 1989 si \u00e8 imposta sulla scena internazionale vincendo l'ambito Concorso Beethoven, premio che le ha permesso di intraprendere un'intensa attivit\u00e0 concertistica. \nHa collaborato con le pi\u00f9 importanti orchestre, fra le quali la Berliner Sinfonie-Orchester, la Badische Staatskapelle di Karlsruhe, l'Orchestre Philharmonique de Liegi, l'Orchestra Br\u00fcckner di Linz, l'Orchestra della Fondazione Gulbenkian di Lisbona, la Los Angeles Philharmonic, l'Orchestre Philharmonique di Lussemburgo, la Madison Symphony, l'Orchestre de Paris, la Pittsburgh Symphony e molte altre, sotto la direzioni di grandi direttori, come Serge Baudo, Gustav Kuhn, Fabio Luisi, Lorin Maazel, Ari Rasilainen, Esa-Pekka Salonen, Alexander Sanderling, Jukka-Pekka Saraste, Ulf Schirmer, Horst Stein e altri.\nJasminka Stancul \u00e8 molto attiva anche nel campo della musica da camera: infatti, suona regolarmente con il Wiener Streichquartett, con il quale ha debuttato nel 2005 nella Sala Brahms del Musikverein di Vienna, a Ragusa di Dalmazia e in Giappone.\nRegolarmente invitata nei pi\u00f9 importanti festival, (Festival di Besan\u00e7on, Bratislava, Montpellier, del Rheingau, di Salisburgo, dello Schleswig-Holstein e di Tolosa, al Carinthischer Sommer, al Maggio Musicale Fiorentino, al Klavier-Festival Ruhr, alle Settimane Musicali di Stresa), ha anche al suo attivo una nutrita discografia, che comprende i Cinque Concerti per pianoforte e orchestra di Beethoven, i Trii di Schubert, i Concerti di Mendelssohn."}
{"id": "1607245", "revid": "363629", "url": "https://it.wikipedia.org/wiki?curid=1607245", "title": "Radiografia (controlli non distruttivi)", "text": " \nLa radiografia \u00e8 un metodo di controllo non distruttivo che utilizza le radiazioni ionizzanti per analizzare materiali o singole componenti, con lo scopo di individuare e diagnosticare le imperfezioni o le degradazioni dei materiali che potrebbero portare a guasti di strutture ingegneristiche pi\u00f9 grandi. \nInventata da parte di Wilhelm Conrad R\u00f6ntgen nel 1895, la radiografia ha sub\u00ecto numerosi sviluppi e da questa sono nate altre tecniche diagnostiche; gioca un ruolo importante nel garantire la qualit\u00e0 e l'affidabilit\u00e0 di un prodotto ed \u00e8 uno dei metodi pi\u00f9 usati nel settore aerospaziale e nucleare. \nCon l'avvento delle tecniche digitali la radiografia tradizionale \u00e8 profondamente mutata nelle tecniche e nei metodi, senza per\u00f2 perdere il suo importante ruolo di metodica diagnostica. l tradizionale sistema con pellicola e potter viene sostituito da un sensore di immagini in silicio amorfo delle dimensioni di 43x43cm, posto in un bucky dotato di griglia anti-scatter e camera AEC integrate, gestito da una workstation digitale su piattaforma PC WindowsTM DICOM compatibile. \u00c8 garantita la piena compatibilit\u00e0 DICOM-3 per le modalit\u00e0 \"Print\", \"Send\", \"Retrieve\", \"Worklist\". \u00c8 possibile applicare un sistema di auto-allineamento tra la sorgente radiogena ed il rivelatore digitale presente nel tavolo, o posto nello stativo digitale verticale. Il sistema offre anche collimazione automatica ed un indicatore laser luminoso per la verifica dell'allineamento fascio-detettore. "}
{"id": "1607247", "revid": "600229", "url": "https://it.wikipedia.org/wiki?curid=1607247", "title": "Trombino (flauto traverso)", "text": ""}
{"id": "1607248", "revid": "78273", "url": "https://it.wikipedia.org/wiki?curid=1607248", "title": "Felsuma di Standing", "text": ""}
{"id": "1607251", "revid": "767487", "url": "https://it.wikipedia.org/wiki?curid=1607251", "title": "Doppio delitto (film 1977)", "text": "Doppio delitto \u00e8 un film del 1977 diretto da Steno.\nTrama.\nIl commissario Baldassarre Bruno, dopo la disavventura di aver favorito la fuga di un assassino, tira a campare presso l'archivio dei \"corpi di reato\". Abbandonato dalla moglie Renata, periodicamente ha in casa il figlio quattordicenne Daniele. Un giorno, attirato da grida mentre si trova nell'abituale trattoria per il pranzo, accorre in un vecchio palazzo romano e trova fulminati lungo le scale il proprietario, principe Prospero Dell'Orso, e l'elettrotecnico Romolo Colasanti. Incaricati delle indagini, Bruno e l'aiutante Cantalamessa si trovano davanti a una serie di inquilini sospettabili: Anna Dell'Orso, attrice, moglie del defunto e testataria di una assicurazione di 500 milioni; Henry Hermann scrittore sceneggiatore, amico di Anna e in procinto di realizzare il film \"La croce e la svastica\", legato alle imprese del principe; Alex e \"Il debosciato\" legati alla vittima per lontane parentele. Baldassarre nel frattempo fa amicizia con la giovane Teresa, femminista, nipote del Colasanti. Con non poca fatica e dopo altre morti, il commissario verr\u00e0 a sapere che Teresa \u00e8 in effetti figlia naturale del principe ed erede delle sue sostanze; e giunger\u00e0 appena in tempo a salvarla dall'aggressione dell'assassino, uno spiantato scultore a sua volta abitante nel palazzo Dell'Orso."}
{"id": "1607255", "revid": "22475", "url": "https://it.wikipedia.org/wiki?curid=1607255", "title": "Aderenza migliorata", "text": "Con aderenza migliorata si intende una tecnica per rinforzare le armature del calcestruzzo armato.\nDefinizione.\n\u00c8 la comune definizione per le barre di acciaio da armatura oggi utilizzate nella produzione di calcestruzzo armato (imprecisamente noto come cemento armato). La definizione si riferisce alle nervature presenti lungo la barra (che impediscono lo scorrimento reciproco fra acciaio e calcestruzzo) e che le distinguono dalle barre lisce ormai in disuso. Vi sono due tipi di nervature: inclinate o ad elica (twisted bar).\nDettagli.\nLa disposizione delle nervature non \u00e8 casuale, su un lato della barra \u00e8 infatti indicato, tramite un codice convenzionale, il produttore della barra stessa. Inoltre la particolare disposizione indica se il materiale pu\u00f2 essere saldato."}
{"id": "1607257", "revid": "484362", "url": "https://it.wikipedia.org/wiki?curid=1607257", "title": "Chiesa cattolica greca", "text": ""}
{"id": "1607260", "revid": "1566286", "url": "https://it.wikipedia.org/wiki?curid=1607260", "title": "Michel Galabru", "text": "Biografia.\nDopo aver conseguito la licenza liceale, Michel Galabru si trasfer\u00ec a Parigi, entrando a far parte come contabile del Th\u00e9\u00e2tre National Populair. Iscrittosi al Conservatoire national sup\u00e9rieur d'art dramatique, studi\u00f2 recitazione con l'attore Denis d'In\u00e8s e, nel 1950, entr\u00f2 a far parte della Com\u00e9die-Fran\u00e7aise, rimanendovi fino al 1957.\nGalabru fece il suo debutto cinematografico nel 1949 con ruoli secondari, in film quali \"La Bataille du feu\" di Maurice de Canonge, e la commedia \"Io, mia moglie e la vacca\" (1951), ma durante i sette anni trascorsi presso la Com\u00e9die Fran\u00e7aise la sua attivit\u00e0 cinematografica rimase saltuaria. Dall'inizio degli anni sessanta, pur continuando a recitare in teatro, si dedic\u00f2 con maggiore frequenza al cinema, privilegiando il genere leggero e segnalandosi come uno dei pi\u00f9 duttili attori comici francesi. \nSpesso interprete di ruoli di supporto ai protagonisti, recit\u00f2 con grande successo nella saga dedicata a I gendarmi di Saint-Tropez (1964-1982), una serie di commedie accanto a Louis de Fun\u00e8s e incentrate sulle avventure comiche di un gruppo di poliziotti, tra cui \"Tre gendarmi a New York\" (1965), La sua aria burbera, dai modi ostentati e seriosi, e il suo volto dalle gote cascanti gli consentirono caratterizzazioni particolarmente riuscite, come quella del deputato moralista Charrier ne \"Il vizietto\" (1978), con Ugo Tognazzi e Michel Serrault, personaggio che viene travolto dagli eventi fino a essere costretto alla fuga da un night per travestiti indossando vistosi abiti femminili.\nAttore particolarmente prolifico, con oltre 150 ruoli in produzioni di ogni tipo, Galabru ebbe rare occasioni di imbattersi in registi-autori. Tra le eccezioni, la drammatica interpretazione dello squilibrato violentatore nel film \"Il giudice e l'assassino\" (1976), di Bertrand Tavernier, che gli consent\u00ec di vincere nel 1977 il Premio C\u00e9sar per il migliore attore. Recit\u00f2 in alcune occasioni in Italia: ne \"Il gatto\" (1978) di Luigi Comencini e in \"Sono fotogenico\" (1980) di Dino Risi, dove si ciment\u00f2 in una caricatura del produttore Dino De Laurentiis.\nAttivo anche in televisione, nell'ultima parte della sua carriera Galabru apparve sugli schermi nel ruolo del capo gallico Abraracourcix in \"Asterix &amp; Obelix contro Cesare\" (1999) di Claude Zidi, e nella commedia \"Gi\u00f9 al Nord\" di Dany Boon, campione di incassi ai botteghini francesi nel 2008. \u00c8 morto il 4 gennaio 2016, all'et\u00e0 di 93 anni. \u00c8 stato sepolto presso il Cimitero di Montmartre.\nDoppiaggio.\nCome doppiatore \u00e8 stato sostituito nella versione italiana da:"}
{"id": "1607264", "revid": "767487", "url": "https://it.wikipedia.org/wiki?curid=1607264", "title": "Doppio delitto (film 1988)", "text": "Doppio delitto \u00e8 un film del 1988 diretto da Skip Schoolnik."}
{"id": "1607268", "revid": "71433", "url": "https://it.wikipedia.org/wiki?curid=1607268", "title": "Happily N'Ever After", "text": ""}
{"id": "1607272", "revid": "56620", "url": "https://it.wikipedia.org/wiki?curid=1607272", "title": "Classe Rothesay", "text": "La classe Rothesay o Type 12M (Modified) \u00e8 una classe di fregate che ha servito nella marine del Regno Unito del Sudafrica e della Nuova Zelanda e sono una versione modernizzata delle fregate Type 12 della classe Whitby.\nCostruzione.\nLa classe Rothesay fu costruita sulla stessa base della classe Type 12, che permetteva grazie alla sua forma dello scafo di ottenere elevate velocit\u00e0 di crociera anche in condizioni di mare non ottimali. L'armamento e l'impianto di propulsione rimasero pressoch\u00e9 identici. Rispetto alla classe 12M le unit\u00e0 della classe Rothesay subirono qualche modifica alla parte centrale dello scafo per fare posto ai missili Sea Cat e al sistema di puntamento di questo sistema d'arma. Anche la configurazione dei tubi lancia siluri risent\u00ec di qualche modifica minore rispetto alla classe precedente. Purtroppo queste navi non ricevettero mai un tipo di siluro idoneo alle loro necessit\u00e0 e cos\u00ec il sistema d'arma non venne mai utilizzato. Rispetto alla classe 12M anche la qualit\u00e0 degli alloggi fu decisamente migliorata con pi\u00f9 spazio per l'equipaggio e con un sistema di condizionamento nella maggiore parte dei locali. L'esperienza accumulata con la costruzione della classe Rothesay fu fondamentale per la progettazione della Type 12I.\nModifiche.\nLe sempre migliori prestazioni delle unit\u00e0 sottomarine resero necessario un aggiornamento di queste unit\u00e0 per quanto riguarda il loro armamento. le unit\u00e0 della classe Rothesay furono dotate di nuovi sistemi sonar simili a quelli utilizzati a bordo dee battelli della classe Type 177 e classe Type 199. per contrastare unit\u00e0 sottomarine a grandi distanze la Royal Navy adott\u00f2 le unit\u00e0 MATCH (MAnned Torpedo Carrying Helicopter), che non erano altre che dei Westland Wasp HAS.1 armati con dei siluri. Per fare posto al hangar e al ponte di volo per fare decollare ed atterrare l'elicottero imbarcato a bordo di ogni unit\u00e0, tutte le navi della classe Rothesay furono modificate a partire dal 1966. La prima unit\u00e0 ad essere sottoposta a tale modifica fu la HMS \"Rothesay\", mentre l'ultima unit\u00e0 modificata fu consegnata nel 1972.\nDurante queste modifiche alle quali furono sottoposte tutte le unit\u00e0 di questa classe anche l'armamento e l'elettronica di bordo fu aggiornata. Il lanciamissili Sea Cat fu spostato insieme al sistema di puntamento per fare posto all'hangar, mentre il mortaio Limbo fu completamente rimosso. Per quanto riguarda l'elettronica di bordo il sistema di puntamento Mark 6M fu sostituito da un pi\u00f9 moderno sistema di puntamento del tipo MRS3. Infine su entrambi i lati dello scafo furono installato al posto delle vecchie mitragliatrici da 20\u00a0mm Oerlikon un sistema per le contromisure in caso la nave si trovasse sotto fuoco nemico.\nServizio.\nLa classe Rothesay prest\u00f2 servizio principalmente negli anni sessanta e settanta. A partire dai primi anni ottanta molte delle unit\u00e0 furono poste in riserva o furono assegnate a compiti di pattugliamento delle coste. Con la guerra delle isole Falkland per\u00f2 le unit\u00e0 tornarono in servizio attivo e le navi HMS \"Plymouth\" e furono inviate al seguito della Task force. Le restanti unit\u00e0 ritornarono in servizio a pieno regime per compensare le perdite subite durante questo conflitto in attesa di essere sostituite da unit\u00e0 pi\u00f9 moderne. L'ultima unit\u00e0 di questa classe fu ritirata nel 1988. Con il ritiro dal servizio della classe Rothesay furono ritirati dal servizio anche tutti gli elicotteri del tipo Wasp. Le unit\u00e0 che sostituirono le unit\u00e0 della classe Rothesay furono dotate di elicotteri Westland Lynx.\nEsportazione.\nLe unit\u00e0 della classe Rothesay non furono utilizzate esclusivamente da parte della marina militare britannica ma diverse unit\u00e0 furono anche prodotte per la marina militare sudafricana e per la marina militare neozelandese.\nSud Africa.\nIl Sudafrica ordin\u00f2 alla fine degli anni cinquanta per la propria marina 3 fregate Type 12 che costituirono la Classe President, in quanto le unit\u00e0 avevano nomi di presidenti sudafricani. L'acquisto di queste unit\u00e0 avvenne nell'ambito dell'accordo di Simon's Town, in base al quale il Regno Unito trasferiva al governo del Sud Africa, all'epoca membro del Commonwealth britannico, il comando della Marina Sudafricana ed in cambio il Sud Africa concedeva l'uso delle sue basi navali alla Royal Navy. L'accordo, siglato nel 1955, prevedeva l'acquisto da parte del Sud Africa, nell'arco di otto anni, di unit\u00e0 navali per un totale di \u00a318 milioni, da costruire nei cantieri inglesi.\nClasse President.\nLe unit\u00e0 vennero costruite nei cantieri Yarrow di Glasgow e la prima unit\u00e0, la fregata \"President Kruger\", venne consegnata nell'ottobre del 1960, cui seguirono nel 1962 e nel 1963 le altre due unit\u00e0 denominate \"President Pretorius\" e \"President Steyn\".\nLe unit\u00e0 della Classe President vennero impiegate nelle operazioni al confine tra Namibia e Angola durante la Guerra di indipendenza della Namibia e le fregate \"President Kruger\" e \"President Steyn\" furono protagoniste nell'incidente dell'Ambrizete, quando durante l'Operazione Savannah, il 28 novembre 1975 i loro elicotteri riuscirono a mettere in salvo 26 uomini di un commando che era penetrato in territorio angolano.\nIl \"President Kruger\" affond\u00f2 il 18 febbraio 1982 in seguito ad una collisione con la nave da rifornimento SAS \"Tafelberg\" a circa 87 miglia a sud-ovest di Capo di Buona Speranza mentre era impegnato con il gemello \"President Pretorius\" in un'esercitazione antisommergibile. Nell'incidente persero la vita sedici membri dell'equipaggio, mentre gli altri furono messi in salvo da elicotteri Westland Wasp delle altre fregate.\nLe altre due unit\u00e0 vennero dismesse nel 1990. Il \"President Steyn\" venne venduto per la demolizione, mentre il \"President Pretorius\" venne usato come bersaglio per un cannone navale ed affondato."}
{"id": "1607276", "revid": "1745361", "url": "https://it.wikipedia.org/wiki?curid=1607276", "title": "Sugar Sugar Rune", "text": ", scritto anche Sugar\u00b2 Rune, \u00e8 un manga \"mah\u014d sh\u014djo\" scritto e disegnato da Moyoco Anno, pubblicato in Giappone sulla rivista \"Nakayoshi\" di K\u014ddansha dal settembre 2003 al maggio 2007. L'opera ha vinto il K\u014ddansha Manga Award nel 2005.\nDal manga \u00e8 stata tratta una serie anime di 51 episodi, andata in onda su TV Tokyo da luglio 2005 a giugno 2006.\nIn Italia l'anime \u00e8 stato acquistato da Mediaset e trasmesso, col titolo \"Sugar Sugar\", dal 14 febbraio al 3 luglio 2008 su Italia 1, con gli episodi divisi a met\u00e0 di 12 minuti ciascuno; \u00e8 stata in seguito replicata su Boing e Hiro, con episodi interi, rispettivamente nel 2010 e nel 2011. Il manga, invece, \u00e8 stato pubblicato dalla Star Comics da novembre 2008 a giugno 2009.\nTrama.\nChocola Meilleur e Vanilla Mieux sono due giovani streghette molto carine, di un regno magico chiamato Extramondo, scelte per competere nella gara che decider\u00e0 chi delle due sar\u00e0 la nuova regina del regno. Bench\u00e9 rivali le due risultano essere grandi amiche sin dall'infanzia e tale amicizia continua a proseguire. La madre di Chocola, Cinnamon, vinse la precedente competizione, ma a causa dei Malefici, fu la madre di Vanilla, Candy, a divenire regina. Anche per questo Chocola adesso \u00e8 molto determinata a vincere la gara per diventare la Raggiante Regina di Luce (Stella Luminosa, in Italia). Al fine di vincere la gara, le due streghette devono fingersi comuni ragazze e competere per sottrarre agli esseri umani il maggior numero di Cristalli del Cuore, cristalli che contengono le emozioni e i sentimenti, e guadagnare il maggior numero di punti legati ad essi, gli Ecur\u00e9. Con l'aiuto di Rockin' Robin, loro mentore e guardiano, e di due famigli, Duke e Blanca, le due amiche cominciano il duello per decretare chi sar\u00e0 la prossima regina a salire al trono.\nSulla Terra, Chocola, dal carattere forte e deciso, non riesce a raccogliere lo stesso numero di cuori di Vanilla che, per la sua dolcezza e timidezza, \u00e8 apprezzata dai ragazzi. I problemi iniziano quando Chocola si innamora di Pierre, il ragazzo pi\u00f9 carino di tutta la scuola, ammirato da un sacco di ragazze che cercano sempre di avvicinarlo. Molto somigliante al nobile del ghiaccio del regno magico, si scopre essere un mago, nonch\u00e9 principe dei Malefici (Orchi nel manga), discendenti di Ice (Glace nel manga) il nobile del ghiaccio e della neve, e esiliati ai confini di Extramondo. In seguito Pierre convince Vanilla a diventare principessa dei Malefici, e riesce a impiantarle nel petto col suo consenso un cuore nero; nonostante quest'ultimo faccia rischiare la vita, Vanilla ne sembra immune avendo il dono di provare molta tristezza e una certa forma di odio, ella continua a gareggiare per il titolo di regina del regno magico, fino alla scoperta che la ragazza possiede due cuori: l'originale e quello nero.\nNel manga, \u00e8 proprio Chocola a purificare il cuore nero di Vanilla rivelandosi essere una purificatrice come sua madre Cinnamon. Divenuto bianco, Chocola dona questo cuore al suo famiglio Duke, che gli permetter\u00e0, da ranocchio, di riacquisire la sua forma originale di mago. In seguito, una grande battaglia contro Ice fa emergere il vero Pierre, cio\u00e8 il suo lato buono e Chocola gli dona il suo cuore per salvarlo e per distruggere Ice. Nell'anime, al contrario, la nuova regina di luce \u00e8 Vanilla ma, credendo che Chocola abbia migliori qualit\u00e0 di lei per essere la nuova sovrana, le cede la corona. Chocola per\u00f2 ha diverse lacune e cos\u00ec decide di tornare nel mondo degli umani con Vanilla, Houx e Saule. Arrivati incontrano Pierre con il suo fan club al seguito che vedendoli si inginocchia davanti a Chocola e le bacia la mano, lasciando intendere tutto l'amore che prova per lei. Pierre da quel momento smette di rubare cuori neri e inizia a raccogliere cuori rosa. Invece nel manga la regina di Extramondo sar\u00e0 Vanilla che, in seguito, sposer\u00e0 Houx. Pierre e Chocola si rincontreranno e, dopo trent'anni umani torneranno sulla terra. L'unico che li vide durante l'atterraggio \u00e8 il figlio di Akira, lo stesso ragazzo che aveva visto arrivare le pretendenti al trono, il quale chiama il padre per dirglielo, ma questi non li riconosce.\nI Cristalli del Cuore.\nQuando un essere umano prova dei sentimenti particolari, il suo cuore si illumina variando colore a seconda del sentimento. Le streghe ed i maghi sono gli unici a vedere questi cristalli. Se il sentimento \u00e8 rivolto ad una persona qualsiasi, la strega o il mago non pu\u00f2 prelevare il cristallo perch\u00e9 sarebbe come rubarlo, mentre se il sentimento \u00e8 rivolto a loro, possono prelevarlo. I colori possono essere:\nManga.\nIl manga, composto da 43 capitoli, chiamati \"RUNE\", pi\u00f9 due extra, \u00e8 stato pubblicato sulla rivista \"Nakayoshi\" a partire dal settembre 2003 al maggio 2007 e successivamente \u00e8 stato serializzato in 8 tank\u014dbon per conto della K\u014ddansha, pubblicati tra il marzo 2004 e il settembre 2007. Un'edizione limitata \u00e8 stata distribuita nello stesso periodo.\nIn Italia \u00e8 stato pubblicato nel mensile \"Kappa Extra\" della Star Comics dal 10 novembre 2008 al 10 giugno 2009.\nAnime.\nL'anime, realizzato dallo Pierrot e prodotto dalla Marvelous Entertainment Inc., \u00e8 composto da 51 episodi, andati in onda su TV Tokyo dal 2 luglio 2005 al 24 giugno 2006. Rispetto al manga, differisce in alcuni aspetti: vengono aggiunti ulteriori elementi \"mah\u014d sh\u014djo\", come la trasformazione delle due protagoniste, mentre il vestito di Chocola cambia da nero a rosa. Inoltre viene ampliata la storia, aggiungendo sottotrame e personaggi nuovi, non comparsi nel manga.\nIn Italia \u00e8 stato acquistato da Mediaset ed \u00e8 stato trasmesso su Italia 1 dal 14 febbraio al 3 luglio 2008.\ntuttavia ora in italia non lo si trova.\nSigle.\nLa sigla italiana, interpretata da Linee Parallele, presenta un arrangiamento completamente diverso dalle originali e viene usata sia in apertura che in chiusura. I testi delle sigle giapponesi sono scritti, invece, dall'autrice del manga Moyoco Anno.\nVideogiochi.\nDurante il corso della serie, sono stati pubblicati diversi videogiochi dalla Bandai."}
{"id": "1607278", "revid": "1924342", "url": "https://it.wikipedia.org/wiki?curid=1607278", "title": "Sugar, Sugar", "text": "Sugar, Sugar \u00e8 una canzone del 1969 interpretata dal gruppo musicale immaginario The Archies, protagonista del cartone animato \"Archie e Sabrina\". La canzone fu inserita nell'album \"Everything's Archie\".\nProdotta da Jeff Barry e scritta da Barry e Andy Kim, \"Sugar, Sugar\" rimase in vetta alla \"Billboard Hot 100\" per quattro settimane, in Canada per tre settimane e per otto in vetta alla Official Singles Chart. \nIl singolo arriv\u00f2 alla prima posizione dei singoli pi\u00f9 venduti anche in Irlanda, Norvegia per dieci settimane, Germania, Spagna ed Austria per tre settimane. Il brano \u00e8 considerato un classico esempio del genere bubblegum pop. A differenza di quanto si \u00e8 sempre sostenuto, la canzone non fu mai offerta al gruppo dei The Monkees.\nLa parte principale del brano \u00e8 cantata da Ron Dante, accompagnato dalla voce di Toni Wine (che canta la frase \"I'm gonna make your life so sweet\"), Andy Kim, e Ellie Greenwich. Insieme i quattro rappresentavano le voci dei quattro componenti degli Archies. Ray Stevens, si occup\u00f2 dei battiti di mani che si sentono nel brano.\nLa canzone \u00e8 stata classificata alla posizione 63 della classifica stilata da Billboard delle pi\u00f9 grandi canzoni di tutti i tempi."}
{"id": "1607283", "revid": "287204", "url": "https://it.wikipedia.org/wiki?curid=1607283", "title": "Jakob Zupan", "text": "Studi\u00f2 in giovent\u00f9 presso l'Universit\u00e0 dei Gesuiti di Graz, dove nel 1749 risulta iscritto, e dal 1757 prest\u00f2 servizio come insegnante di musica a Kamnik, un paese sito vicino a Lubiana. Ivi divenne maestro del coro locale e prese parte alle attivit\u00e0 della \"Accademische Confoederation Sanctae Caeciliae\", un'associazione di musica sacra attiva dal 1731 al 1784. Durante gli anni ottanta egli scrisse il suo unico lavoro operistico, \"Belin\", la prima opera in assoluto in sloveno, nonch\u00e9 una delle prime basate su un testo scritto in una lingua slava, tuttavia la musica di questo lavoro \u00e8 andata perduta. Il libretto dell'opera, scritto dal monaco agustiniano J. D. Dev, si basa sul modello del tipico libretto metastasiano (ossia alternanza di arie e recitativi con coro finale). I suoi pochi lavori sopravvissuti, solo sacri, come stile sono affini alla musica sacra tipica dell'Austria e della Germania meridionale della met\u00e0 del XVIII secolo, ossia appartengono al periodo di transizione tra il tardo barocco e il primo classicismo, e presentano una tecnica compositiva assai dotta, nonch\u00e9 ricchezza d'inventiva."}
{"id": "1607286", "revid": "24443", "url": "https://it.wikipedia.org/wiki?curid=1607286", "title": "Carlo Torlonia (1798-1848)", "text": ""}
{"id": "1607288", "revid": "1149807", "url": "https://it.wikipedia.org/wiki?curid=1607288", "title": "TV Kanagawa", "text": " (conosciuta anche come tvk e Television Kanagawa) \u00e8 una emittente televisiva indipendente giapponese che trasmette in UHF sul canale 42 e serve l'intera prefettura di Kanagawa e parte di Tokyo. L'emittente \u00e8 stata fondata il 20 aprile 1971 ed ha iniziato le sue trasmissioni il 1\u00ba aprile 1972. Sul digitale \u00e8 denominata JOKM-TV (DTV JOKM-TV) e occupa il canale 42 sulla banda UHF.\nTv Kanagawa \u00e8 membro della Associazione giapponese delle Stazioni televisive Indipendenti (JAITS).\nLa programmazione di tvk consiste in notiziari locali, musica alternativa, sport locali, spettacoli educativi, e anime come True Tears."}
{"id": "1607291", "revid": "125613673", "url": "https://it.wikipedia.org/wiki?curid=1607291", "title": "John Brahm", "text": "Figlio dell'attore e regista teatrale Ludwig Brahm e nipote del critico teatrale nonch\u00e9 regista Otto Brahm, segu\u00ec presto le orme familiari. Con il nome di Hans Brahm, cominci\u00f2 la sua carriera di attore sui palcoscenici di Vienna, Berlino e Parigi. Come gi\u00e0 aveva fatto suo padre, pass\u00f2 presto alla regia e debutt\u00f2 nel cinema dirigendo i dialoghi di un film di produzione franco-tedesca che aveva come protagonista la sua futura moglie, Dolly Haas.\nBiografia.\nNato nel 1893 in Germania, la lasci\u00f2 nel 1933 per riparare prima in Francia e poi, l'anno dopo, in Gran Bretagna dove nel 1936 gir\u00f2, insieme ad altri rifugiati, \"Giglio infranto\", un remake del capolavoro di David W. Griffith. Nell'ottobre dello stesso anno, si spos\u00f2 con l'attrice Dolly Haas, da cui avrebbe poi divorziato nel 1941. Nel 1937, raggiunti gli Stati Uniti, and\u00f2 a vivere a Hollywood, intraprendendo una lunga carriera cinematografica e televisiva. Incominci\u00f2 a lavorare per la Columbia Pictures per poi passare alla 20th Century Fox.\nA John Brahm si devono almeno una dozzina degli episodi originali della serie tv \"Ai confini della realt\u00e0 (The Twilight Zone)\", incluso il celebre \"Tempo di leggere\" (1959)."}
{"id": "1607292", "revid": "186283", "url": "https://it.wikipedia.org/wiki?curid=1607292", "title": "Television Kanagawa", "text": ""}
{"id": "1607293", "revid": "554814", "url": "https://it.wikipedia.org/wiki?curid=1607293", "title": "Cuneo", "text": "Cuneo (IPA: ) (\"Coni\" in piemontese; IPA: ) \u00e8 un comune italiano di abitanti, capoluogo dell'omonima provincia del Piemonte. \nLa citt\u00e0 \u00e8 sorta presso la confluenza dei corsi d'acqua Stura e Gesso, su un \"c\u00f9neo\" la cui caratteristica conformazione ne ha ispirato il nome.\nIl nucleo pi\u00f9 antico, e centro storico, \u00e8 caratterizzato da un impianto a scacchiera che, partendo dal vertice dell'immaginario cuneo scorre lungo una via mediana che sbocca sull'ampia piazza Galimberti: la citt\u00e0 fu infatti plasmata come cittadella militare antifrancese dai Savoia, ed \u00e8 uno dei pochi capoluoghi del Nord Italia ad avere origini moderne e non romane.\nGeografia fisica.\nTerritorio.\nIl territorio di Cuneo \u00e8 situato sull'altopiano sud-occidentale del Piemonte, in posizione centrale rispetto all'arco alpino, verso sud-ovest, aperto sulla Pianura Padana verso nord-est, a poche decine di chilometri dalle colline delle Langhe e distante circa , in linea d'aria, dal Mar Mediterraneo.\nLa presenza dei torrenti ha permesso la creazione di un grande parco fluviale cittadino, denominato Parco Fluviale Gesso e Stura.\nAll'interno del perimetro comunale, nella zona nord-ovest, scorre anche il torrente Grana.\nLa citt\u00e0 \u00e8 definita \"Capitale verde del Piemonte\".\nIl territorio ha un'altitudine compresa tra i s.l.m. (frazione Ronchi) e i s.l.m. (frazione San Rocco Castagnaretta).\nPer quanto riguarda il rischio sismico, la citt\u00e0 di Cuneo \u00e8 classificata nella zona 3, ovvero soggetta a scuotimenti modesti.\nCuneo \u00e8 distante alcune decine di km da diversi passi di montagna:\nColle dell'Agnello ( s.l.m.), a nord-ovest;\nColle della Lombarda (), a ovest;\nColle della Maddalena (), a ovest;\nColle di Tenda (), a sud;\nColla di Casotto (), a sud.\nClima.\nCuneo ha clima temperato sub-continentale, con inverni freddi, estati calde e afose. Per\u00f2 \u00e8 situata a oltre 500 metri di altitudine, il che contribuisce a rendere le estati pi\u00f9 sopportabili, grazie alla ventilazione: il mese pi\u00f9 caldo, luglio, ha una temperatura media di . Il pi\u00f9 freddo, gennaio, ha una media di . La temperatura media annua si attesta sui .\nLe precipitazioni annue ammontano in media a circa 950 millimetri, distribuite nell'arco di 81 giorni. Il regime pluviometrico \u00e8 molto simile a quello di Torino, con 2 massimi (uno, principale, in primavera; uno, secondario, in autunno) e 2 minimi (estivo e invernale).\nIl mese pi\u00f9 secco \u00e8 luglio () ed essendo nel sud del Piemonte, Cuneo \u00e8 meno esposta alle code delle perturbazioni atlantiche estive, foriere di temporali.\nLe nevicate sono frequenti: non solo a causa dell'altitudine, anche per il frequente effetto \"stau\" delle correnti di bora. Cuneo \u00e8 il capoluogo di provincia pi\u00f9 nevoso d'Italia. Sono presenti in media circa 20 giorni all'anno di nebbia (raramente di forte intensit\u00e0); il vento ha una media di ; la citt\u00e0 \u00e8 soggetta a brezza.\nCuneo non \u00e8 particolarmente umida, anche se nella stagione estiva le medie mensili a volte vanno oltre l'80% di umidit\u00e0 relativa.\nLa durata media annuale del giorno \u00e8 di 12 ore e 23 minuti.\nSecondo la classificazione di W. K\u00f6ppen, Cuneo appartiene alla fascia climatica \"Cfb\" (secondo i dati del trentennio '61-'90).\nStoria.\nLa fondazione.\nPoco o nulla \u00e8 noto dell'antichit\u00e0 di Cuneo, che si trova in una zona strategicamente importante per la sua posizione dominante e salubre, su un altopiano situato alla confluenza di due corsi d'acqua, il torrente Gesso e il fiume Stura di Demonte.\nRitrovamenti romani nella zona del centro storico (\"Contrada Mondov\u00ec\") fanno supporre la presenza di una grande villa romana; n\u00e9 \u00e8 da escludere che proprio sul \"c\u00f9neo\" sorgesse la citt\u00e0 di Auriate, di cui restano solo sporadiche informazioni (sede di episcopato e di una contea carolingia, probabilmente distrutta da un'incursione araba).\nSi suppone che Cuneo abbia ospitato una colonia di transfughi milanesi, nei giorni in cui la citt\u00e0 di Sant'Ambrogio sub\u00ec le ire di Federico I, imperatore del Sacro Romano Impero (noto come Federico Barbarossa), quando la grande citt\u00e0 fu distrutta e le reliquie, all'epoca famosissime, dei Re Magi furono traslate nella lontana citt\u00e0 di Colonia, sulle rive del Reno.\nLa documentazione storica inizia alla fine del XII secolo; nell'anno 1198 Cuneo s'impose come \"libero comune\": borgo franco da ingerenze marchionali, polo d'attrazione per le popolazioni limitrofe, soggette ai vincoli feudali tipici dell'epoca.\nIl territorio fin dall'epoca longobarda era sotto la giurisdizione dell'abbazia di San Dalmazzo di Pedona che dalla fondazione dipendeva dalla potente abbazia di San Colombano di Bobbio, abbazia regia e attivissimo centro di evangelizzazione e di rinascita agricola sotto la protezione del papa. L'abbazia di Pedona nel frattempo \u00e8 diventata un importante e ricco monastero, e ha accresciuto il suo potere grazie alla protezione dei reali longobardi, che intendevano utilizzarla come strumento di controllo.\nI monaci colombaniani di Pedona con la rete monastica longobarda in rapporto con l'abbazia di Bobbio ed il suo vasto feudo reale ed imperiale monastico, di cui facevano parte anche per la stessa regola, l'abbazia della Novalesa, di Villar San Costanzo e di Pagno ed il loro territorio, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. Diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio verso la marittima ligure con scambi di merci varie come olio, sale, spezie, legname, carne, ecc.\nIn seguito, fra il X e XI secolo, il territorio monastico di Pedona pur rimanendo autonomo, pass\u00f2 alle dipendenze del vescovo di Asti. La diocesi astense, incorporava, da almeno un paio di secoli, l'antico territorio dei Bagenni (trib\u00f9 ligure), gi\u00e0 importante municipio romano, con centro in Augusta Bagiennorum, prossima all'attuale cittadina di Bene Vagienna (in localit\u00e0 Roncaglia).\nIl territorio, probabilmente, era di pertinenza della distrutta citt\u00e0 di Auriate, compresa l'area di Bredolo, il Monregalese.\nIl corso della Stura segnava non soltanto il confine tra le diocesi di Asti e di Torino, ma anche il confine tra Liguria e Lombardia Occidentale o Superiore.\nLa leggenda vuole che le popolazioni di villaggi vicini (Quaranta e Brusaporcello), stanchi delle vessazioni dei marchesi del Monferrato e di Saluzzo, si fossero rifugiate sul \"Pizzo di Cuneo\" (ben riparato dai 2 torrenti) dove, probabilmente, prosperava una comunit\u00e0 di fuggiaschi milanesi, e abbiano fondato il borgo, con la protezione dell'abate del monastero di San Dalmazzo e del vescovo di Asti, dichiarandolo libero comune; una situazione non isolata, poich\u00e9 coevi, o di poco posteriori, sono i liberi comuni del Monte Vico (Mondov\u00ec) e di Savigliano.\nQuasi a confermare un'opposizione - non solo di fatto, anche di principio - alla potenza dei signori feudali, a capo del nuovo borgo furono posti 3 rettori: 2 nobili e 1 del popolo. Era il 23 giugno 1198, vigilia di San Giovanni Battista, con i fal\u00f2 che ardevano sulle alture e presso le porte del borgo, quando la gente di Cuneo acclam\u00f2 i suoi primi 3 rettori: Pipinus de Vignolio, il lombardo Peyre Rogna e Berardus de Valgrana.\nLa guerra con i marchesi di Saluzzo.\nNel 1204 i marchesi di Saluzzo dichiararono guerra ad Asti e Cuneo, per eliminare i principali alleati di Asti; nel 1206 il marchese Manfredo II di Saluzzo si dovette sottomettere ad Asti e viet\u00f2 agli abitanti di Villafalletto, Costigliole, Centallo e Romanisio di trasferirsi a Cuneo senza il suo permesso, per evitare lo spopolamento dei villaggi del marchesato.\nDal 1202 a Cuneo comincia un regime podestarile.\nNel 1204 i marchesi di Saluzzo, Monferrato, Busca, Ceva, del Carretto e di Clavesana si alleano con Alba e dichiarano guerra ad Asti e Cuneo.\nNel 1206 Manfredo II di Saluzzo si arrende.\nNel 1210 il marchese di Saluzzo Manfredo II e Guglielmo di Monferrato interruppero l'autonomia del comune, occupandolo con le armi; risulta che Cuneo avesse perso il favore del vescovo di Asti.\nSussistono documenti nella citt\u00e0 di Tolosa, pertinenti all'inquisizione contro i Catari (che devast\u00f2, proprio in quegli anni, la ricca Linguadoca, con una violenta crociata da parte dei Franchi del nord su precisa esortazione papale) in cui Cuneo \u00e8 sospettata di offrire ospitalit\u00e0 agli Albigesi in fuga, per questo motivo viene definita \"bourg tournant\" ovvero \"borgo ruotante\", localit\u00e0 che apriva le porte agli eretici senza patria e li assisteva, per immetterli nella Val Padana.\nAccusa gravissima: avrebbe potuto legittimare e giustificare l'intervento del marchese di Saluzzo, il quale non vedeva l'ora di togliersi quella spina dal fianco.\nIndipendenza, Cuneo diventa un libero comune.\nNel 1230 Cuneo si allea con Borgo San Dalmazzo e Savigliano; il milanese Oberto de Ozeno libera Cuneo, la fortifica e ne diventa podest\u00e0, ma verr\u00e0 ucciso in battaglia.\nPer vendicarsi della morte di Oberto, Milano dichiara guerra al marchese di Monferrato, cui verr\u00e0 sottratta la citt\u00e0 di Chivasso.\nLa storia di Cuneo come libero comune dur\u00f2 circa 30 anni; questo periodo fu caratterizzato da numerose alleanze: fino al 1237 con Milano, dal 1238 al 1250 con Federico II, dal 1251 al 1258 con Alba e Asti.\nL'occupazione fu di breve durata. Dieci anni dopo il comune risorse, probabilmente con l'aiuto dei Milanesi; nel 1238 Federico II riconobbe ai cuneesi la loro libert\u00e0.\nNel 1251 al podest\u00e0 vengono affiancati un giudice e un \"miles\", pagati 150 lire.\nCuneo era anche governata dal consiglio comunale, composto da un numero variabile di persone.\nNel 1259 cess\u00f2 la vita autonoma del comune, che aveva esteso la sua autorit\u00e0 nelle valli che, a raggiera, confluivano nell'altopiano tra i 2 torrenti, nonch\u00e9 sulle vicine valli del Grana e del Maira (scontrandosi con il potente monastero di San Dalmazzo).\nSottomissione a Carlo d'Angi\u00f2.\nNel 1260 l'alleanza con Carlo d'Angi\u00f2, futuro re di Napoli, ma ancora conte di Provenza, fin\u00ec per sfociare in una dedizione che sembrava conveniente per i cuneesi e per i provenzali.\nNel 1306 la zecca del regno di Napoli si trasferisce a Cuneo.\nIn tal modo, con Alba, Cuneo divenne il principale centro dei domini angioini in Piemonte; proprio allora apparve per la prima volta il nome 'Piemonte', a indicare i domini provenzali ai piedi dei monti, una volta superati i colli alpini.\nCuneo era capitale di un distretto che arrivava alle valli Stura, Gesso, Grana, Vermenagna; godeva di un proprio statuto, vantava notevoli franchigie fiscali e commerciali, batteva propria moneta.\nIn un sigillo del comune di Cuneo del 1379, custodito presso l'archivio storico di Torino, spiccano le insegne degli Angi\u00f2 (le 3 bande orizzontali rosse su campo bianco) con la legenda: \"Notum sit contis: Conium caput est Pedemontis\" (Cuneo \u00e8 la capitale del Piemonte). Nel 1309 muore Carlo II di Napoli, tutti i nobili del regno di Napoli si ritrovano a Cuneo per giurare fedelt\u00e0 a Roberto di Napoli.\nPer tutto il '200 a Cuneo ci fu, probabilmente, una mansione templare, attestata dal toponimo \"Spinetta\" e, soprattutto, da un documento del 1200, indizione terza, giorno 12 maggio, 2 anni dopo la costituzione a libero comune. Si tratta dell'alienazione di beni immobili da parte di Ugone, abate del monastero di San Dalmazzo al Borgo, nei confronti di un certo \u201cmesser Ursio\u201d, per l'importo di 200 lire astensi: tali beni confinavano, su un lato, con una \"via comunis\", per 2 lati con beni appartenuti all'abbazia e per il 4\u00b0 lato con la \"domus fratrum de Templo de Cuneo\" (da \"I Tempieri negli antichi Stati del Regno di Sardegna\" del cavaliere Ferrero di Ponsiglione). In localit\u00e0 Spinetta esiste ancora il toponimo di \"Torre dei Frati\" (Secondo molti storici francesi, principalmente Louis Charpentier, i toponimi riguardanti la rosa o la spina, come Epinay, Epine, Epinal, Epinac, Pinay, sono di probabile derivazione templare)\nA Cuneo erano presenti due \u201chospetali\u201d antichissimi: il primo, 'hospitale della Santa Croce', potrebbe essere appartenuto, in origine, ai Templari; l'hospitale di San Giovanni Battista' era gestito dagli Ospedalieri, noti anche come Cavalieri di San Giovanni e, in seguito, Cavalieri di Malta.\nCuneo come capitale angioina del \"Piemonte provenzale\" prosper\u00f2, con alterne vicende, per pi\u00f9 di 100 anni. Il legame con gli angioini fu interrotto in pi\u00f9 occasioni: tra il 1281 ed il 1305 Cuneo fu sottomessa al marchese di Saluzzo; tra il 1347 e il 1348 pass\u00f2, per la prima volta, sotto il dominio dei conti di Savoia, quindi fu soggetta all'autorit\u00e0 dei Visconti (1348-1356) che sembravano in procinto di diventare re dell'Alta Italia; poi, ancora una volta, torn\u00f2 a far parte del marchesato di Saluzzo (1356) per essere nuovamente assoggettata ai Visconti (1366-1372).\nAll'epoca Cuneo era un borgo aperto, commerciale, con logge di mercanti veneziani, pisani, genovesi, lombardi, provenzali e catalani (un'importante piazza commerciale sull'asse Lombardia-Provenza-Catalogna o, se si preferisce, Milano-Marsiglia-Barcellona); pare che la localit\u00e0 di Sant'Antonio Aradolo, all'imbocco della Valle Gesso - che portava al Colle delle Finestre, dove transitava un'antica strada romana - fosse, in origine, una stazione commerciale catalana.\nSottomissione ai Savoia.\nLa stagione angioina ebbe termine nel 1382, con la sottomissione dei cuneesi ai Savoia. Fu uno scambio concordato tra la regina Giovanna d'Angi\u00f2, desiderosa di rimpossessarsi del regno di Napoli, e Amedeo VI di Savoia, noto come il Conte Verde, signore della Savoia e conte d'Aosta e Moriana, dal 1343 al 1383. Il Conte le assicur\u00f2 il suo appoggio militare e, in cambio, ottenne i domini provenzali ai piedi dei monti (il 'Piemonte' delle origini), impresa che gli cost\u00f2 la vita, in quanto mor\u00ec di peste, mentre sosteneva la causa di Luigi d'Angi\u00f2 nel Meridione d'Italia, dopo la morte della regina Giovanna.\nCon il passaggio della citt\u00e0 ai Savoia inizi\u00f2 un nuovo periodo che vide l'inserimento graduale del comune nello Stato sabaudo, in via di crescita e di formazione definitiva.\nFu cos\u00ec che Cuneo si trasform\u00f2, da citt\u00e0 aperta e commerciale, in citt\u00e0 chiusa e militare; si rimpicciol\u00ec anche urbanisticamente, trasformandosi in borgo-fortezza, sull'asse Nord-Sud, Savoia-Nizzardo - o, se si preferisce, Chamb\u00e9ry-Torino-Nizza - cintura di contenimento dell'espansionismo francese verso la Val Padana, manifestatosi al termine della guerra dei 100 anni con l'Inghilterra e protrattosi nei secoli successivi, fino alle campagne napoleoniche.\nTale trasformazione avvenne nei due secoli che vanno dal trasferimento ai Savoia, ai tempi del Conte Verde (1382), fino alla morte di Emanuele Filiberto (1580).\nAssedi di Cuneo.\nQuesto periodo \u00e8 contraddistinto da una lunga serie di assedi, cui fu sottoposta la citt\u00e0.\nNel 1515 i cuneesi riuscirono ad allontanare dalle loro mura gli svizzeri, alleati del Sacro Romano Impero, in attesa dell'arrivo del re di Francia Francesco I.\nNel 1542 fu la volta di Claude d'Annebault, con i suoi 18.000 francesi, a essere costretto a battere in ritirata.\nNel 1557, sotto il comando del Conte Carlo Manfredi Luserna d'Angrogna, Cuneo sostenne vittoriosamente uno dei pi\u00f9 duri assedi della sua storia: dal maggio al 27 giugno, riuscendo a resistere alle preponderanti forze del maresciallo di Brissac; questo fatto salv\u00f2 lo Stato di Emanuele Filiberto; questi, riconoscente, concesse a Cuneo il titolo di \"citt\u00e0,\" con un diploma del 1559, e la facolt\u00e0 di inserire sullo stemma comunale le armi dei Savoia.\nNel 1639 e '41 furono le truppe di \"Madama Reale\" a cingere d'assedio la citt\u00e0.\nNel 1691 i soldati del generale francese Nicolas de Catinat furono battuti, dopo un duro assedio.\nNel 1744 a scontrarsi con le mura di Cuneo furono i franco-spagnoli (Guerra di successione austriaca); dopo aver superato il forte di Demonte, le truppe franco-spagnole arrivarono di fronte alla citt\u00e0 fortificata, pronta a sostenere un difficile assedio; in quegli anni era governatore della citt\u00e0 il barone Federico Leutrum (per l'esattezza barone Karl Sigmund Friedrich Wilhelm von Leutrum) che i cuneesi chiamavano, familiarmente, \"Bar\u00f9n Litr\u00f9n\"; gentiluomo di origine sassone, luterano, che il re Carlo Emanuele III di Savoia (noto con il soprannome di 'Carlin') aveva incaricato di difendere la citt\u00e0, vista la sua vasta esperienza in campo militare; il barone assolse egregiamente il suo compito e rimase a Cuneo, cercando di rinnovarla con iniziative edilizie, fino alla morte, in occasione della quale fu composta la famosa ballata del \"Bar\u00f9n Litr\u00f9n\", che ebbe vasto successo in Piemonte, per un paio di secoli.\nL'assedio cominci\u00f2 il 15 settembre 1744, con l'arrivo della prima bomba contro le mura di Cuneo; i cuneesi risposero con tanta foga da far tacere i nemici per pi\u00f9 di due giorni. I combattimenti continuarono per molto, con i gallo-ispani che distruggevano campanili e camini e i piemontesi che facevano di tutto per cacciarli, motivati dal barone Federico Leutrum, che amava molto quella che definiva gi\u00e0 la sua citt\u00e0. Il 29 settembre da Saluzzo il Re arriv\u00f2 con 25.000 uomini (su 40.000 di tutto l'esercito sabaudo) per soccorrere i 4.089 soldati a difesa di Cuneo. L'esercito si schier\u00f2 a Madonna dell'Olmo e l\u00ec, il 30 settembre, combatt\u00e9 una grande battaglia contro i nemici, che ne uscirono vincitori ma molto indeboliti. I 21 giorni di assedio successivi furono molto pi\u00f9 facili e l'11 ottobre il consiglio di guerra franco-spagnolo (composto dal Principe di Cont\u00ec per i francesi e dal Marchese Las Minas per gli spagnoli, sotto il comando generale dell'Infante di Spagna Don Luigi di Borbone), decise che, nelle notti successive, sarebbe avvenuta la ritirata. Il 21 ottobre l'assedio venne dichiarato concluso.\nOccupazione napoleonica.\nCon l'occupazione napoleonica si apre l'ultima fase della storia cuneese. Il giovane generale Napoleone, all'epoca ventisettenne, prese Cuneo senza necessit\u00e0 di assediare la citt\u00e0, a causa dello sbandamento generale dell'esercito sabaudo, seppur sostanzialmente integro, dopo le battaglie di Montenotte, Dego, Cosseria e San Michele di Mondov\u00ec.\nL'ultimo assedio che sostenne Cuneo fu quello del 1799, allorch\u00e9 l'esercito austro-russo allontan\u00f2 dalla citt\u00e0 i francesi, ma solo per pochi mesi poich\u00e9, l'anno successivo, la definitiva vittoria di Marengo assicur\u00f2 a Napoleone il totale controllo dell'Italia Settentrionale.\nNella stagione napoleonica la citt\u00e0, annessa all'Impero Francese, divenne capoluogo del dipartimento della Stura che anticip\u00f2, mezzo secolo prima e quasi nelle sue esatte dimensioni (l'antica provincia di Ceva con l'alta valle del Tanaro e le Alte Langhe furono annesse al dipartimento di Montenotte con capoluogo Savona), la definitiva provincia di Cuneo, creata con la legge del 1859.\nAlla restaurazione, nel 1817, Cuneo ebbe anche una sua diocesi e durante il Risorgimento tenne a battesimo i Cacciatori delle Alpi, volontari di Garibaldi.\nResistenza.\nDal 1943 al 1945 Cuneo fu, con le sue valli, uno dei maggiori centri della Resistenza (da Cuneo part\u00ec la Divisione Cuneense, per la Russia); Cuneo fu liberata dai partigiani il 28 aprile 1945.\nOnorificenze.\nCuneo \u00e8 tra le citt\u00e0 decorate al valor militare per la guerra di Liberazione, insignita della medaglia d'oro al valor militare, il 1\u00ba agosto 1947, per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nAltro.\nStrade e piazze.\nLe strade pi\u00f9 caratteristiche e importanti della citt\u00e0 sono:\nNumerose sono anche le piazze cittadine, tra esse:\nPercorsi porticati.\nI percorsi porticati, di circa , rivestono un ruolo importante nella vita della citt\u00e0, perch\u00e9 connettono le vie principali tra loro e consentono il passeggio, anche nelle giornate con condizioni meteorologiche avverse.\nEssi sono di grande variet\u00e0 strutturale e compositiva e, a seconda della loro matrice storica, si distinguono in tre tipologie:\nDa notare, inoltre, la differente altezza dei portici di via Roma, dovuta a un'errata e ingenua interpretazione dei progetti: \"Un errore di partenza non dovuto ai Cuneesi. Essendosi, questi, impegnati a rispettare scrupolosamente il progetto del grande architetto straniero cui era stato affidato l'incarico del Consiglio e avendo ricevuto, dal corriere, il plico contenente il progetto, ripiegato a met\u00e0, realizzarono fedelmente quanto vedevano\".\nNel complesso, Cuneo \u00e8 la quarta citt\u00e0 d'Italia per lunghezza dei suoi portici, alle spalle di Bologna, Torino e Padova.\nSociet\u00e0.\nEtnie e minoranze straniere.\nSecondo i dati Istat al 31 dicembre 2018, i cittadini stranieri residenti a Cuneo sono , pari all'11,2% del totale, cos\u00ec suddivisi per nazionalit\u00e0:\nReligione.\nNonostante la religione principale sia il cattolicesimo, in citt\u00e0 esistono diverse comunit\u00e0 religiose: Bah\u00e1'\u00ed, ebraica (presente sin dal XIV secolo, come testimoniano l'area del vecchio ghetto, la sinagoga ricca dei suoi arredi originari e il cimitero in via Basse S. Sebastiano), protestante, ortodossa-rumena, ind\u00f9, musulmana, Sikh e buddista.\nTradizioni e folclore.\nFesta della Madonna del Carmine: manifestazione religiosa e laica nel mese di luglio, che culmina con la grande processione solenne nel centro storico, alla quale partecipano 60 confraternite in costume tradizionale, che si svolge il 2\u00ba luned\u00ec di luglio, dalla fine del '500.\nCultura.\nIstruzione.\nBiblioteche.\nLa citt\u00e0 di Cuneo ha 17 biblioteche, sul suo territorio. Al fine di riunirle e farle conoscere, \u00e8 stata creata \"Biblioincitt\u00e0\", la rete cittadina formata dalle biblioteche presenti sul territorio, nata per facilitare e indirizzare i lettori nelle loro ricerche.\nLe biblioteche di Cuneo aderenti a \"Biblioincitt\u00e0\" sono:\nScuole.\nSul territorio del comune di Cuneo sono presenti 10 scuole dell'infanzia statali, 13 scuole dell'infanzia private paritarie, 18 scuole primarie statali, una scuola primaria privata paritaria, 6 scuole secondarie di primo grado statali, una scuola secondaria di primo grado privata paritaria, 11 scuole secondarie di secondo grado statali e 5 istituti di formazione professionale, di cui uno comunale.\nUniversit\u00e0.\nCuneo \u00e8 sede distaccata dell'Universit\u00e0 di Torino.\nLa citt\u00e0 \u00e8, inoltre, sede del Conservatorio Giorgio Federico Ghedini, dell'Accademia di Belle Arti e dell'Istituto Universitario per Mediatori Linguistici \"A. Macagno\".\nMedia.\nRadio.\nLe principali radio locali sono:\nCucina.\nIl dolce principe \u00e8 il Cuneese al rum, nato nel 1923 da un'idea di Andrea Arione e protetto dal Brevetto per Marchio d'Impresa dallo stesso inventore. Questo grosso cioccolatino \u00e8 formato da 2 cialde di meringa che racchiudono una crema pasticcera al cioccolato fondente e rhum, il tutto rivestito da uno strato di cioccolato fondente. Oggi i Cuneesi sono disponibili in diverse versioni, con e senza liquori, e in gran parte delle pasticcerie di Cuneo.\nGeografia antropica.\nUrbanistica.\nCuneo si svilupp\u00f2 come centro di strada - sulle vie del colle di Tenda e della Maddalena, che mettono in comunicazione il Piemonte con la Francia meridionale - e come mercato di prodotti agricoli e zootecnici, delle valli alpine e della pianura circostante. La posizione strategica della citt\u00e0 influ\u00ec in modo decisivo sulle sue vicende storiche nonch\u00e9 sullo sviluppo urbanistico. Infatti Cuneo (cui si apre una sola possibile direttrice di espansione, verso sud-ovest, cio\u00e8 verso Borgo San Dalmazzo) rimase, per secoli, racchiusa entro la cerchia originaria di mura. Fu solo dopo la demolizione della cinta muraria, opera dell'amministrazione napoleonica, all'inizio dell'800, che fu avviata l'espansione moderna della citt\u00e0, attorno alla grande piazza centrale (piazza Vittorio Emanuele II, oggi Piazza Galimberti), la pi\u00f9 grande d'Europa, nella sua tipologia, e lungo l'asse di corso Nizza, con uno sviluppo a pianta regolare, lento per tutto l'800 e fino alla prima guerra mondiale, con ritmo pi\u00f9 rapido fra le due guerre e specialmente dopo il '45.\nNell'attuale centro urbano il nucleo originario, incuneato fra i Belvederi di corso Stura e di corso Gesso, si contrappone nettamente ai quartieri recenti, sviluppatisi verso sud-ovest, caratterizzati da vie ampie e diritte, disposte attorno a piazza Galimberti e ai lati di corso Nizza, fiancheggiate da imponenti palazzi con spaziosi portici. Lo sviluppo urbanistico ha assunto un ritmo particolarmente celere dopo la seconda guerra mondiale e la citt\u00e0 si \u00e8 estesa, in particolar modo verso Borgo San Dalmazzo, occupando tutto l'altopiano, fino ai viali ricavati sui baluardi delle antiche fortificazioni e dominanti il corso del Gesso e della Stura.\nLe sedi delle attivit\u00e0 commerciali e gli uffici pubblici si condensano nel centro storico, che ha quasi perso l'antica fisionomia residenziale, in seguito allo spostamento interno degli abitanti, verso i nuovi quartieri. Le costruzioni pi\u00f9 alte della citt\u00e0 (tutte all'incirca 50 metri) sono il Faro della Stazione, la Torre Civica e il Palazzo Uffici Finanziari (PUF). Le varie fasi dello sviluppo topografico di Cuneo sono conseguenti all'andamento dell'espansione demografica della citt\u00e0, che aveva 6154 abitanti nel 1571 e 18.000 nel 1774. Dopo l'abbattimento delle mura e delle fortificazioni e il conseguente sviluppo edilizio la popolazione sal\u00ec a circa 25.000 abitanti alla fine dell'800 e si accrebbe di oltre 10.000 unit\u00e0 negli anni fra le 2 guerre. Nel 1965 la popolazione raggiunse i 50.380 abitanti, all'incirca pari al livello attuale (52.334 abitanti nel censimento del 2001).\nLa citt\u00e0 \u00e8 in una fase lenta ma concreta di sviluppo: da qualche anno \u00e8 stata raggiunta dall'autostrada (attraverso la A33 - in completamento). La principale via di accesso \u00e8 il Viadotto Soleri (chiamato colloquialmente \"Ponte Nuovo\" dai cuneesi), che attraversa tutta la valle del torrente Stura, con un percorso stradale che si sovrappone parzialmente ai binari ferroviari. La sua costruzione inizi\u00f2 nel 1913, per volere di Giovanni Giolitti e termin\u00f2 in epoca fascista, dopo una lunghissima gestazione, dovuta allo stillicidio di finanziamenti; la parte stradale fu inaugurata nel 1933 e quella ferroviaria nel 1937. \u00c8 divenuto tristemente noto col nome di \"Ponte dei Suicidi\" perch\u00e9 dai suoi parapetti si sono gettate pi\u00f9 di 150 persone; per evitare ci\u00f2 l'amministrazione comunale ha fatto innalzare le barriere del viadotto, per rendere pi\u00f9 difficili ulteriori tentativi di suicidio.\nNel 2007 viene inaugurato un nuovo ponte \u201cLa Est-Ovest\u201d che attraversa lo Stura; al ponte si connette una serie di circonvallazioni provenienti dai paesi limitrofi e che permettono un collegamento pi\u00f9 rapido con le Valli Maira, Stura, Gesso e un attraversamento pi\u00f9 rapido della citt\u00e0, per mezzo di una galleria, che sottopassa l'altopiano, tra nord e sud, il tunnel della pace.\nServita dall'aeroporto di Cuneo-Levaldigi, denominato \"Olimpica\", il quale ha voli in Italia e per localit\u00e0 estere, oltre a tratte low-cost, Cuneo, con i comuni limitrofi di prima cintura, crea un'area urbana di circa , per circa 130.000 abitanti.\nSuddivisioni storiche.\nLa citt\u00e0 \u00e8 cos\u00ec suddivisa (partendo da Nord):\nSuddivisioni amministrative.\nDal punto di vista amministrativo la citt\u00e0 \u00e8 suddivisa con i rispettivi comitati di quartiere nelle seguenti parti:\nInfrastrutture e trasporti.\nStrade.\nL'Autostrada A33 - Cuneo-Asti collega la citt\u00e0 con l'area fieristica di Cuneo e l'Autostrada A6 - Torino-Savona; sono presenti 2 uscite all'interno del territorio comunale, denominate \"Cuneo Centro\" e \"Cuneo Est\".\nUlteriori arterie stradali significative sono la cosiddetta \"Variante Est-Ovest\" (in realt\u00e0 si sviluppa in senso Nord-Ovest / Sud-Est) e la strada denominata \"bovesana\" che sorge sul sedime della dismessa linea ferroviaria Cuneo-Boves.\nFerrovie.\nLa stazione di Cuneo \u00e8 la principale stazione cittadina; \u00e8 servita da treni regionali, lungo la linea Fossano-Cuneo-Limone-Ventimiglia, svolti da Trenitalia, nell'ambito del contratto di servizio stipulato con la Regione Piemonte; fino al 1960 l'originario tracciato di tale linea rimase attivo quale ferrovia Cuneo-Boves-Borgo San Dalmazzo.\nUlteriori impianti cittadini erano la stazione di Cuneo Gesso, fino al 1937 unica stazione cittadina, chiusa al traffico nel 2012, a seguito della chiusura temporanea della linea Cuneo-Mondov\u00ec; la fermata di Roata Rossi, lungo la linea Savigliano-Saluzzo-Cuneo, soppressa nel 2003; la stazione di San Benigno di Cuneo, lungo la linea per Fossano.\nTranvie.\nDal 1877 Cuneo fu servita da un'estesa rete di tranvie a vapore, interurbane, chiuse entro il 1948:\nAeroporti.\nLa citt\u00e0 \u00e8 servita dall'Aeroporto Internazionale di Cuneo-Levaldigi, attualmente denominato \"delle Langhe e delle Alpi del Mare\", raggiungibile tramite la SS20.\nMobilit\u00e0 urbana.\nIl trasporto urbano e suburbano \u00e8 assicurato grazie alla Conurbazione di Cuneo, gestita dal Consorzio Trasporti GrandaBus.\nCuneo \u00e8 dotata di un ascensore inclinato panoramico che collega la parte bassa della citt\u00e0 (Porta Mondov\u00ec) con la zona centrale (Corso Giuseppe Garibaldi) con un percorso completamente immerso nel verde. Inaugurato nel 2009, ha una capienza di circa 25 persone.\nTra il 1908 e il 1968 Cuneo fu servita da una rete filoviaria.\nOspedali.\nA Cuneo si trovano due presidi ospedalieri, l'ospedale A.Carle, inaugurato nel 1936, e l'ospedale S.Croce, costruito tra il 1954 e il 1960.\nAmministrazione.\nGemellaggi.\nCuneo \u00e8 gemellata con le seguenti citt\u00e0:\nGemellaggi non istituzionali:\nSport.\nLa squadra cittadina pi\u00f9 in alto di categoria \u00e8 l'AC Cuneo 1905 Olmo (militante in Eccellenza). \nUlteriori compagini calcistiche, con sede nel comune sono l'Auxilium Cuneo, il San Benigno, la Madonna delle Grazie e il New Ronchi 2012, tutte accomunate dalla stabile militanza nelle divisioni dilettantistiche, a carattere locale o regionale.\nLievemente pi\u00f9 prestigiosa risulta essere la storia del calcio femminile cittadino. La maggior squadra del settore \u00e8 stata la Cuneo Calcio Femminile: fondata nel 1985, ha disputato 2 volte il campionato di Serie A, per poi cedere il proprio titolo sportivo alla Juventus Women di Torino nel 2017.\nCuneo ha pi\u00f9 volte ospitato l'arrivo di una tappa del Giro d'Italia tra il 1914 e il 2010.\nNel 2022 \u00e8 prevista la 13\u00b0 tappa Sanremo-Cuneo.\nCuneo \u00e8 inoltre legata alla storia del Giro come luogo di partenza della frazione Cuneo-Pinerolo, 17\u00aa tappa del Giro d'Italia 1949, in cui Fausto Coppi conquist\u00f2 la maglia rosa dopo aver scalato in solitaria il Colle della Maddalena, il Vars, il Izoard, il Monginevro e il Sestriere, giungendo a Pinerolo con 11'52\" su Gino Bartali. In memoria di quell'impresa il Giro ha poi ripetutamente inserito nel suo percorso il segmento tra Cuneo e Pinerolo (da ultimo nel 2019).\nDa Cuneo \u00e8 inoltre partita, il 22 luglio 2008, la 16\u00aa tappa (Cuneo-Jausiers) del 95\u00ba Tour de France; il giorno precedente la corsa a tappe francese aveva effettuato proprio nel capoluogo della Granda il 1\u00ba giorno di riposo all'estero della propria storia.\nLa societ\u00e0 di riferimento della pallavolo maschile cittadina \u00e8 stata a lungo il Piemonte Volley: nata nel 1958 come Cuneo Volley Ball Club e poi attiva fino al 2014, vanta quale maggior risultato la vittoria di 1 scudetto di massima serie. Scioltosi tale sodalizio, nel 2015 la tradizione \u00e8 stata rilevata dalla neocostituita societ\u00e0 Cuneo Volleyball Club, che \u00e8 ripartita dalla Serie B.\nIn ambito femminile, la squadra cittadina \u00e8 la VBC Cuneo Granda Volley, ora in Serie A1.\nImpianto di riferimento del volley cuneese, nonch\u00e9 maggior struttura sportiva della citt\u00e0, \u00e8 il palasport di San Rocco Castagnaretta, campo indoor le cui tribune possono accogliere 4.700 spettatori.\nIl club cittadino Cuneo Granda Basketball disputa gli incontri interni nella palestra comunale di Borgo San Giuseppe: la sua storia si \u00e8 integralmente dipanata dalla Serie C regionale, a calare.\nNel rugby \u00e8 attivo il Cuneo Pedona Rugby, militante nella serie C; gioca sul campo comunale di Madonna dell'Olmo.\nTra gli sport pi\u00f9 peculiari e rappresentativi del panorama agonistico cuneese, la pallapugno \u00e8 rappresentata dalla societ\u00e0 Pallonistica Subalcuneo, militante stabilmente nel maggior campionato nazionale (la Serie A), che ha vinto 12 volte, unitamente a 6 edizioni della Coppe Italia.\nSuo campo interno \u00e8 lo sferisterio comunale Francesco Capello, struttura scoperta, dotata di tribune per 1.290 posti.\nInfrastruttura cardine della pratica di tale sport \u00e8 il campo sportivo Walter Merlo, arena attrezzata di pista regolamentare in tartan da 6 corsie, nonch\u00e9 di tutti gli ausili atti alla pratica onnicomprensiva delle discipline atletiche.\nLe tribune scoperte hanno 400 posti."}
{"id": "1607295", "revid": "186283", "url": "https://it.wikipedia.org/wiki?curid=1607295", "title": "JOKM-TV", "text": ""}
{"id": "1607304", "revid": "729019", "url": "https://it.wikipedia.org/wiki?curid=1607304", "title": "Piccole Isole della Sonda", "text": "Piccole Isole della Sonda (in indonesiano Kepulauan Nusa Tenggara) \u00e8 un arcipelago che, insieme con le Grandi Isole della Sonda, costituisce l'arcipelago delle Isole della Sonda, a sua volta parte dell'arcipelago malese.\nGeografia.\nL'arcipelago delle Piccole Isole della Sonda \u00e8 costituito da sei isole principali e da un gran numero di isole minori tutte situate a est dell'isola di Giava. La superficie complessiva \u00e8 pari a circa 87.700\u00a0km\u00b2 sulla quale si distribuisce una popolazione di circa 12 milioni di abitanti. Si allineano a est di Giava (da ovest verso est) le isole di Bali, Lombok, Sumbawa, Flores, l'arcipelago di Solor e quello di Alor e l'isola di Atauro. A sud di queste Sumba, le isole Savu e l'arcipelago di Timor con Roti e Timor costituiscono la parte occidentale dell'arco esterno delle isole, e originano da fenomeni di subduzione.\nFatta eccezione per la parte orientale dell'isola di Timor, che, insieme con l'enclave di Oecusse e le isole di Atauro e Jaco costituisce uno Stato indipendente (Timor Est), l'arcipelago appartiene all'Indonesia e pi\u00f9 precisamente \u00e8 suddiviso nelle province di Bali, Nusa Tenggara Occidentale e Nusa Tenggara Orientale. Tra l'isola di Bali e quella di Lombok passa la cosiddetta linea di Wallace, il confine geologico tra Australia e Asia. L'isola di Komodo d\u00e0 il nome al drago di Komodo, la pi\u00f9 grande specie di lucertola del mondo. Sull'isola di Flores sono stati ritrovati resti fossili di ominidi di piccole dimensioni chiamati Homo floresiensis.\nLe Piccole Isole della Sonda sono, per la gran parte, di origine vulcanica; in una zona di subduzione la parte nord-occidentale della placca australiana si insinua sotto la placca eurasiatica provocando, tra l'altro, l'innalzamento della catena montuosa centrale che attraversa longitudinalmente l'isola di Timor. Le isole dell'arcipelago sono prevalentemente montuose: l'elevazione massima \u00e8 il monte Rinjani sull'isola di Lombok, che raggiunge i 3.726\u00a0m s.l.m. Le coltivazioni prevalenti sono il riso e il caff\u00e8, le risorse naturali sono petrolio, ferro, manganese e rame."}
{"id": "1607313", "revid": "36426", "url": "https://it.wikipedia.org/wiki?curid=1607313", "title": "Caratteri gotici", "text": ""}
{"id": "1607315", "revid": "36426", "url": "https://it.wikipedia.org/wiki?curid=1607315", "title": "Astrologi", "text": ""}
{"id": "1607316", "revid": "276327", "url": "https://it.wikipedia.org/wiki?curid=1607316", "title": "Littera antiqua", "text": ""}
{"id": "1607322", "revid": "155634", "url": "https://it.wikipedia.org/wiki?curid=1607322", "title": "Jan Hudec", "text": "Per la maggior parte della sua carriera ha gareggiato per la nazionale canadese, per passare poi a quella ceca dalla stagione 2016-2017.\nBiografia.\nNato da genitori cechi, Hudec si \u00e8 trasferito con la famiglia in Germania all'et\u00e0 di un anno. Dopo quattro anni e mezzo passati nel Paese europeo, si \u00e8 trasferito in Canada, a Calgary.\nStagioni 1997-2009.\nAttivo in gare FIS dal novembre del 1996, in Nor-Am Cup Hudec esordito il 24 febbraio 1997 a Banff/Mount Norquay in slalom speciale, senza completare la gara, e ha ottenuto il primo podio il 10 dicembre 2001 a Lake Louise in discesa libera (2\u00ba). Ha debuttato in Coppa del Mondo il 2 febbraio 2002 nella discesa libera di Sankt Moritz (49\u00ba) e il 20 febbraio successivo ha ottenuto a Le Massif in discesa libera la sua prima vittoria in Nor-Am Cup. Ha esordito ai Campionati mondiali a Sankt Moritz 2003, dove si \u00e8 piazzato 7\u00ba nel supergigante.\nNonostante avesse ottenuto, fino al febbraio 2007, solo alcuni piazzamenti nei primi quindici in Coppa del Mondo, l'11 febbraio 2007 \u00e8 riuscito a conquistare la medaglia d'argento nella discesa libera ai Mondiali di \u00c5re, nella gara vinta da Aksel Lund Svindal, e si \u00e8 piazzato al 7\u00ba posto nel supergigante. Il 24 novembre dello stesso anno ha ottenuto anche la prima vittoria, nonch\u00e9 primo podio, in Coppa del Mondo, nella discesa libera di Lake Louise; ai successivi Mondiali di Val-d'Is\u00e8re 2009 non ha completato la discesa libera.\nStagioni 2010-2016.\nAi XXI Giochi olimpici invernali di , sua prima presenza olimpica, si \u00e8 classificato 25\u00ba nella discesa libera e 23\u00ba nel supergigante; il 14 marzo dello stesso anno ha ottenuto a Burke in supergigante la sua ultima vittoria in Nor-Am Cup. L'anno dopo ha preso parte ai Mondiali di Garmisch-Partenkirchen 2011, dove si \u00e8 piazzato 25\u00ba nella discesa libera e non ha completato il supergigante, e il 20 marzo ha ottenuto a Whistler in supergigante il suo ultimo podio in Nor-Am Cup (3\u00ba).\nIl 4 febbraio 2012 ha ottenuto a Chamonix in discesa libera la sua seconda e ultima vittoria in Coppa del Mondo e ai successivi Mondiali di Schladming 2013 si \u00e8 piazzato 9\u00ba nella discesa libera e 12\u00ba nel supergigante. Il 20 dicembre 2013 ha conquistato in Val Gardena in supergigante il suo ultimo podio in Coppa del Mondo (2\u00ba) e il 16 febbraio 2014 ha vinto, a pari merito con Bode Miller, la medaglia di bronzo nel supergigante ai XXII Giochi olimpici invernali di , nella gara vinta dal norvegese Kjetil Jansrud; si \u00e8 inoltre classificato 21\u00ba nella discesa libera.\nStagioni 2017-2018.\nDalla stagione 2016-2017, dopo un anno di inattivit\u00e0, ha gareggiato per la nazionale ceca; ai Mondiali di Sankt Moritz 2017, suo congedo iridato, si \u00e8 classificato 39\u00ba nella discesa libera e 32\u00ba nel supergigante.\nHa disputato la sua ultima gara in Coppa del Mondo il 19 gennaio 2018, il supergigante di Kitzb\u00fchel che ha chiuso al 54\u00ba posto, e ai successivi XXIII Giochi olimpici invernali di , sua ultima presenza olimpica, si \u00e8 classificato 45\u00ba nella discesa libera e non ha completato il supergigante. Si \u00e8 ritirato al termine di quella stessa stagione 2017-2018 e la sua ultima gara \u00e8 stata lo slalom speciale dei Campionati cechi 2018, il 25 marzo a \u0160pindler\u016fv Ml\u00fdn, non completato da Hudec.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "1607343", "revid": "123730807", "url": "https://it.wikipedia.org/wiki?curid=1607343", "title": "Frankie Valli", "text": "Con loro ottenne il successo, grazie a canzoni quali \"Sherry\", \"Big Girls Don't Cry\", \"Walk Like a Man\", \"Rag Doll\", \"Bye Bye Baby\", \"Beggin'\" e \"Let's Hang On!\".\nIl magazine \"Rolling Stone\" lo ha posizionato all'ottantesimo posto nella lista dei migliori cantanti di ogni tempo.\nBiografia.\nFrancesco Stephen Castelluccio nacque a Newark in una famiglia italiana, primogenito di tre figli. Il padre Anthony Castelluccio svolgeva l'occupazione di barbiere, mentre la madre Mary Rinaldi lavorava presso un birrificio.\nFu ispirato a divenire un cantante all'et\u00e0 di undici anni, dopo che la madre lo accompagn\u00f2 al concerto di un giovane Frank Sinatra al Paramount Theatre di New York. Il suo primo mentore fu il cantante \"Texas\" Jean Valli, il quale ispir\u00f2 il suo nome d'arte. Castelluccio svolse, come il padre, il lavoro di barbiere, sino a quando non riusc\u00ec ad autofinanziarsi con gli introiti dal mondo della musica.\nOltre all'impegno con i The Four Seasons, ha avuto anche un'eccellente carriera solista, durante la quale ha cantato brani celebri come \"Can't Take My Eyes Off You\", \"My Eyes Adored You\" e \"Grease\".\nDegne di nota sono le canzoni \"Big Man in Town\", che ha avuto una \"cover\" italiana, presentata all'Edizione 1965 del Cantagiro da Vittorio Inzaina col titolo di \"Ti vedo dopo messa\" e \"Rag Doll\" (1964) che ha avuto una cover italiana dai Pooh (1966) col titolo di \"Quello che non sai\".\nNel 1975 il singolo \"My Eyes Adored You\" arriva primo nella Billboard Hot 100. Anche in Nuova Zelanda il brano arriva primo per quattro settimane.\nNel 2014 \u00e8 uscito il film \"Jersey Boys\", che racconta la storia del cantante e del gruppo di musicisti The Four Season.\nApparizioni televisive.\nValli ha partecipato alla quinta e sesta stagione de \"I Soprano\" nella parte del capitano della mafia newyorchese Rusty Millio.\nIn precedenza aveva anche preso parte a \"Full House\" e a un episodio di \"Miami Vice\"."}
{"id": "1607347", "revid": "287204", "url": "https://it.wikipedia.org/wiki?curid=1607347", "title": "Karoly Levitzky", "text": ""}
{"id": "1607350", "revid": "1762097", "url": "https://it.wikipedia.org/wiki?curid=1607350", "title": "Landa", "text": "La landa \u00e8 un \"habitat\" caratterizzato da una vegetazione arbustiva aperta, a crescita bassa, che si trova spesso su suoli acidi e poco fertili.\nLe lande possono trovarsi in tutto il mondo. Sono frequenti in Australia in zone umide e sub-umide, in particolare in seguito a incendi. In Sudafrica ci sono lande, pi\u00f9 diversificate ma di minore estensione, cos\u00ec come in California, in Nuova Caledonia, Cile e lungo le coste del Mar Mediterraneo. Oltre a queste grandi estensioni di lande, l'habitat pu\u00f2 trovarsi in altre zone, sparse qua e l\u00e0 in tutto il mondo (a eccezione dell'Antartide). In Europa le troviamo, ad esempio, in Francia: le \"Landes de Gascogne\" occupano un'intera regione naturale per circa 1,5 milioni di ettari, situata allo sbocco del bacino aquitano sull'Oceano Atlantico, e che si estende su ben tre dipartimenti dell'Aquitania.\nCaratteristiche.\nLe lande sono favorite dove le condizioni climatiche sono particolarmente calde e secche (specie in estate) e i suoli acidi, a bassa fertilit\u00e0, spesso sabbiosi e ben drenati. Le torbiere possono trovarsi solo dove il suolo \u00e8 poco drenato, ma sono di solito d'estensione minore. Le lande sono caratterizzate da arbusti bassi (0,2\u20132 m).\nLa vegetazione di una landa \u00e8 spesso molto ricca di piante e nelle lande dell'Australia si trovano circa 3700 specie endemiche o tipiche. Il \"fynbos\" del Sudafrica \u00e8 secondo solo alle foreste pluviali tropicali per biodiversit\u00e0 vegetale con oltre 7000 specie . Le lande europee hanno, invece, un aspetto spesso desolato e povero, con una flora composta per lo pi\u00f9 da brughi, eriche e ginestre.\nLe lande, che in Italia sono dominate dal brugo, si chiamano comunemente brughiere, sebbene talvolta si restringa questo termine solo alle lande che si trovano ai margini della Pianura padana e nella fascia prealpina. In Gran Bretagna le lande poste su colline e altopiani si chiamano \"moorlands\".\nLande antropogeniche.\nLe lande antropogeniche sono un paesaggio culturale che pu\u00f2 esser trovato in tutto il mondo in posti differenti come l'Europa settentrionale e occidentale, le Americhe, l'Australia, la Nuova Zelanda il Madagascar, e la Nuova Guinea, dove sono state create dall'abbattimento delle foreste naturali da parte dell'uomo nel corso dei secoli, nonch\u00e9 dal pascolo di animali e da incendi.\nIn alcuni casi questo processo pu\u00f2 andare avanti fino a che intere parti della landa sono ridotte a sabbia e dune sabbiose, con un microclima desertico , seccando le parti sabbiose che confinano con la landa ed esponendola al rischio di incendi. Recentemente \u00e8 stata riconosciuta l'importanza della conservazione di queste lande create dall'uomo e cos\u00ec le aree sono state protette. Tuttavia sono sempre minacciate dalla riforestazione naturale conseguente all'abbandono dei pascoli e dagli incendi artificiali nonch\u00e9 dall'espansione delle citt\u00e0.\nIn Italia.\nIn Italia, le lande sono tipiche di paesaggi poco fertili come le brughiere dell'Italia settentrionale, la Maremma, nonch\u00e9 delle aree costiere a clima mediterraneo dove si trova la tipica vegetazione di macchia e nell'area centrale, a clima continentalizzato (spesso definito \"steppico\") della Sicilia."}
{"id": "1607360", "revid": "457612", "url": "https://it.wikipedia.org/wiki?curid=1607360", "title": "Nationale Volksarmee", "text": "La Nationale Volksarmee (Armata Popolare Nazionale), abbreviato in NVA, fu l'insieme delle forze armate della Repubblica Democratica Tedesca. Furono fondate il 1\u00ba marzo 1956 sulle ceneri della \"Kasernierte Volkspolizei\" (Polizia Popolare Accasermata) (\"KVP\") e comprendeva:\nIn tempo di pace il responsabile della direzione generale, militare e politica della \"Nationale Volksarmee\" era il Ministro della Difesa Nazionale che esercitava il controllo sull'amministrazione, preparazione ed equipaggiamento delle Forze Armate. In caso di conflitto bellico tuttavia la direzione suprema sarebbe passata direttamente al Consiglio Nazionale della Difesa della Repubblica Democratica Tedesca, che era il principale strumento di direzione politica della Germania Est.\nLa \"Nationale Volksarmee\" era considerata il complesso militare pi\u00f9 preparato ed efficiente del Patto di Varsavia, a parte le Forze armate sovietiche e, secondo i piani degli alti comandi della coalizione del Blocco orientale, avrebbe dovuto svolgere, integrata nel Gruppo di forze sovietiche in Germania, un compito essenziale in caso di guerra convenzionale in Europa contro la NATO.\nDati generali sulle Forze Armate della DDR.\nForze terrestri (tra parentesi quelle mobilitabili in caso di guerra):\nIn caso di crisi bellica l'esercito poteva mobilitare altre 5 divisioni sotto la direzione del Comando Generale del Fronte Occidentale consistente in due Armate. Un'altra opzione prevedeva che le divisioni del Distretto Militare Nord si aggiungessero alle truppe polacche dell'Armata Costiera.\nDivisioni mobilitabili previste e loro assegnazione:\nForze di terra (Landstreitkr\u00e4fte).\nOrganizzazione delle forze di terra della NVA:\nTruppe subordinate direttamente al Comando delle Forze terrestri\nDistretto Militare Nord\u00a0\u2013 V (Neubrandenburg)\nDistretto Militare Sud\u00a0\u2013 III (Lipsia)\nForze aeree (Luftstreitkr\u00e4fte).\nOrganizzazione della Forza aerea e della Forza di difesa aerea (Luftstreitkr\u00e4fte/Luftverteidigung):\nTruppe subordinate direttamente al Comando della Forza aerea e della Forza di difesa aerea\nForze navali (Volksmarine).\nOrganizzazione della Marina popolare (situazione del 1985):\nAltri reparti:\nLe forze di polizia.\nLe forze di polizia della RDT erano fondamentalmente costituite dalle Truppe di frontiera della RDT, che avevano doppia natura di forza armata e forza di polizia, e soprattutto dalla Volkspolizei ossia la Polizia Popolare. Questa fu la forza di polizia nazionale della RDT. I suoi appartenenti venivano spesso soprannominati VoPos.\nIl Corpo fu fondato subito dopo la fine del secondo conflitto mondiale. I suoi appartenenti ricevevano un addestramento militare. La Polizia Popolare era come una sorta di secondo esercito, ma svolgeva fondamentalmente compiti di polizia civile.\nPresenza nel terzo mondo.\nI primi impieghi all\u2019estero della NVA risalgono agli anni 60\u2019 quando forniva consulenze militari e aiuti umanitari in varie regioni dell\u2019Africa e del Medio Oriente. Sotto il programma socialista chiamato Amicizia fra Popoli, la DDR si impegnava ad assistere i governi dei paesi del cosiddetto terzo mondo e filosovietici nella costruzione di infrastrutture, gestione e logistica militare ed estrazione di materie prime, come nel caso del Mozambico. Altri paesi assistiti includevano tra l\u2019altro Angola, Algeria, Libia, Iraq, Siria, Etiopia, Benin, Nigeria, Tanzania e la Repubblica del Congo. Seppure di presenza corposa, da 100 a 2000 unit\u00e0 per paese, i militari non sono mai stati coinvolti in operazioni militari o belliche nel stretto senso del termine, perlomeno in via ufficiale. Nonostante ci\u00f2 il settimanale occidentale Der Spiegel sugger\u00ec questa ipotesi nel 1980 con il titolo provocatorio \u201eHoneckers Afrika-Korps\u201c.\nFonti dell\u2019epoca citano un totale di circa 30000 truppe coinvolte nel programma di supporto. Nonostante vi siano ampie tracce di una corposa presenza militare della DDR nel mondo, si ritiene ormai che tale cifra sia sovrastimata rispetto agli effettivi reali negli anni 70\u2019 e 80\u2019.\nLavoravano all\u2019estero anche molti civili tra cui ingegneri e operai impegnati nella costruzione di grandi opere. A causa dell\u2019alta probabilit\u00e0 di fuga in paesi occidentali, questi gruppi spesso erano sorvegliati da personale militare o paramilitare della NVA senza divisa.\nEx soldati della \"Wehrmacht\" nell'NVA.\nIl seguente elenco comprende i nomi di generali e ammiragli NVA che si aggiudicarono la Croce Tedesca nella \"Wehrmacht\" durante la seconda guerra mondiale con la data di premiazione nonch\u00e9 con grado posseduto al tempo elencato dopo il nome.\nIl seguente elenco comprende i nomi di generali e ammiragli NVA che furono premiati con la Croce di Cavaliere della Croce di ferro nella Wehrmacht durante la seconda guerra mondiale con la data di premiazione nonch\u00e9 con grado posseduto al tempo elencato dopo il nome.\nDissoluzione e integrazione nella Bundeswehr.\nA seguito di una consultazione tra i segretari di stato del Ministro della Difesa nazionale, nel maggio del 1990 fu redatto un documento contenente specifiche ben precise riguardante i compiti e ruoli della NVA nel processo di unificazione della Germania. L\u2019esercito si impegnava, dal luglio dello stesso anno, a garantire la sicurezza dei cittadini tedeschi e del territorio nel periodo di transizione, intervenendo in maniera pacifica durante eventuali periodi di tensione. Inoltre, militari avevano il compito di assistere il gruppo di forze sovietiche in Germania durante lo smantellamento. La partecipazione ad eventuali operazioni di peacekeeping ONU divenne obbligatoria, attivit\u00e0 fino a quel momento evitata sebbene la Repubblica Democratica Tedesca fosse un membro delle Nazioni Unite. La sfida forse pi\u00f9 grande era la convivenza per oltre quattro anni sul suolo tedesco di truppe NATO e del Patto di Varsavia, poi successivamente alla sua disgregazione, della federazione Russa. Nonostante le iniziali preoccupazioni il processo si concluse in maniera impeccabile e le varie parti collaborarono senza intoppi.\nL\u2019integrazione del personale NVA nella Bundeswehr era problematica, reduci di due dottrine militari completamente opposte i soldati faticavano a convivere. Descritto come esercito del partito socialista, gli ex-membri erano spesso vittime di nonnismo e insulti. Anche le due scuole di strategia erano difficilmente integrabili. Le truppe effettive che avevano effettuato il passaggio erano poco pi\u00f9 11.000, un 10% scarso della NVA. Quasi tutti lasciarono la Bundeswehr poco tempo dopo.\nMoltissimi ex-membri furono portati in tribunale e processati secondo leggi non in vigore al tempo del loro servizio, quando ottemperavano alle leggi della DDR.\nNella repubblica federale, gli ex-NVA congedati non possono esibire il loro grado di servizio, e sui documenti ufficiali vengono classificati come \u201cappartenenti a forze armate straniere\u201d. Dal 1\u00ba marzo 2005 la voce diventa pi\u00f9 neutrale: \u201cservizio svolto fuori dalla Bundeswehr\u201d. Sebbene non vengano infrante leggi, manifestazioni pubbliche in memoria della NVA oggigiorno non sono ben viste e percepite dall'opinione pubblica.\nUtilizzazione del materiale dell'ex NVA dopo il 1991.\nL'NVA fu, in relazione all'equipaggiamento ed addestramento, uno dei pi\u00f9 forti eserciti del Patto di Varsavia. Fu dotato di un gran numero di moderni sistemi d'arma, maggiormente di origine sovietica, di cui una parte fu restituita all'Unione Sovietica nel 1990.\nI restanti equipaggiamenti e materiali furono molto sostanziosi. Grandi quantit\u00e0 di pezzi di ricambio, forniture mediche, equipaggiamenti per la guerra atomica, biologica e chimica, dispositivi d'addestramento e simulatori, ecc. dovevano essere smaltiti.\nUna delle prime misure prese dopo la riunificazione fu la rilevazione e la protezione di armi e dispositivi degli ex membri dell'NVA. L'operazione federale \"Material Depot Service Gesellschaft\" (MDSG) fu incaricato di prendere in custodia questo materiale e conservarlo. La MDSG utilizz\u00f2 1.820 persone che furono principalmente prese dalla Bundeswehr. La MDSG fu privatizzata nel 1994. Parte del materiale di difesa che fu preso venne consegnato gratuitamente ai beneficiari dei nuovi stati federati o ad altri dipartimenti, a musei, o alle nazioni amiche nel contesto delle forniture d'aiuto al terzo Mondo, o fu distrutto.\nL'eredit\u00e0 della DDR contava:\nAnche altri Stati cercarono di usufruire della svendita di materiale bellico cercando di acquistare mezzi relativamente nuovi e ben tenuti a prezzi modesti tra cui:\nMolti paesi della NATO avevano richiesto mezzi bellici a fini di valutazione, tra cui gli Stati Uniti con decine di aerei e un particolare interesse per i MiG-29, razzi, missili di ogni genere inclusa una corvetta lanciamissili di classe Tarantul. Spiccano tra i clienti anche l\u2019Italia con l\u2019acquisto di carri armati T-72 e la Gran Bretagna che procur\u00f2 equipaggiamenti per la Guerra elettronica. Numerosi paesi del terzo mondo ricevettero del materiale sotto forma di donazione. In totale l\u2019operazione port\u00f2 nelle casse dello Stato tedesco 1,2 miliardi di marchi.\nEquipaggiamento.\nDivise.\nI primi reparti della KVP, polizia accasermata, vestivano la medesima uniforme dei colleghi civili. Soltanto nel 1952 vennero introdotte uniformi vere e proprie, di color cachi monocolore, molto simili a quelle in uso all\u2019unione sovietica. In cerca di una identit\u00e0 propria furono condotti numerosi studi con il tentativo di distinguere i propri militari quanto pi\u00f9 possibile dal Bundeswehr, che adottava un vestiario molto simile a quello statunitense e definito da Willi Stoph \"\u00fcbergeh\u00e4ngtes kapitalistisches Kost\u00fcm\", un costume capitalista con enfasi negativa.\nLe nuove uniformi non hanno fatto altro che incrementare le perplessit\u00e0 poich\u00e9 erano molto simili a quelle della Wehrmacht, suscitando numerosi dibattiti e osservazioni ironiche nell\u2019ovest.\nCome mimetica, dopo una serie di sperimentazioni negli anni Cinquanta, venne adottato lo Strichtarn nel 1965. Il motivo sebbene molto semplice divenne subito una caratteristica distintiva della NVA. Consisteva in tessuto monocolore con sovraimpresse linee verticali larghe pochi millimetri, per motivi di complessit\u00e0 il verso era sempre lo stesso su tutti gli indumenti, permettendo cos\u00ec a tutti gli stabilimenti nazionali di fabbricare divise a basso costo. Lo \"Strichtarn\" rimase in dotazione fino al 1990 ed utilizzato da tutte le forze armate della DDR.\nArmi individuali.\nIn ottemperanza al COMECON, alla DDR non spettava la produzione di armi e pertanto quasi tutto il materiale utilizzato proveniva dall\u2019Unione Sovietica. La dotazione individuale delle truppe era quella standard del blocco socialista, pistola Tokarev TT-33 e fucili d\u2019assalto AKM/AK-74 inclusi tutti i derivati. L\u2019equipaggiamento era il medesimo per tutte le forze armate della NVA. Nella categoria di armi da reparto appartenevano le mitragliatrici RPD e il lanciarazzi RPG-7."}
{"id": "1607363", "revid": "1305772", "url": "https://it.wikipedia.org/wiki?curid=1607363", "title": "Bosconian", "text": "Bosconian \u00e8 uno sparatutto a scorrimento multidirezionale spaziale, prodotto da Namco nel 1981, in occidente pubblicato in licenza da Midway Games, e poi uscito anche per numerosi computer. \u00c8 uno dei primi videogiochi arcade a offrire la possibilit\u00e0 di continuare la partita in corso, preceduto di poco da \"Fantasy\".\nIl nome \"Bosconian\" si suppone un riferimento non ufficiale a Boskone, una fazione ostile della saga fantascientifica \"Lensman\", che era molto in voga in Giappone.\nModalit\u00e0 di gioco.\nScopo del gioco \u00e8 quello di distruggere, con una navetta spaziale, pi\u00f9 basi e navi nemiche possibili. La visuale \u00e8 dall'alto, con scorrimento in tutte le direzioni. La nave pu\u00f2 muoversi in otto direzioni, ed \u00e8 dotata di un'arma che spara contemporaneamente davanti e dietro di essa.\nLe basi, che devono essere distrutte per avanzare di livello, sono di colore verde e composte da sei cannoni sferici sistemati a esagono; una base viene demolita eliminando i sei cannoni, oppure sparando al suo nucleo centrale. Oltre che dalle loro armi sono difese da piccole flotte di navi; inoltre, il giocatore deve evitare asteroidi e mine.\nNella parte destra dell'interfaccia di gioco c'\u00e8 una minimappa, dove sono indicate le basi (riconoscibili da un pixel di colore verde).\nCome molti altri giochi dell'epoca, \"Bosconian\" non ha una fine, e continua fino a che il giocatore non ha esaurito le proprie vite. \nLa versione arcade \u00e8 dotata di una rudimentale voce campionata, caratteristica che Namco aveva sviluppato per il suo precedente \"King and Balloon\". La Midway pubblic\u00f2 anche dei libretti cartacei gratuiti con consigli di strategia per il gioco, distribuiti tramite espositori o richiesta postale.\nVersioni.\n\"Bosconian\" \u00e8 stato convertito ufficialmente per parecchi home computer giapponesi, dapprima dalla Namco per Sord M5 e MSX, poi dalla Dempa Shimbunsha per Sharp X1, Sharp X68000 e NEC PC-6001.\nNel 1987 la Mastertronic lo pubblic\u00f2 con il titolo Bosconian '87, scritto anche Bosconian Eighty Seven, per gli home computer occidentali Amstrad CPC, Commodore 64 e ZX Spectrum. Queste versioni, a basso costo, si differenziano maggiormente dalle altre per varie caratteristiche, tra cui l'arma base che spara solo in avanti a meno che si ottenga un potenziamento, la presenza di carburante limitato e di bombe da raccogliere, il pannello informativo in posizione diversa (in alto su C64, a sinistra/sotto sugli altri).\nIn tempi pi\u00f9 recenti \"Bosconian\" \u00e8 stato incluso da Namco nella raccolta \"Namco Museum\" per PlayStation e altre console ed emulato su Virtual Console per Wii."}
{"id": "1607367", "revid": "2184720", "url": "https://it.wikipedia.org/wiki?curid=1607367", "title": "Everything (Michael Bubl\u00e9)", "text": "Everything \u00e8 un singolo nominato ai Grammy dell'artista canadese Michael Bubl\u00e9 tratto dall'album \"Call Me Irresponsible\".\nIl singolo \u00e8 arrivato alla prima posizione della classifica dei singoli pi\u00f9 scaricati in Italia il 16 aprile 2007, tornandoci sorprendentemente a distanza di oltre un anno, il 27 giugno 2008.\nStile musicale.\nRispetto ai precedenti lavori di Bubl\u00e9, questo brano si discosta dal suo solito stile orientato verso gli arrangiamenti per grandi orchestre, e punta ad uno stile pi\u00f9 pop.\nIl video.\nIl video per \"Everything\" alterna scene in cui si vede Bubl\u00e9 eseguire il brano, ad altre in cui il cantante tiene un casting per attori ed intrattenitori, la cui scelta definitiva avviene solo alla fine del video. Il video \u00e8 stato postato sul popolare sito YouTube, dove \u00e8 stato visto 36 milioni di volte (18/12/2011). Nel video fanno una comparsa anche Whoopi Goldberg e Bono\nCover.\n\"Sei unica\" \u00e8 la versione italiana del brano pubblicata come singolo da Matteo Becucci nel 2010. Il brano (dalla durata di 3 min e 34 s), estratto dall'album \"Cioccolato amaro e caff\u00e8\", porta etichetta Sony Music."}
{"id": "1607371", "revid": "227211", "url": "https://it.wikipedia.org/wiki?curid=1607371", "title": "MSC2010", "text": "Mathematics Subject Classification 2010, in sigla MSC2010, \u00e8 la versione dell'autorevole schema di classificazione per le ricerche in matematica, Mathematics Subject Classification, che nel 2010 ha sostituito la versione MSC2000.\nUna prima bozza della revisione, chiamata MSC 2007, \u00e8 considerata superata. Tre successive revisioni sono state prodotte nel marzo, nel luglio, e nel novembre 2008; quest'ultima \u00e8 chiamata final. Le versioni sono disponibili in diverse forme: \nPer la comunicazione pubblica sulla revisione \u00e8 stato messo in funzione un sito wiki chiamato MSCwiki.\nLo schema di classificazione MSC 2008 (novembre) presenta 63 sezioni di primo livello, 527 di secondo livello\ne 5588 di terzo; di queste 387 sono sezioni di genere,\ncio\u00e8 sezioni che servono a specificare se un documento classificato appartiene a un genere come \nRispetto ad MSC 2000, le sezioni di primo livello rimangono invariate, quelle di secondo livello subiscono poche modifiche (ve ne sono un'ottantina di nuove, ma molte di queste sono servite per accentuare la gerarchia a tre livelli delle sezioni) e quelle di terzo livello vengono aumentate in misura sensibile (circa 500 aggiunte e circa 60 eliminate).\n\u00c8 previsto che lo schema MSC2010 rimanga in vigore con pochi ritocchi fino al 2019 e venga rimpiazzato nel 2020 da una nuova versione chiamata MSC2020."}
{"id": "1607372", "revid": "30610", "url": "https://it.wikipedia.org/wiki?curid=1607372", "title": "Izb\u00e0", "text": ""}
{"id": "1607373", "revid": "207913", "url": "https://it.wikipedia.org/wiki?curid=1607373", "title": "Arabia Petrea", "text": ""}
{"id": "1607375", "revid": "78273", "url": "https://it.wikipedia.org/wiki?curid=1607375", "title": "Super Mario Advance 3", "text": ""}
{"id": "1607376", "revid": "964734", "url": "https://it.wikipedia.org/wiki?curid=1607376", "title": "Martin Millar", "text": "Ha scritto romanzi, racconti, sceneggiature e graphic novel. Ha inoltre realizzato il romanzamento del film \"Tank Girl\" ed \u00e8 anche l'autore di una serie di romanzi incentrati sulla figura dell'investigatore Thraxas, pubblicati sotto lo pseudonimo di Martin Scott.\nNelle sue opere, che sfuggono a una rigida definizione di genere, elementi magici e forze soprannaturali si fondono in modo caotico e scanzonato con il mondo reale, dando cos\u00ec vita a una realt\u00e0 costellata di personaggi che si muovono in una sorta di sovrapposizione di dimensioni diverse. Molte delle sue storie sono ambientate a Brixton, quartiere londinese in cui l'autore ha vissuto per un periodo, e sono almeno in parte autobiografiche: in \"Love and Peace with Melody Paradise\" ed in \"Io, Suzy e i Led Zeppelin\" Millar stesso appare come personaggio.\nNel 2000 ha ricevuto il World Fantasy Award nella categoria \"miglior racconto\"."}
{"id": "1607379", "revid": "125609605", "url": "https://it.wikipedia.org/wiki?curid=1607379", "title": "Targhe d'immatricolazione della Moldavia", "text": "Le targhe d'immatricolazione della Moldavia vengono utilizzate per identificare i veicoli immatricolati nel paese esteuropeo.\nCaratteristiche.\nDal 1\u00ba aprile 2015 le targhe automobilistiche della Moldavia consistono in una combinazione di tre lettere non pi\u00f9 identificative del distretto e tre cifre. I caratteri sono neri su bianco riflettente, in metallo, ma nella banda laterale a sinistra, su fondo blu, in alto la bandiera dello Stato ha sostituito lo stemma nazionale, mentre in basso \u00e8 rimasta la sigla automobilistica internazionale MD di colore bianco. L'ologramma di sicurezza (in alto) e il bollino che certifica il controllo dei gas di scarico (in basso), nel formato su una riga posizionati tra lettere e cifre, rappresentano, unitamente all'adozione del font FE-Schrift, ulteriori innovazioni rispetto al sistema precedente. &lt;br&gt;Le dimensioni delle targhe standard per autoveicoli sono di 520 \u00d7 112 mm, quelle delle targhe con caratteri distribuiti su due righe (anche per motoveicoli) sono di 245 \u00d7 134 mm; le targhe d'immatricolazione su doppia linea per rimorchi, semirimorchi e veicoli speciali misurano rispettivamente 340 \u00d7 204 mm e 250 \u00d7 204 mm.\nBadge.\nDal 1\u00ba gennaio 2017 viene utilizzato un badge circolare applicato sulle targhe anteriori e posteriori, realizzato in materiale resistente agli agenti esterni. Al centro sono impressi l'anno del prossimo controllo tecnico ed il numero di serie del badge, sul bordo sono indicati invece i mesi di ispezione tecnica periodica dell'anno successivo. Il colore di fondo del badge cambia annualmente.\nFormati speciali.\nI rimorchi, compresi quelli agricoli, possono avere targhe con caratteri disposti su una o due righe: nel primo caso il blocco alfanumerico \u00e8 L 000 LL (0 = cifra e L = lettera sequenziale), nel secondo caso la riga superiore \u00e8 occupata da tre lettere, in quella inferiore si trova invece la banda blu seguita dalle tre cifre (LLL/000). Quest'ultimo schema vale anche per le macchine agricole, che per\u00f2 presentano la banda blu in alto a sinistra e le lettere di dimensioni leggermente inferiori rispetto ai numeri.&lt;br&gt;Nei motocicli, invece, le cifre sono impresse sulla riga superiore e le lettere su quella inferiore. &lt;br&gt;Le targhe dei taxi da marzo 2015 e quelle degli autobus dal 1\u00b0 marzo 2014 sono di colore giallo indiano con scritte nere. \nLe targhe anteriori delle vetture ufficiali del Presidente della Repubblica (per il codice in uso nelle targhe posteriori, vedi \"infra\") hanno soltanto lo sfondo con la bandiera nazionale, senza cifre e lettere. &lt;br&gt;\u00c8 possibile avere targhe personalizzate, con una combinazione standard composta da tre lettere e tre cifre; previo pagamento di una sovrattassa, si pu\u00f2 anche richiedere una serie costituita da tre lettere ed una sola cifra, del tipo codice_1.\nSistema terminato il 31 marzo 2015.\nCaratteristiche.\nDa dicembre 1992 al 31 marzo 2015 a sinistra erano posizionati in alto lo stemma nazionale, fino al 1995 adesivo e poi stampato, e in basso la sigla automobilistica internazionale MD (MLD fino al 1993, quando fu rimpiazzata per evitare la confusione con uno dei codici non ufficiali delle Maldive) di colore nero; una linea nera verticale li separava da due lettere (con l'eccezione della capitale Chi\u0219in\u0103u che ne aveva una sola: \"C\" o \"K\") identificative della circoscrizione territoriale competente per l'immatricolazione. Queste erano anteposte ad un blocco alfanumerico costituito da due ulteriori lettere (una sola nelle macchine agricole) che avanzavano in progressione da \"AA\" e tre cifre. Il font usato era il DIN. Le dimensioni erano le medesime del formato attuale. &lt;br&gt;Dal 2008 venne concessa, seppure con un costo aggiuntivo, l'opportunit\u00e0 di scegliere la serie alfanumerica posposta alla sigla identificativa dell'area di immatricolazione o di ridurre la numerazione ad una sola cifra o due invece di tre. &lt;br&gt;Nel formato introdotto il 1\u00b0 novembre 2011 le targhe erano state modificate soltanto nella parte sinistra, cio\u00e8 eliminando la linea nera verticale e ponendo all'interno di una banda blu le lettere \"MD\" di colore bianco in basso e lo stemma dello Stato in alto.\nSigle emesse da marzo 2003 al 31/03/2015 e relative aree di immatricolazione.\nI distretti che nella tabella sotto riportata sono contrassegnati con un asterisco si trovano interamente nel territorio controllato dalla repubblica moldava della Transnistria, pertanto le rispettive sigle erano emesse soltanto per i veicoli immatricolati in Transnistria i cui proprietari avessero la residenza in Moldova. L'unico distretto indicato con due asterischi (quello di Dub\u0103sari) si trova in parte in Transnistria e in parte in Moldova, perci\u00f2 le relative targhe sono state emesse con continuit\u00e0 nel territorio all'interno dei confini della repubblica di Moldova, mentre in quello di Transnistria venivano rilasciate solo se i proprietari dei veicoli l\u00ec immatricolati fossero residenti in Moldova. \nSigle in uso da dicembre 1992 a luglio 1999 e rispettivi distretti o municipalit\u00e0.\nN.B. Dal 1995 le targhe con sigle BE, GR, RB, SL e TR venivano emesse soltanto per i veicoli immatricolati in Transnistria i cui proprietari erano residenti in Moldova. \nTransnistria.\nLe targhe d'immatricolazione della Repubblica Moldava della Transnistria (la cui indipendenza non \u00e8 stata riconosciuta n\u00e9 dall'ONU n\u00e9 da alcuno Stato), emesse presumibilmente a partire dal 1995, sono composte da una lettera identificativa dell'area di immatricolazione, tre cifre e due ulteriori lettere progressive (a partire da \"AA\") comuni all'alfabeto latino e cirillico. Hanno le medesime dimensioni e lo stesso colore di quelle della Moldavia; il font utilizzato \u00e8 una variante del DIN. Non \u00e8 presente la banda blu; a sinistra \u00e8 impressa in alto la bandiera semplificata (cio\u00e8 priva di falce, martello e stella) della repubblica, mentre in basso, al posto della sigla automobilistica internazionale \"MD\", \u00e8 posizionato un ologramma adesivo rotondo al cui interno \u00e8 ripetuta la combinazione della targa. &lt;br&gt;Sono in circolazione anche targhe posteriori su due linee, oltre che per autovetture (del tipo \"T123/AA\"), per camion, rimorchi e macchine agricole. Le targhe di queste ultime hanno forma esagonale, con gli angoli inferiori smussati, e misurano 288 \u00d7 206 mm.&lt;br&gt;I camion e i rimorchi hanno sulla riga superiore le due lettere, su quella inferiore la sigla del distretto o della municipalit\u00e0 seguita dal numero di tre cifre. &lt;br&gt;I motocicli hanno due lettere (la prima identifica la provenienza) in alto e tre cifre in basso; la sequenza nelle macchine agricole, le cui targhe presentano le lettere di dimensioni pi\u00f9 piccole delle cifre, \u00e8 invertita. &lt;br&gt;Per i ciclomotori vengono emesse targhe su un'unica linea, prive di bandiera ed ologramma e con la sigla distrettuale che precede il numero di tre cifre (es.:codice_2). &lt;br&gt;Da agosto 2012 \u00e8 possibile avere targhe personalizzate a pagamento, con combinazioni di cifre e/o lettere dell'alfabeto latino o cirillico che possono essere scelte liberamente; i veicoli con queste targhe, tuttavia, non sono autorizzati a varcare i confini. &lt;br&gt; Le targhe della Transnistria sono valide solamente in Russia, Bielorussia, Ucraina, Abcasia e Ossezia del Sud. Nell'adesivo ovale da incollare sul retro dei veicoli, la sigla automobilistica internazionale della Moldavia (MD) viene usata pi\u00f9 spesso del codice non ufficiale PMR (\"Pridnestrovian Moldavian Republic\").\nRappresentanze diplomatiche.\nA partire dal 2012 il formato delle targhe diplomatiche \u00e8 analogo a quelle in circolazione in Moldavia, con scritte blu e codice CD (che sta per \"Corpul Diplomatic\" in moldavo). Il primo numero a sinistra delle lettere, quello a tre cifre, \u00e8 identificativo del Paese della rappresentanza: 001 - Federazione Russa, 002 - Ucraina, 003 - Ossezia del Sud; il secondo numero, a due cifre, \u00e8 seriale e inizia da 001.\nPolizia.\nA luglio del 2019 \u00e8 stato introdotto un nuovo formato per i veicoli in dotazione alla Polizia: il bordo e i caratteri sono blu scuro su fondo bianco, non c'\u00e8 pi\u00f9 la linea verticale nera a destra della bandiera e dell'ologramma. Nelle autovetture la bandiera e le lettere MB\u0394 (iniziali di \u041c\u0438\u043d\u0438\u0441\u0442\u0435\u0440\u0441\u0442\u0432\u043e \u0412\u043d\u0443\u0442\u0440\u0435\u043d\u043d\u0438\u0445 \u0414\u0435\u043b, ossia \"Ministero dell'Interno\" in russo) precedono uno spazio ed una numerazione a tre cifre, nelle motociclette la bandiera e due cifre progressive sormontano le lettere suddette. Rappresentazione schematica dei formati per auto (in alto) e moto (in basso):\nTarghe neutrali.\nNel marzo 2013 \u00e8 stato deciso di introdurre, per i soli veicoli che trasportano merci o persone tra il territorio moldavo e la Transnistria, targhe neutrali alfanumeriche con caratteri neri su fondo bianco riflettente, la cui emissione tuttavia \u00e8 incominciata il 10 settembre 2018. Queste non forniscono alcuna indicazione sulla provenienza e sono sprovviste di bandiere o stemmi; le lettere AB sono seguite da due numeri (il primo di due e il secondo di tre cifre) separati da uno spazio.&lt;br&gt;Alla fine del 2019 la Moldova e la Transnistria hanno concordato l'introduzione di un nuovo tipo di targhe neutrali per la regione secessionista. Emesse a partire dal 2020, anche queste presentano caratteri neri su uno sfondo bianco riflettente e sono sprovviste sia di stemmi sia di lettere indicative della provenienza dei veicoli. Il numero di registrazione \u00e8 composto da tre lettere non identificative dell'area di immatricolazione seguite da o (nel formato su due righe) sopra tre cifre. Per evitare di replicare i numeri di targa moldavi, la serie per il formato standard su una linea \u00e8 iniziata con le lettere ZJA, mentre quella per il formato quadrato su doppia linea \u00e8 iniziata con le lettere PXA.\nSigle automobilistiche e rispettive aree di immatricolazione (in romeno e in russo).\nN.B. I codici contrassegnati con un asterisco sono riservati ai ciclomotori."}
{"id": "1607384", "revid": "6923", "url": "https://it.wikipedia.org/wiki?curid=1607384", "title": "Ginevra Jones", "text": "Ginevra Jones \u00e8 una serie televisiva australiana realizzata nel 2002. In Italia \u00e8 trasmessa da Rai Sat Smash. La serie si compone di 26 episodi suddivisi in due stagioni."}
{"id": "1607386", "revid": "1305772", "url": "https://it.wikipedia.org/wiki?curid=1607386", "title": "Cometa Machholz", "text": "Ci sono numerose comete chiamate cometa Machholz, scoperte o coscoperte da Donald Edward Machholz:\nIn altre due comete \"Machholz\" \u00e8 parte del nome:"}
{"id": "1607388", "revid": "306856", "url": "https://it.wikipedia.org/wiki?curid=1607388", "title": "Bronzi di Botorrita", "text": "I Bronzi di Botorrita sono alcune placche di bronzo ritrovate dagli archeologi nei pressi di Botorrita (Spagna). Redatte in alfabeto iberico, sono una tra le pi\u00f9 importanti testimonianze della lingua celtiberica e, pi\u00f9 ampiamente, delle lingue celtiche continentali. Sono state rinvenute nel sito dell'antica Contrebia Belaisca e vengono conservate al Museo provinciale di Saragozza.\nIl Bronzo I.\nLa placca bronzea identificata come \"Bronzo I\" reca iscrizioni su entrambi i lati. Quello indicato come \"lato B\" riporta un elenco di formule onomastiche. Il \"lato A\" offre invece un vero testo, solo parzialmente decifrato: si ritiene che riporti un testo legislativo, con divieti e relative sanzioni. Lo scritto, in lingua celtiberica, rappresenta una delle principali fonti per l'intera famiglia delle lingue celtiche continentali, delle quali le testimonianze sono assai scarse.\nDal punto di vista linguistico, l'iscrizione mostra sia tratti caratteristici e comuni a tutte le lingue celtiche (la perdita di /p/ a inizio parola, le alterazioni vocaliche, la vocalizzazione in /ri/ della /r/ vocalica, l'esito in sonore delle cosiddette \"sonore aspirate\" dell'indoeuropeo), sia elementi esclusivi, interpretati generalmente come arcaismi (le lingue celtiche insulari, quelle di pi\u00f9 ampia attestazione, sono tutte infatti cronologicamente di molto posteriori alle continentali): tra le principali, la conservazione di dittonghi, l'assenza della doppia flessione, la presenza di posposizioni anzich\u00e9 preposizioni, il genitivo tematico in \"-o\".\nIl Bronzo II.\nQuello identificato come \"Bronzo II\" \u00e8 l'unica iscrizione interamente tradotta: redatta in latino, \u00e8 datata 87 d.C. Anc'esso un testo giudiziario, \u00e8 stato ritrovato tra Saragozza e Alag\u00f3n.\nIl Bronzo III.\nRinvenuta nel 1992, la lamina detta \"Bronzo III\" \u00e8 gravemente corrosa, tanto che una lettura completa \u00e8 possibile solo ai raggi X. La placca \u00e8 priva di un pezzo, anche se la parte scritta si presenta completa.\nIl contenuto \u00e8 una lunga lista di nomi propri celtiberi, disposti su quattro colonne su un lato della lastra. L'ipotesi pi\u00f9 accreditata \u00e8 che si tratti di un elenco dei duecento abitanti, uomini e donne, di Contrebia Belaisca.\nIl Bronzo IV.\nIl \"Bronzo IV\" \u00e8 stato ritrovato nel 1994 a Jaul\u00edn, in un cumulo di terreno riportato in seguito a lavori di ampliamento stradale: per questo non \u00e8 possibile determinarne la datazione stratigrafica, anche se \u00e8 stato collocato tra la fine del II e l'inizio del I secolo a.C. Non si presenta integro: a essere arrivata fino a noi \u00e8 solo la parte centrale del bronzo, di 14x16 cm; \u00e8 inciso su entrambi i lati in alfabeto iberico e il testo \u00e8 in lingua celtiberica."}
{"id": "1607389", "revid": "729019", "url": "https://it.wikipedia.org/wiki?curid=1607389", "title": "Linea Ljublinsko-Dmitrovskaja", "text": "La Linea Ljublinsko-Dmitrovskaja () o linea 10, \u00e8 una linea della metropolitana di Mosca a servizio dell'omonima citt\u00e0, capitale della Russia. Aperta nel 1995 con un tratto limitato, fino al 2007 \u00e8 stata conosciuta come linea Ljublinskaja. La linea, che attraversa la citt\u00e0 da nord a sud, si estende per e conta 23 stazioni.\nStoria.\nAll'inizio degli anni ottanta, il piano di sviluppo di Mosca propose diverse idee sulla risoluzione del sovraffollamento delle stazioni dell'anello centrale (linea Kol'cevaja), in quanto quasi tutte le stazioni di interscambio si trovavano a ridosso di tale linea.\nNel tentativo di risolvere il problema, fu progettata la futura linea Ljublinskaja, in modo da avere i punti di interscambio al di fuori dell'anello centrale della linea Kol'cevaja. L'ultimo obiettivo della nuova linea era di estendere la metropolitana fino ai nuovi quartieri in sviluppo di Mar'ino e Ljublino, a sud della capitale.\nIl disegno iniziale seguiva il tragitto della Via Ljublinskaja, non lontano dalle rive della Moscova. Tuttavia, dopo diverse discussioni, il progetto fu alterato e la linea continu\u00f2 verso ovest fino a raggiungere il Viale Volzhsky, per poi svoltare verso sud verso il quartiere di Lyublino. Nonostante la decisione avesse tagliato fuori la possibilit\u00e0 di scambio con la linea diretta verso Kursk, permise alla metropolitana di entrare pi\u00f9 efficacemente all'interno del quartiere.\nIl cambiamento dei piani, unito alle crisi finanziarie che bloccarono la costruzione delle metropolitane negli anni novanta fecero s\u00ec che il primo tratto fosse aperto gi\u00e0 in ritardo. Alla fine del 1995 fu inaugurata la prima tratta, e un anno dopo raggiunse Maryino. Durante la costruzione, furono affrontati diversi problemi, in particolare alla stazione Dubrovka, che fu lasciata incompleta a causa delle vicine fabbriche che scaldavano il terreno, impedendo all'acqua di essere congelata per permettere la costruzione delle aree sotterranee. Tuttavia, alla fine degli anni '90, a causa delle crisi finanziarie che paralizzarono le industrie, i costruttori della metropolitana riuscirono a compiere l'opera.\nNonostante i ritardi, la linea rappresenta uno dei metodi pi\u00f9 moderni per la costruzione delle metropolitane. Le stazioni in profondit\u00e0 furono costruite con fondamenta monolitiche uniche, anzich\u00e9 la tradizionale base tubolare. In due delle stazioni pi\u00f9 profonde fu anche introdotto il nuovo design del muro a colonna. Per garantire un maggiore isolamento idrosolare, sono stati utilizzati nuovi materiali, come vetri in fibra.\nLo sviluppo delle future estensioni \u00e8 stato rimandato per molti anni e paralizzato per mancanza di denaro, e solo nel 2005 \u00e8 ripresa la costruzione della seconda tratta, che si dirige verso il centro cittadino; Trubnaja \u00e8 stata la prima stazione ad essere aperta nel 2007.\nIl secondo segmento dell'estensione centrale \u00e8 stato aperto il 19 giugno 2010 (la costruzione \u00e8 stata ripresa solo all'inizio del 2007) e comprende le stazioni Dostoevskaja e Mar'ina Ro\u0161\u010da.\nPer quanto riguarda l'estensione sud della linea, comprendente le tre stazioni di Borisovo, \u0160ipilovskaja e Zjablikovo, i lavori sono iniziati nel 1997, ma sono stati sospesi nel 2000 per riprendere nel 2008. Le stazioni sono state aperte il 2 dicembre 2011.\nL'estensione della linea da Mar'ina Ro\u0161\u010da verso l'area nord-ovest della citt\u00e0, verso la stazione di Petrovsko-Razumovskaja, era originariamente prevista per essere aperta nel dicembre 2015, ma a causa di ritardi le stazioni della tratta sono state aperte il 16 settembre 2016.\nL'ulteriore estensione verso nord, comprendente tre stazioni, con capolinea Seligerskaja \u00e8 aperta dal 22 marzo 2018.\nMateriale rotabile.\nLa linea \u00e8 servita dal deposito Pe\u010datniki (n\u00b015). Sin dall'apertura della linea, sono in servizio i vagoni 81-717/714 (incluse le modifiche .5 e .5M). Dal 1998 al 2004 sono stati ricevuti alcuni nuovi treni \"Yauza\" 81-720/721 (e .1), ma oggi la loro produzione si \u00e8 fermata. Alcuni \"Yauza\" sono ancora in serbizio, ma tutti i nuovi treni sono ora 81-717/714.5M.\nEventi recenti e sviluppi futuri.\nAttualmente ci sono tre aree distinte per lo sviluppo della linea.\nEstensione centrale.\nLa seconda tratta ha aperto con Trubnaja nell'agosto 2007, e Sretensky Bulvar nel dicembre successivo. Il secondo segmento, aperto nel 2010, include le stazioni di Dostoyevskaya e Mar'ina Ro\u0161\u010da; la prima fu progettata come stazione di interscambio con la futura stazione della Linea Kol'cevaja, ma per ora, a causa di mancanza di fondi, il progetto \u00e8 in dubbio.\nSezione Dmitrovskij (settentrionale).\nLa costruzione di questa sezione, diversamente da altre tratte, non \u00e8 stata mai avviata, e sono ancora in corso discussioni sul percorso preciso della linea. Nonostante questo, il percorso pi\u00f9 probabile \u00e8 quello di un'estensione da quattro stazioni da Marina Roshcha a Likhobory con stazioni intermedie Sheremetyevskaja, Butyrsky Chutor, Petrovsko-Razumovskaja, dove \u00e8 previsto l'incrocio con la linea Serpuchovsko-Timirjazevskaja. L'entrata in funzione della tratta \u00e8 prevista per il 2013.\nIn seguito, la linea continuer\u00e0 verso nord verso i quartieri di Beskudnikovo, Degunino e Lianozovo. Si suppone che l'intera tratta sar\u00e0 operativa per il 2020, e per quell'anno dovrebbe essere pronta anche l'estensione verso il quartiere Severnoye, oltre il MKAD, forse in forma di metropolitana leggera.\nSezione Lyublinskij (meridionale).\nIn modalit\u00e0 separata, \u00e8 iniziata nel 1997 la costruzione di tre stazioni (Borisovo, Shipilovskaja, e Zyablikovo) a partire da Marino; l'importanza di questa sezione sta nel fatto che Zyablikovo \u00e8 una stazione di interscambio con la stazione Krasnogvardejskaja della linea Zamoskvoreckaja. La tratta \u00e8 stata inaugurata nel 2011."}
{"id": "1607393", "revid": "339392", "url": "https://it.wikipedia.org/wiki?curid=1607393", "title": "Linea Lyublinskaya", "text": ""}
{"id": "1607395", "revid": "767487", "url": "https://it.wikipedia.org/wiki?curid=1607395", "title": "Comportamento d'acquisto", "text": "Il comportamento d'acquisto \u00e8 l'insieme delle motivazioni che spingono il consumatore all'acquisto di un prodotto e/o servizio offerto da un'impresa.\nEsso induce uno o pi\u00f9 consumatori ad orientare le loro scelte su un prodotto pi\u00f9 che su un altro o su prodotti succedanei o alternativi ed \u00e8 fortemente influenzato dalle disponibilit\u00e0 economiche dei consumatori che sono disponibili ad acquistare un certo prodotto in un dato mercato."}
{"id": "1607397", "revid": "107661501", "url": "https://it.wikipedia.org/wiki?curid=1607397", "title": "Riflesso spinale di Galant", "text": "Il riflesso spinale di Galant \u00e8 uno dei riflessi neonatali, viene definito anche semplicemente riflesso della colonna vertebrale.\nPresentazione.\nIl neonato presenta automaticamente un riflesso, che si manifesta attraverso l'incurvamento omolaterale del tronco, quando avviene la stimolazione paravertebrale nella regione dorso-lombare.\nUtilizzi.\nUtili sono tali riflessi per comprendere immediatamente se vi siano paralisi dei nervi anche a livello cerebrale,(Paralisi cerebrale infantile) pi\u00f9 in generale si utilizzano per comprendere la situazione del sistema nervoso del neonato. \nEponimo.\nLa denominazione deriva dal neurologo russo Johann Susmann Galant che per primo lo descrisse, insieme ad altri riflessi del corpo."}
{"id": "1607403", "revid": "436907", "url": "https://it.wikipedia.org/wiki?curid=1607403", "title": "Sunn O)))", "text": "I Sunn O))) sono un gruppo musicale drone doom metal statunitense, formatosi a Seattle nel 1998.\nIl loro nome prende spunto dal logo dell'azienda Sunn che produce amplificatori per strumenti musicali. La band \u00e8 formata da Stephen O'Malley (gi\u00e0 attivo nei Khanate e nei Burning Witch) e da Greg Anderson (militante nei Goatsnake e cofondatore della Southern Lord Records), che si occupano entrambi di tutta la strumentazione della band. La loro musica \u00e8 una miscela che incorpora elementi di drone doom metal, black metal, musica d'ambiente e post-rock."}
{"id": "1607404", "revid": "486946", "url": "https://it.wikipedia.org/wiki?curid=1607404", "title": "Pino Sgobio", "text": ""}
{"id": "1607420", "revid": "22995", "url": "https://it.wikipedia.org/wiki?curid=1607420", "title": "Riflesso Spinale di Galant", "text": ""}
{"id": "1607421", "revid": "1654832", "url": "https://it.wikipedia.org/wiki?curid=1607421", "title": "Roberto Alpi", "text": "Biografia.\nHa lavorato soprattutto in produzioni televisive ed \u00e8 noto al grande pubblico per l'interpretazione di Ettore Ferri, personaggio protagonista della soap opera \"CentoVetrine\".\nAttivo in teatro, ha partecipato tra l'altro a diverse commedie fra cui quelle di Pirandello. Sempre per il teatro, ha portato una commedia intitolata \"Honour\", in giro per l'Italia con Paola Pitagora.\nHa recitato anche nello sceneggiato di Rai Radio 2 \"Il nome della rosa\" (2005).\nIl 21 dicembre 2015 \u00e8 entrato a far parte del cast della soap italiana di maggior successo, \"Un posto al sole\", nel ruolo di Giancarlo Petrone, recitando al fianco di Nina Soldano.\nNel 2019 entra nel cast della soap opera di Rai 1 \"Il paradiso delle signore\" nel ruolo di Achille Ravasi.\nVita privata.\n\u00c8 stato sposato con l'attrice Marina Giulia Cavalli, dalla quale ha avuto nel 1994 la figlia Arianna, morta il 16 novembre 2015 all'et\u00e0 di 21 anni."}
{"id": "1607422", "revid": "986213", "url": "https://it.wikipedia.org/wiki?curid=1607422", "title": "Bartolomeo Fernandes", "text": "\u00c8 stato proclamato santo da papa Francesco nel 2019.\nL'appellativo \"dei Martiri\" ricorda la chiesa di Santa Maria dei Martiri dove fu battezzato e sostitu\u00ec quello di Vale adottato in memoria del nonno.\nBiografia.\nBartolomeo Fernandes ricevette l'abito domenicano l'11 novembre 1528 e comp\u00ec il noviziato nel convento della citt\u00e0 natale, concludendo gli studi filosofici e teologici nel 1538. Pass\u00f2 alla docenza nei conventi di Lisbona, da Batalha e \u00c8vor\u00e0 (1538-1557); divenne quindi priore del convento di Benefica a Lisbona (1557-1558).\nLa regina del Portogallo, Caterina, lo design\u00f2 a succedere all'arcivescovo di Braga, il carmelitano Baltesar Limpo e venne confermato da papa Paolo IV con la bolla \"\"Gratiae divinae praemium\" datata 27 gennaio 1559. L'ordinazione episcopale gli venne conferita il 3 settembre nella chiesa di San Domenico a Lisbona dal vescovo di Coimbra Jo\u00e3o Soares. Aveva accettato la carica per ubbidienza al suo priore provinciale, il venerabile Luigi di Granata, il quale, designato in un primo tempo dalla regina, l'aveva invece consigliata di presentare il suo confratello.\nIl 4 ottobre 1559 inaugur\u00f2 nella vastissima arcidiocesi la sua missione apostolica, che si fece molteplice, con visite pastorali, impegno per l'evangelizzazione del popolo e composizione di opere dottrinali: redasse a questo scopo un \"Catechismo o dottrina cristiana e pratiche spirituali\" (15\u00aa edizione nel 1962). Ebbe sollecitudine per l'educazione e la santificazione del clero, con l'istituzione scuole di teologia morale in molti luoghi della diocesi e la composizione di opere dottrinali.\nLa sua produzione letteraria conta trentadue opere, tra le quali lo \"Stimulus Pastorum\" (22 edizioni, offerto ai padri partecipanti ai concili Vaticano I e II.\nNel 1560 affid\u00f2 ai Gesuiti gli studi pubblici favorendo l'istituzione del collegio di San Paolo. Dal 1561 al 1563 prese parte al concilio di Trento, presentando 268 petizioni, sintesi di interpellanze per la riforma della Chiesa. Per attuare le disposizioni del concilio, organizz\u00f2 nel 1564 un sinodo diocesano, seguito nel 1566 da un sinodo provinciale. Nel 1570 si impegn\u00f2 perch\u00e9 il rito di Braga non fosse abrogato e, anche grazie al suo interessamento, la bolla \"Quo primum\" di papa Pio V che promulga il Messale romano, ammette i riti che avessero pi\u00f9 di duecento anni di antichit\u00e0. Nel 1571 inizi\u00f2 la costruzione del \"Seminario conciliare\" in Campo Vinha.\nIl 6 novembre 1581 rinunci\u00f2 all'ufficio di arcivescovo e si ritir\u00f2 nel convento domenicano di Viana do Castelo, sorto per sua iniziativa nel 1561, per dedicarsi agli studi ecclesiastici.\nAlla sua morte, il 16 luglio 1590, venne acclamato dal popolo con l'appellativo di \"arcivescovo santo, padre dei poveri e degli infermi\". Il suo sepolcro \u00e8 venerato nell'antica chiesa della Santa Croce.\nIl culto.\nDichiarato venerabile da papa Gregorio XVI il 23 marzo 1845, papa Giovanni Paolo II il 7 luglio 2001 riconobbe il miracolo proposto per la beatificazione, celebrata il 4 novembre.\nNel 2019 \u00e8 stato esteso il suo culto alla Chiesa universale da papa Francesco e cos\u00ec \u00e8 diventato santo per equipollenza.\nLa memoria liturgica \u00e8 il 16 luglio.\nGenealogia episcopale.\nLa genealogia episcopale \u00e8:"}
{"id": "1607427", "revid": "33689", "url": "https://it.wikipedia.org/wiki?curid=1607427", "title": "Super Mario Advance 4", "text": ""}
{"id": "1607430", "revid": "1934238", "url": "https://it.wikipedia.org/wiki?curid=1607430", "title": "Nobilt\u00e0 di toga", "text": "Con nobilt\u00e0 di toga (\"noblesse de robe\" in lingua francese) era denominata la classe dei nobili francesi che nel regime antecedente la rivoluzione del 1789 occupavano funzioni governative, di amministrazione della giustizia e di amministrazione delle finanze pubbliche. In diversi studi storici essa viene descritta con le espressioni \"noblesse de fonction\" e \"noblesse d\u2019\u00c9tat\", in ragione del carattere servente di tale tipologia di nobilt\u00e0 e della fonte di legittimazione di tale ceto. \nStoria.\nCostoro, in modo particolare quelli che si occupavano di giustizia, dovevano aver compiuto adeguati studi giuridici presso una universit\u00e0 giungendo a \"indossare la toga\", cio\u00e8 conseguire la laurea (la toga era d'obbligo allora alla discussione della tesi).\nL'espressione \"nobilt\u00e0 di toga\" si contrappone a quella di \"nobilt\u00e0 di spada\", ovvero la classe aristocratica di antica origine (\"noblesse ancienne\"), occupante le tradizionali funzioni militari del gruppo sociale di provenienza.\nI \"nobili di toga\" erano in gran parte discendenti di persone che avevano acquisito a titolo onorifico un ufficio od una carica nell'amministrazione delle finanze o nella magistratura. Questi uffici o cariche erano trasferibili ereditariamente o alienabili, anche se questa possibilit\u00e0 non fu ufficializzata che nel 1604 sotto Enrico IV con l'editto detto della \"Paulette\".\nQuesto passaggio delle cariche da padre in figlio favor\u00ec la nascita di una coscienza di gruppo molto forte. In questo modo l'aristocrazia della \"nobilt\u00e0 di toga\", i membri del Parlamento, spesso appartenenti da lunga data alla nobilt\u00e0, rivendicavano orgogliosamente l'appartenenza a questa casta di fronte agli stessi nobili \"di spada\".\nNonostante in origine l'accesso a questo tipo di nobilt\u00e0 avvenisse grazie alla vendita delle cariche da parte dei re, sempre alla ricerca di fonti di finanziamento, il processo tese a stabilizzarsi a partire dal XVII secolo, poich\u00e9 i discendenti cos\u00ec nobilitati si opponevano all'ingresso nella loro cerchia di persone considerate, sotto questo aspetto, plebee. Le proteste degli appartenenti alla \"nobilt\u00e0 di toga\" costituirono sempre un problema per il monarca quando questi cercava, per recuperare denaro all'erario, di favorire ingressi massicci in questa categoria creando nuove cariche.\nI contrasti fra le due nobilt\u00e0 non furono mai completamente sopiti e non era raro vedere figli cadetti di un \"nobile di toga\" entrare nelle armate del re quando il diritto di subentrare al padre nella carica era gi\u00e0 destinato al figlio primogenito. Molte famiglie della nobilt\u00e0 di toga si aggregarono a quella di spada, adottandone i comportamenti. Il caso del maresciallo di Belle-Isle (1684-1762), maresciallo di Francia nel 1741, discendente dal celebre ministro delle finanze di Luigi XIV, Fouquet, \u00e8 significativo a tal riguardo.\nFra i \"nobili di toga\" pi\u00f9 famosi troviamo Montesquieu, Cartesio o i d'Ormesson."}
{"id": "1607433", "revid": "130040", "url": "https://it.wikipedia.org/wiki?curid=1607433", "title": "Pietro di Borbone-La Marche", "text": "Origine.\nPietro, secondo la \"Histoire g\u00e9n\u00e9alogique et chronologique de la maison royale de France\" era il figlio maschio primogenito del secondo conte di La Marche del casato dei Borbone, Conte di Ponthieu e connestabile di Francia, Giacomo I e della moglie, Giovanna di Chatillon Saint-Paul, figlia di Ugo di Ch\u00e2tillon, Signore di Cond\u00e9, e di Giovanna di Dargies.&lt;br&gt;Giacomo I di Borbone-La Marche, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlio del Signore e poi primo duca di Borbone, conte di Clermont e conte di La Marche, Luigi I e della moglie, Maria di Avesnes, che, secondo il capitolo n\u00b0 78a della \"Chronologia Johannes de Beke\" era figlia del Conte di Hainaut e conte d'Olanda e di Zelanda Giovanni e della moglie, Filippa di Lussemburgo (1252-6 aprile 1311).\nBiografia.\nNel settembre del 1356, suo padre, GiacomoI, partecip\u00f2 alla Battaglia di Poitiers, dove venne fatto prigionieri dagli inglesi di Edoardo il Principe Nero.\nLiberato, dopo il trattato di Br\u00e9tigny, del maggio 1360, suo padre, Giacomo I, invest\u00ec Pietro Cavaliere.\nPietro si impegn\u00f2, assieme a suo padre, nel tentativo di sgominare le bande di mercenari che, resi liberi dopo il trattato di Br\u00e9tigny, che, durante la guerra dei cent'anni, aveva momentaneamente riappacificato il regno di Francia ed il regno d'Inghilterra, depredavano le campagne francesi.&lt;br&gt;Al seguito del padre, Giacomo, che aveva il comando delle truppe regie, il 2 aprile 1362, furono sconfitti a Brignais, nei pressi di Lione, dalla compagnia di ventura dei Tard-Venus; suo padre, Giacomo mor\u00ec a Lione il 6 aprile, in seguito alle ferite riportate durante la battaglia.&lt;br&gt;Giacomo I fu tumulato nella chiesa dei Francescani di Lione.\nAlla morte del padre, Pietro, figlio maschio primogenito, gli succedette come Pietro I conte di La Marche.&lt;br&gt;Pietro fu conte per pochi giorni, in quanto ferito nella stessa battaglia, sopravvisse al padre solo per qualche giorno.&lt;br&gt;Pietro, come il padre, fu tumulato nella chiesa dei Francescani di Lione. Il titolo di conte di La Marche pass\u00f2 quindi al fratello, il secondogenito Giovanni."}
{"id": "1607436", "revid": "2043609", "url": "https://it.wikipedia.org/wiki?curid=1607436", "title": "Maria Antonia Gioseffa di Borbone-Parma", "text": "Era la terza figlia (la seconda femmina) del duca Ferdinando I di Parma, Piacenza e Guastalla e della principessa austriaca Maria Amalia d'Austria, non si spos\u00f2 mai e divenne principessa-badessa del capitolo delle nobili dame di Parma e dal 1839 anche principessa-badessa del capitolo delle nobili dame di Piacenza, come le sorelle e la madre era una sostenitrice del dispotismo illuminato.\nBiografia.\nInfanzia.\nEra la terza figlia del duca di Parma Ferdinando I e dell'arciduchessa Maria Amalia d'Austria. Gli furono imposti i nomi di Maria Antonia Gioseffa Teresa, in onore dei suoi padrini, la regina Maria Antonietta, la regina Maria Carolina, il Re Luigi XVI di Francia e l'imperatrice Maria Teresa d'Austria.\nQuando fu battezzata, fu insignita dei titoli di Principessa di Parma, Piacenza e Guastalla, com'era consuetudine tra le principesse parmensi, anche sua sorella Carolina ebbe quel titolo e lo ebbero anche le sue sorelle minori, Maria Carlotta, Maria Anna, Maria Giovanna e Maria Cristina Amalia, ebbe inoltre il titolo di \"Madame Deuxi\u00e8me\" in quanto la Corte di Francia era in ottimi rapporti con quella di Parma. \nLa madre Amalia, ventottenne, ricevette una lettera dalla sorella Antonietta, delfina di Francia, quest'ultima aveva scritto alla sorella che il re Luigi XV di Francia era stato colpito dal vaiolo e sarebbe morto presto e che lei sarebbe diventata Regina, Amalia, per la gioia, diede alla figlia il nome della sorella.\nMaria Antonia Gioseffa crebbe con il fratello e le sorelle nella corte ducale del Palazzo di Colorno, nel Casino dei Boschi e nel Palazzo del Giardino a Parma, dove era affettuosamente chiamata \"Tognina\". \nQuando la zia materna di Antonia, Cristina, visit\u00f2 Parma nel 1774, descrisse cos\u00ec la famiglia di Antonia alla madre Maria Teresa d'Austria: \"Amalia \u00e8 rimasta bella come quando lasci\u00f2 Vienna sei anni fa, ma il suo fisico \u00e8 stato appesantito dalle tre gravidanze, suo marito Ferdinando \u00e8 un uomo bello e alto, i suoi ventitr\u00e9 anni non si notano, sembra pi\u00f9 giovane, i deliziosi figli di questa coppia sono uno pi\u00f9 bello dell'altro, Carolina, la pi\u00f9 grande, \u00e8 bella, alta e bionda, il suo sguardo malinconico \u00e8 illuminato dai suoi occhi blu, Ludovico, il secondogenito, \u00e8 allegro e spensierato, gioca spesso con la sorella Antonia, che dire di lei, \u00e8 allegra, felice e serena, dei tre \u00e8 la pi\u00f9 vivace, ma il suo sguardo sereno nasconde profonda sensibilit\u00e0.\"\nEra dotata per la pittura e ed ebbe come insegnanti Giuseppe Baldrighi e Domenico Muzzi, due pittori di corte ed insegnanti all'Accademia d'Arte di Parma, fu allieva della celebre pittrice francese \u00c9lisabeth Vig\u00e9e Le Brun e molti dei suoi ritratti si trovano nella cappella ducale di San Rocco.\nPrigionia.\nMaria Antonia e le sue sorelle Carlotta e Cristina rimasero con i genitori fino all'invasione napoleonica del 1796,le altre due sorelle di Antonia, Anna e Giovanna, scapparono poco dopo l'arrivo delle truppe francesi e trovarono rifugio presso Roma e Napoli, quando Napoleone Bonaparte invase il ducato di Parma e mise agli arresti domiciliari i genitori di Antonia, Maria Amalia e Ferdinando, la famiglia reale da quel momento visse in costante terrore perch\u00e9 la rivoluzione francese aveva contagiato anche Parma, che cominci\u00f2 a voler vedere morta la famiglia di Antonia.\nMaria Antonia e sua sorella Carlotta erano descritte come: \"Befane che pregano\", disse Napoleone quando le vide per la prima volta.\nA volte il cibo che davano alla famiglia reale era poco e poco curato e Antonia temeva che i francesi avrebbero ucciso lei e la sua famiglia.\nQuesta previsione si avver\u00f2: Suo padre Ferdinando fu avvelenato dai rivoluzionari e mor\u00ec dopo un'indigestione. Maria Antonia era sempre stata affezionata alla madre e quando finalmente scapparono a Praga ebbero pi\u00f9 tempo per stare insieme.\nQuando scapparono da Parma, i francesi scortarono Antonia, Carlotta e Cristina con la madre fino a Praga, Antonia e le sorelle furono avvertite da Napoleone: \"Se scappano verranno trovate e fucilate\", quindi la famiglia reale di Parma rimase a Praga fino alla morte di Napoleone, da allora Antonia e le sorelle si allontanano, Antonia and\u00f2 a Roma, Carlotta and\u00f2 a Guastalla e Cristina rimase a Praga.\nMaria Antonia, dopo esser andata via da Parma, decise di andare a Vienna, la citt\u00e0 dove era nata sua madre, durante il viaggio scrisse una lettera alla zia Maria Carolina d'Austria:\n\u00ab\"Cara zia, stiamo per fare sosta a Innsbruck, poi da l\u00ec arriveremo a Vienna, il viaggio \u00e8 stato faticoso e in alcuni momenti ho visto la mia vita svanire, le truppe francesi erano anche a Piacenza e quando sono uscita dal ducato non mi \u00e8 stato risparmiato alcun'orrore, una folla inferocita mi ha urlato contro ed io ho creduto che non sarei uscita viva da Piacenza. Per fortuna adesso sono quasi arrivata, avrei voluto vedere anche tutti gli altri zii, ma ho appreso che Ferdinando \u00e8 morto poco prima di mia madre e Massimiliano non ha superato una crisi di febbre, per fortuna tu e la zia Maria Elisabetta siete ancora vive e mi donate un amore fortissimo, anche se siamo distanti.\"\u00bb\nMaria Antonia venne accolta a Vienna dalla zia Maria Carolina, le due passarono molto tempo insieme, e finalmente ad Antonia pass\u00f2 il trauma vissuto durante la prigionia, considerava Carolina come una seconda mamma, quindi il loro rapporto era perfetto.\nNoviziato.\nMaria Antonia, quando torn\u00f2 a Parma, avrebbe dovuto sposarsi, aveva appena ventotto anni, era considerata una delle principesse d'Italia pi\u00f9 attraenti insieme alla sorella Carolina di Borbone-Parma e alla cugina Luisa Maria Amalia di Napoli, possibili candidati al matrimonio erano i cugini materni di Antonia, Francesco, appartenente al ramo degli Asburgo-Lorena e Carlo Ludovico, appartenente al ramo degli Asburgo-Este, questo progetto sfum\u00f2, allora Antonia prese il considerazione la decisione di sposare un principe sassone, sfum\u00f2 anche questo progetto, allora Antonia, che aveva da poco compiuto trent'anni, si rassegn\u00f2 a diventare orsolina. La principessa Antonia disse: \"Preferisco farmi suora che sposarmi con uno sconosciuto!\".\nMaria Antonia non si spos\u00f2 ma divenne orsolina, inizi\u00f2 il noviziato nel 1802 e l'anno successivo, il 22 aprile 1803, prese ufficialmente l'abito di suora orsolina, cambiando il nome in Luigia Maria.\nNel 1808 Maria Antonia ordin\u00f2 la costruzione della torre dell'orologio del Palazzo delle Orsoline di Parma, e, nello stesso anno riusc\u00ec a salvarlo dalla demolizione da parte dell'esercito francese, in questo modo Maria Antonia ottenne l'appoggio delle Orsoline che la nominarono principessa-badessa del capitolo delle nobili dame di Parma, che nel 1811 cedette alla sorella Maria Carlotta.\nCondusse una vita tranquilla e modesta, prima nel convento delle orsoline di Parma e poi, dal 9 maggio 1831 nel Convento di Sant'Agata a Roma, dove mor\u00ec nel 1841.\nUltimi anni e morte.\nMaria Antonia arriv\u00f2 a Roma nel 1831, non era pi\u00f9 bella come un tempo, sedici anni di lotte e conflitti avevano lasciato il segno.\nVenne accolta dalle sue sorelle nubili, Maria Anna, Maria Giovanna e Maria Cristina, insieme a loro si rifugi\u00f2 nel Convento di Sant'Agata.\nA Roma Maria Antonia si dedic\u00f2 alle opere caritatevoli, ma presto smise perch\u00e9 la sua salute da sempre debole era peggiorata ulteriormente, si ammal\u00f2 nel 1838 di polmonite, ma fortunatamente non mor\u00ec, e riusc\u00ec a riprendere le opere caritatevoli, ma nel 1840 si riammal\u00f3 e purtroppo non si riprese, mor\u00ec nel 1841 a quasi sessantotto anni, secondo le sue volont\u00e0 venne sepolta nella Basilica di Santa Maria della Steccata, dove riposavano suo padre e i suoi fratelli morti in fasce.\nNote.\n1: Maria Antonia detta \"Madame Seconde\", come sua zia Enrichetta di Borbone-Francia, in realt\u00e0 sarebbe stata \"Madame Troisienne\" perch\u00e9 una sua sorella pi\u00f9 piccola, nata nel 1771, mor\u00ec poco dopo l'inizio delle doglie.\n2: Maria Antonia ebbe molte sorelle, ma solo due fratelli, Ludovico e Filippo, per questo quando nacque, ci fu una certa delusione quando si scopr\u00ec che era nata una bambina.\n3: Al momento della nascita del cugino di Antonia, Carlo Tito di Napoli, nato nel 1775, le loro rispettive madri si accordarono sul fatto che quando avrebbero compiuto diciotto anni, Carlo avrebbe sposato Antonia, cos\u00ec facendo, Antonia sarebbe divenuta Principessa di Calabria.\n4: Maria Antonia, in famiglia era chiamata \"Antoinette\", perch\u00e9 sua zia, Maria Antonietta, era la sorella prediletta di sua madre, e, per omaggiare la sorella, Antonietta diede alla sua primogenita il nome di Maria Teresa Carlotta di Francia, in onore della sorella di Antonia, Maria Carlotta Teresa.\n5: Maria Antonia, nel 1775, insieme alla madre Amalia, al padre Ferdinando e ai fratelli Carolina e Ludovico, visit\u00f2 la Francia, venne accolta dalla zia Antonietta, ma il viaggio d'andata, fu molto lungo e Antonia si ammal\u00f2 pi\u00f9 volte, per questo, anche da adulta, soffriva di raffreddori continui."}
{"id": "1607439", "revid": "15756", "url": "https://it.wikipedia.org/wiki?curid=1607439", "title": "Elisabetta Lucrezia di Teschen", "text": "Vita.\nAllevata in origine alla fede luterana, nel 1611 si convert\u00ec al cattolicesimo, insieme all'intera famiglia.\nIl 13 luglio 1617 suo padre, Adamo Venceslao, mor\u00ec e fu succeduto dal suo unico figlio maschio ancora in vita, Federico Guglielmo. Il 23 aprile 1618 Elisabetta Lucrezia fu data in moglie contro la sua volont\u00e0 a Gundacaro del Liechtenstein, vedovo, di venti anni pi\u00f9 grande di lei ed anche lui ex luterano. Gundacaro era un fratello minore di Carlo I, duca di Opava (Troppau) e Krnov (J\u00e4gerndorf), uno dei membri del consiglio di reggenza che govern\u00f2 il ducato di Teschen durante l'assenza di Federico Guglielmo; tuttavia, questa disposizione fu di breve durata, e il governo de facto ricoperto da Elisabetta Lucrezia, persino dopo che il fratello torn\u00f2 a Teschen e assunse l'effettivo governo nel 1624, perch\u00e9 il duca quasi subito dopo il suo ritorno fece un viaggio con l'imperatore nei Paesi Bassi. Durante questo viaggio, Federico Guglielmo si ammal\u00f2 improvvisamente e mor\u00ec il 19 agosto 1625 a Colonia, celibe e senza prole legittima.\nInizialmente, l'imperatore Ferdinando II cerc\u00f2 di unire Teschen ai suoi domini, usando il suo diritto come re di Boemia; ma alla fine accett\u00f2 Elisabetta Lucrezia come duchessa regnante, per il diritto del Privilegio concesso da Ladislao II di Boemia a duca Casimiro II di Teschen nel 1498, sotto il quale fu assicurata la successione femminile su Teschen fino alla quarta generazione.\nDurante il suo regno Teschen attravers\u00f2 un dei pi\u00f9 difficili periodi della sua storia. Fu durante la guerra dei trent'anni, che il ducato fu regolarmente saccheggiato da forze straniere (tra il 1626-1627 dalle truppe danesi di Ernst von Mansfeld, tra il 1642-1643 ed il 1645-1647 dalle truppe svedesi, rispettivamente, sotto i comandi del colonnello Rochowa ed il generale K\u00f6nigsmarck), sia in termini di infrastrutture che di finanze. Inoltre anche la peste e la fame afflissero il ducato portando alla morte molti cittadini. Alla fine, ci\u00f2 port\u00f2 il ducato di Teschen a essere economicamente e demograficamente distrutto per i successivi 100 anni. La vita di Elizabetta Lucrezia fu seriamente minacciata in diverse occasioni: per esempio, nel 1642, quando aveva trovato rifugio a Jablunkov e nel 1645, quando scapp\u00f2 a K\u0119t, dopo che le forze svedesi presero la capitale (che capitol\u00f2 soltanto nel 1646). Solo la pace di Vestfalia il 24 ottobre 1648 finalmente stabil\u00ec la pace nei suoi domini.\nIl matrimonio tra la duchessa e Gundacaro del Liechtenstein si rivel\u00f2 un insuccesso, nonostante il fato che ebbero tre figli insieme. Nel 1626 erano formalmente separati, e rimasero in questa maniera fino alla morte.\nElisabetta Lucrezia mor\u00ec il 19 maggio 1653 e fu sepolta nella cripta ducale della chiesa domenicana a Cieszyn.\nDopo la sua morte, il ducato di Cieszyn ritorn\u00f2 alla Corona di Boemia come feudo completato e fu da ora in avanti governato direttamente dai re boemi, allora membri del casato d'Asburgo. Successivamente, la dinastia degli Asburgo port\u00f2 il titolo fino alla caduta dell'Impero e alla liquidazione del ducato di Teschen nel 1918.\nMatrimonio e figli.\nDal suo matrimonio con Gundaker, conte di Liechtenstein, celebrato nel 1618, ebbe i seguenti figli:"}
{"id": "1607441", "revid": "125326440", "url": "https://it.wikipedia.org/wiki?curid=1607441", "title": "Kindertransport", "text": "Kindertransport fu il nome dato ad un'iniziativa che si svolse tra il dicembre 1938 e il maggio 1940: il Regno Unito accolse quasi minori non accompagnati, prevalentemente ebrei, provenienti dalla Germania nazista e dai territori occupati di Austria, Cecoslovacchia e Danzica, sistemandoli presso famiglie affidatarie, ostelli e fattorie.\nL'ideazione del programma.\nDopo che la notte dei cristalli tra il 9 e il 10 novembre 1938 aveva visto lo scatenarsi del primo pogrom su larga scala contro la popolazione ebraica del Terzo Reich, l'opinione pubblica mondiale si interess\u00f2 alle sorti delle minoranze ebraiche tedesche, austriache e cecoslovacche e soprattutto a quella dei bambini. Gi\u00e0 il 15 novembre, una delegazione di leader britannici, ebrei e quaccheri, fece appello, di persona, al Primo Ministro del Regno Unito, Neville Chamberlain, perch\u00e9 si avviasse con urgenza un programma di soccorso per i bambini, finanziato da organizzazioni umanitarie e religiose. Il 18 novembre 1938, la Camera dei Comuni discusse l'argomento e approv\u00f2 il programma, affidato a Norbert Wollheim. Il Regno Unito decise di rimuovere i controlli sull'immigrazione dai paesi interessati per i bambini, che non erano in grado di influenzare il delicato mercato del lavoro. \nSi fece anche un tentativo di estendere il programma agli Stati Uniti: lo stesso Wollheim scrisse a molti senatori statunitensi, ma il Congresso rifiut\u00f2 esplicitamente ogni cooperazione con una dichiarazione formale, affermando che ospitare i bambini senza i genitori sarebbe stato contro le leggi di Dio.\nL'accoglimento dei bambini in Gran Bretagna richiedeva per ogni bambino reperire una famiglia disposta ad accoglierlo. Le organizzazioni umanitarie promotrici del progetto si impegnarono a trovare case per tutti i bambini e a finanziare le spese di viaggio e di soggiorno sicch\u00e9 nessuno dei rifugiati diventasse un onere finanziario per il pubblico. Per ogni bambino si doveva inoltre versare una somma di 50 sterline a garanzia del futuro ritorno in patria, poich\u00e9 era inteso che i bambini sarebbero rimasti nel paese solo temporaneamente.\nL'inizio delle operazioni.\nPer gestire l'iniziativa si dette vita ad un organismo di coordinamento, il cosiddetto \"Movimento dei bambini rifugiati\" (RCM), formato per lo pi\u00f9 da volontari. \nNonostante l'aperta opposizione di alcuni gruppi di estrema destra, in primo luogo l'Unione Britannica dei Fascisti diretta da Oswald Mosley, il programma si mise in moto con grande determinazione e rapidit\u00e0. Gi\u00e0 il 25 novembre, la BBC trasmise un appello radiofonico ai cittadini britannici perch\u00e9 offrissero ospitalit\u00e0 ai bambini, raccogliendo in pochi giorni oltre 500 adesioni. Non ci fu tempo per esaminare troppo attentamente i motivi e il carattere delle famiglie: bastava che le case apparissero pulite e le famiglie sembrassero rispettabili. \nAl tempo stesso si inviarono rappresentanti in Germania e Austria per stabilire i sistemi per la scelta, l'organizzazione e il trasporto dei bambini. I genitori delle zone interessate al programma iniziarono ad iscrivervi i propri figli. Furono favoriti i bambini orfani o con problemi economici o figli di perseguitati politici, ma nei trasporti furono inclusi anche bambini di famiglie benestanti. \nIl regime nazista non ostacol\u00f2 il programma, ma stabil\u00ec che ogni bambino avrebbe potuto portare con s\u00e9 solamente una valigia, un bagaglio a mano e 10 marchi, proibendo l'esportazione di oggetti di valore. Alla partenza i bambini ricevettero ciascuno un cartellino con un numero su un lato e il loro nome sul retro da portare la collo; talora fu rilasciata loro anche una carta d'identit\u00e0 numerata con foto. \nIl viaggio portava i bambini nei Paesi Bassi, dopo i controlli delle polizie di frontiera: quello tedesco rivolto in particolare ad impedire l'esportazione di beni non permessi. Dopo il confine i treni erano attesi da gruppi di donne che offrivano cioccolata e dolciumi. Il treno arrivava sino a Hoek van Holland, presso Rotterdam, da dove il viaggio proseguiva per mare per oltre 200\u00a0km, con condizioni spesso non buone a causa della stagione invernale, fino ad Harwich, e quindi con un altro treno fino alla stazione londinese di Liverpool Street dove le famiglie affidatarie venivano a prendere i bambini.\nI viaggi.\nIl primo gruppo di piccoli profughi arriv\u00f2 ad Harwich da Berlino il 2 dicembre 1938, tre settimane dopo Kristallnacht. Ne facevano parte 196 bambini provenienti da un orfanotrofio berlinese distrutto nella notte dei cristalli. Nei mesi seguenti quasi 10.000 minori non accompagnati, principalmente ebrei, giunsero in Inghilterra con un ritmo che prima dello scoppio della seconda guerra mondiale fu di circa trecento bambini a settimana. Il numero dei rifugiato era talmente alto che con il passare del tempo risult\u00f2 sempre pi\u00f9 difficile rintracciare famiglie disposte in tempo utile. Furono cos\u00ec velocemente allestiti dei centri di accoglienza temporanea, in zone precedentemente occupate da campi estivi. In questi centri di accoglienza giungevano, ogni fine settimana, gruppi di persone, famiglie, che venivano a scegliere e a portar via i bambini.\nInizialmente i bambini provenivano principalmente dalla Germania e dall'Austria. Dal 15 marzo 1939, con l'occupazione tedesca della Cecoslovacchia, numerosi trasporti furono organizzati in tutta fretta da Praga (alcuni anche in aereo), grazie all'impegno di un gruppo di volontari guidati da Nicholas Winton. Tra il febbraio e l'agosto 1939 furono organizzati treni anche dalla Polonia. \nL'inizio della guerra, il 1 settembre 1939, pose fine alle partenze dalle zone occupate dei tedeschi, ma alcuni trasporti continuarono dai Paesi Bassi e dalla Francia non ancora occupate. Gli ultimi 74 bambini giunsero da Rotterdam il 14 maggio 1940 a bordo di una nave salpata solo poche ore prima dell'occupazione della citt\u00e0 da parte delle truppe tedesche.\nL'integrazione dei bambini.\nNessuno dei minori giunse in Inghilterra accompagnato da un familiare. Durante il viaggio i bambini pi\u00f9 piccoli furono affidati alle cure dei pi\u00f9 grandi del gruppo. Solo un numero esiguo di minori trov\u00f2 sistemazione presso parenti, amici o conoscenti, che gi\u00e0 risiedevano in Gran Bretagna. Nella stragrande maggioranza dei casi i bambini furono consegnati a perfetti sconosciuti che si erano offerti di prendersene cura, senza ricevere alcun compenso. Nonostante i pochi controlli, i casi di abuso furono molto limitati. Pi\u00f9 frequentemente si evidenziarono problemi di integrazione, dovuti alle differenze di lingua, di cultura e spesso di classe sociale, che in alcuni casi portarono alla revoca dell'affidamento e all'affidamento ad altre famiglie. \nI bambini rimasero in contatto con le famiglie d'origine tramite le poste tedesche e inglesi fino allo scoppio della guerra nel settembre del 1939. In seguito i contatti vennero mantenuti con cartoline recapitate dalla Croce Rossa Internazionale, fino a quando nella maggior parte dei casi cessarono del tutto. \nCon lo scoppio della guerra, paradossalmente, circa un migliaio dei ragazzi pi\u00f9 grandi giunti con il Kindertrasport, ormai cresciuti, furono internati come \"enemy aliens\" nell'isola di Man, in Canada o Australia. Molti di loro entrarono a far parte dei corpi militari istituiti con profughi tedeschi e austriaci e alcune ragazze divennero infermiere o servirono come ausiliarie. A causa dei pericoli dei bombardamenti i bambini pi\u00f9 piccoli furono trasferiti dalle citt\u00e0 nelle campagne, al pari di quanto avvenne ai loro coetanei inglesi.\nDopo la fine della guerra, trascorsi sette anni dall'arrivo, i bambini cercarono notizie sui propri genitori e parenti, con cui avevano perduto ogni contatto. Nella stragrande maggioranza dei casi le loro famiglie di origine erano state sterminate nella Shoah. Molti dei bambini rimasero in Gran Bretagna, altri emigrarono i Israele, Stati Uniti o Australia.\nI bambini del Kindertransport.\nTra i bambini del Kindertransport si contano personaggi divenuti celebri nella loro professione, inclusi due premi Nobel: \nLa memoria.\nUna serie di sculture in bronzo a grandezza naturale rappresentanti i bambini del Kindertransport sono stati collocati lungo la rotta dei treni presso le stazioni ferroviarie di Londra Liverpool Street (2006), Berlino Friedrichstra\u00dfe (2008), Vienna Ovest (2008), Danzica Centrale (2009), Hoek van Holland-Rotterdam (2011) e di Amburgo Dammtor (2015). Le sculture sono opera dell'artista israeliano Frank Meisler, originario di Danzica e cresciuto in Inghilterra, egli stesso salvatosi grazie al Kindertransport."}
{"id": "1607442", "revid": "106090604", "url": "https://it.wikipedia.org/wiki?curid=1607442", "title": "Judi Barrett", "text": ""}
{"id": "1607443", "revid": "78273", "url": "https://it.wikipedia.org/wiki?curid=1607443", "title": "Polinomi associati di Legendre", "text": ""}
{"id": "1607453", "revid": "729019", "url": "https://it.wikipedia.org/wiki?curid=1607453", "title": "Ferrovia Santa Ninfa-Salemi", "text": "La ferrovia Santa Ninfa-Salemi era una breve ferrovia a scartamento ridotto della Sicilia, delle Ferrovie dello Stato, che collegava la stazione di Santa Ninfa alla stazione di Salemi della Ferrovia Palermo-Trapani a scartamento normale.\nStoria.\nLa linea venne progettata per collegare i comuni della Valle del Belice direttamente con il capoluogo di provincia. L'intenzione del progetto era quella di arrivare direttamente fino a Trapani, evitando il lungo giro costiero via Mazara del Vallo e Marsala, ma iniziato troppo in ritardo, verso il 1930, non fu pi\u00f9 realizzato interamente e nell'ottobre del 1935 venne aperto all'esercizio solo il breve tratto di 10\u00a0km per Salemi. mentre il tratto successivo fino a Calatafimi nonostante gi\u00e0 in parte realizzato non venne mai armato e rimase abbandonato. Nei primi anni di esercizio sulla breve linea vennero sperimentate due automotrici diesel-elettriche, di costruzione Fiat da 30 posti a sedere, che sembra non ebbero un buon risultato, visto che in breve tempo se ne persero le tracce.\nNel 1950 avvenne l'immissione in servizio delle nuove automotrici RALn60 che consentirono una consistente diminuzione della percorrenza. Il collegamento tra le due cittadine, essenzialmente pendolare e con un discreto volume di traffico rimase attivo fino al 1\u00ba luglio 1954 data in cui venne sospeso in seguito alla chiusura all'esercizio della linea a seguito di autorizzazione accordata con D.M. 21 maggio 1954 n. 4452. La linea venne soppressa con D.P.R 16 settembre 1955 n. 1012.\nCaratteristiche.\nLa breve ferrovia aveva origine dalla Stazione di Santa Ninfa della Ferrovia Castelvetrano-San Carlo-Burgio (che la collegava al grosso centro di Castelvetrano oltre che in direzione dell'interno della Sicilia). La linea si inoltrava in direzione ovest raggiungendo dopo circa 9,5\u00a0km la stazione di Salemi posta nei pressi della stazione omonima della Ferrovia Palermo-Trapani via Castelvetrano. Il percorso seguiva l'andamento orografico con pendenze e contropendenze del 30 per mille.\nLa linea era armata con rotaie da 27\u00a0kg/m montate su traversine di legno distanti 0,82\u00a0m l'una dall'altra. Tale tipo di costruzione, molto in economia, permetteva solo basse velocit\u00e0 di linea non superiori a 30\u00a0km/h per i treni a vapore e, in seguito, di 45\u00a0km/h per le automotrici. L'orario del 1949 prevedeva 6 corse di andata e 5 corse di ritorno al giorno tra Salemi e Santa Ninfa. L'ultima corsa in arrivo alle 21h 30', da quest'ultima stazione proseguiva per Castelvetrano. Nel febbraio del 1951 le corse con automotrici erano salite a 8 coppie. La circolazione dei treni era regolata mediante \"Nulla osta\" tra i Capotreno.\nRotabili.\nI mezzi di trazione facevano capo al deposito locomotive di Castelvetrano. Vi svolsero servizio le locomotive a vapore R.301 ed R.302, una coppia di automotrici diesel-elettriche di costruzione Fiat (per qualche anno) ed in seguito, fino alla chiusura, le automotrici RALn 60."}
{"id": "1607467", "revid": "33689", "url": "https://it.wikipedia.org/wiki?curid=1607467", "title": "Niten Ichi-ryu", "text": ""}
{"id": "1607477", "revid": "1305772", "url": "https://it.wikipedia.org/wiki?curid=1607477", "title": "Marab\u00f9", "text": ""}
{"id": "1607487", "revid": "18323", "url": "https://it.wikipedia.org/wiki?curid=1607487", "title": "Federico Guglielmo di Teschen", "text": "Egli era figlio del Duca Adamo Venceslao di Teschen e di sua moglie Elisabetta Kettler, figlia di Gottardo Kettler.\nSua madre mor\u00ec dieci giorni dopo averlo messo alla luce e dopo la morte del padre, Federico Guglielmo venne sostenuto da molti nobili polacchi. Sua sorella, Elisabetta Lucrezia prese la reggenza in nome del giovane Federico Guglielmo. Crescendo venne educato dai Gesuiti nel collegio di Monaco.\nFederico Guglielmo ritorn\u00f2 a Teschen nel 1624 ma fu presente sporadicamente sul territorio. La peste degli anni venti del XVII secolo infett\u00f2 il ducato e molti cittadini morirono. Il Ducato venne inoltre colpito dalla Guerra dei Trent'anni ed invaso da molte forze. Nella sfera religiosa, fu principe tollerante e cerc\u00f2 di evitare i contrasti tra cattolici e protestanti. Totalmente votato alla politica, il Duca non si spos\u00f2 mai e quando mor\u00ec di malattia a Colonia, nel 1625, gli succedette la sorella Elisabetta Lucrezia."}
{"id": "1607488", "revid": "30610", "url": "https://it.wikipedia.org/wiki?curid=1607488", "title": "Discografia di Styles P con i LOX", "text": ""}
{"id": "1607490", "revid": "124839872", "url": "https://it.wikipedia.org/wiki?curid=1607490", "title": "Sognami", "text": "Sognami \u00e8 un singolo del cantautore italiano Biagio Antonacci, estratto dall'album \"Vicky Love\" e pubblicato il 25 maggio 2007.\nLa canzone.\nIl singolo \u00e8 stato ricantato nel 2009 da Biagio Antonacci \u00e8 inserito anche nell'album successivo, cio\u00e8 \"Il cielo ha una porta sola\". Il brano di forte ispirazione tzigana, vede la partecipazione del gruppo dei Martirani Gipsy Swing, mentre la voce femminile che canta la parte francese \u00e8 di Dafn\u00e8 Lupi.\nVideo musicale.\nRealizzato da Gaetano Morbioli, il videoclip vede protagonista l'attrice Luisa Ranieri. La donna, insieme ad un gruppo di amiche si trovano a danzare in un campo nelle vicinanze di un luna park. Antonacci esegue il brano in scena, seppure non visto come se si trattasse di un fantasma, cantando il proprio amore accoratamente alla Ranieri. Alcune scene del video sono state girate nella campagna antistante La Torre di San Martino della Battaglia (BS), visibile sullo sfondo.\nCuriosit\u00e0.\nNel video musicale appare un pupazzo de il Rospo, antagonista principale del film d'animazione \"Gi\u00f9 per il tubo\"."}
{"id": "1607492", "revid": "125594611", "url": "https://it.wikipedia.org/wiki?curid=1607492", "title": "Girolamo Vitelli", "text": "Fu tra i pi\u00f9 importanti filologi in Italia al passaggio fra il XIX e il XX secolo, nonch\u00e9 maestro di un'intera generazione di studiosi dell'antichit\u00e0 classica.\nBiografia.\nFormazione.\nNacque a Santa Croce del Sannio (Benevento) in una famiglia della piccola borghesia sannita, di sentimenti liberali, originaria di Cusano Mutri paese in cui, tra l'altro, pass\u00f2 buona parte della sua infanzia; il 2 novembre 1863 fu iscritto al Liceo Ginnasio \u00abVittorio Emanuele\u00bb di Napoli, dove apprese il greco grazie a Domenico Denicotti insieme al molisano Francesco D'Ovidio; conclusi gli studi liceali, vinse il primo premio per il latino fra tutti i licenziati dei licei d'Italia, che gli agevol\u00f2 l'ingresso alla Scuola Normale di Pisa. Il trasferimento in Toscana signific\u00f2 per Vitelli una profonda trasformazione, sicch\u00e9, come osserv\u00f2 Piero Treves,\nper Vitelli l'ingresso alla Normale fu anche occasione di un contatto con la politica italiana, sebbene tale ambito di interesse rimanesse sempre piuttosto estraneo alla sua indole. Tra gli insegnanti che formarono maggiormente Vitelli \u00e8 da ricordare Alessandro D'Ancona, il quale, bench\u00e9 non avesse trasmesso all'allievo la forte passione civile che lo animava, gli fu comunque modello di acribia filologica che doveva competere con quella di altre nazioni europee, a partire dalla Germania. Ugualmente importante fu per lui il magistero di Domenico Comparetti, con il quale egli mantenne sempre un rapporto assai ambivalente.\nInsegnamento e ambiti di ricerca.\nLa prima prova di ricerca filologica fu data nel 1870 sulle cosiddette carte d'Arborea, di cui mostr\u00f2 definitivamente la non autenticit\u00e0. Dopo la laurea, ottenuta presso l'Universit\u00e0 di Pisa, trascorse, nel 1872, un anno di perfezionamento alla scuola di Ludwig Curtius e di Friedrich Ritschl a Lipsia. Quindi, fu assunto come insegnante alle scuole medie per essere ben presto chiamato, gi\u00e0 nel 1874, all'Istituto di Studi superiori di Firenze come docente di Grammatica greca e latina; successe infine a Comparetti sulla cattedra fiorentina di Letteratura greca nel 1886. Nel 1897 fond\u00f2 la Societ\u00e0 Italiana per la Diffusione e l'Incoraggiamento degli Studi Classici, che aveva il suo organo ufficiale nella rivista \"Atene e Roma\" e che dal 1950 divenne Associazione Italiana di Cultura Classica (AICC).\nIl 3 settembre 1902 fu colpito dal lutto per la morte del figlio Camillo, filologo assai precoce suicidatosi ad appena 25 anni presso il Seminario di filologia classica dell'Universit\u00e0 di Gottinga.\nRimasto sempre in contatto con i filologi tedeschi, Girolamo Vitelli fu severo e intransigente banditore del loro metodo di ricerca. Lavor\u00f2 intensamente sui manoscritti greci conservati nella Biblioteca Medicea Laurenziana e pubblic\u00f2 un gran numero di congetture, innanzitutto su autori tragici della cui lingua pervenne a una conoscenza profonda. Oggetto di particolare interesse fu Euripide, in riferimento al quale pubblic\u00f2 degli studi sull\"Ifigenia in Aulide\" e sull\"Elettra\". Approfond\u00ec le conoscenze della paleografia greca, occupandosi, per esempio, dei segni tachigrafici; guid\u00f2 i propri allievi a scandagliare i fondi bibliotecari minori italiani e fiorentini per una catalogazione dell'intero patrimonio di manoscritti greci. Ricostru\u00ec la tradizione manoscritta di un mitografo noto con il nome di Palefato. Vitelli not\u00f2 l'importanza del manoscritto Riccardiano che costituisce un testimone fondamentale nella tradizione della \"Poetica\" di Aristotele.\nDi particolare cura e precisione \u00e8 la sua edizione critica del \"Commento alla Fisica\" e del \"Commento al De generatione et corruptione\" di Giovanni Filopono. Si occup\u00f2 anche dell'edizione delle opere latine di Giordano Bruno.\nLe polemiche.\nAlla fine dell'Ottocento, Vitelli con Graziadio Isaia Ascoli era il maggiore filologo italiano noto all'estero. La sua propensione per una indagine filologica fondata su un metodo rigoroso e scientifico gli valsero scontri polemici con studiosi di formazione e orientamento retorici, \"in primis\" Giuseppe Fraccaroli: a partire dal pretesto della bocciatura ad un concorso universitario di Nicola Festa, allievo di Vitelli, da parte di Fraccaroli, si svilupp\u00f2 una vibrante diatriba che ebbe il suo fulcro nel \"pamphlet\" fraccaroliano \"Il metodo critico del prof. Girolamo Vitelli\" (Torino, 1899). Negli anni che precedettero immediatamente la Prima guerra mondiale, Vitelli fu coinvolto nel \"Krieg der Geister\", la \"guerra degli spiriti\", che dilani\u00f2 l'Europa colta.\nLo sciovinismo italiano giunse a tacciare di tradimento chiunque mostrasse interesse o propensione per la cultura tedesca. La polemica contro tale cultura indusse lo stesso Vitelli ad un approfondimento del proprio pensiero sul piano metodologico. Ai violenti attacchi che gli vennero da Ettore Romagnoli e dal suo \"Minerva e lo scimmione\", Vitelli rispose con il libro \"Filologia classica... e romantica\" (1917), che si presentava quasi come una storia della filologia classica e rivendicava l'autonomia e la libert\u00e0 della scienza rispetto agli steccati imposti dagli schieramenti nazionali e politici. Nondimeno, la polemica si protrasse e fu rinfocolata da Corrado Barbagallo, autore di un volume collettaneo \"Per l'italianit\u00e0 della cultura nostra\" (Roma-Milano, 1918).\nI papiri.\nNei primi anni del Novecento, anche grazie alle grandi scoperte negli scavi inglesi di Bernard Grenfell e di Arthur Hunt, Vitelli comprese quale sterminato lavoro attendesse il filologo intento alla decifrazione dei papiri che scaturivano in copiosa quantit\u00e0 dalle sabbie dell'Egitto. Nel 1901 gli giunse fra le mani il primo papiro fiorentino, recatogli dall'egittologo Ernesto Schiaparelli che l'aveva acquistato per conto della \u00abSociet\u00e0 Italiana per la Diffusione e l'Incoraggiamento degli Studi Classici\u00bb. Per rendere pi\u00f9 sistematiche le ricerche papirologiche fiorentine, nel 1908, insieme ad Angiolo Orvieto, Vitelli costitu\u00ec la \u00abSociet\u00e0 italiana per la ricerca dei papiri greci e latini in Egitto\u00bb, affinch\u00e9 l'Italia non rimanesse indietro nella corsa ad acquisire una posizione di primo piano nella neonata disciplina papirologica: obiettivo del sodalizio era raccogliere finanziamenti per effettuare scavi in Egitto alla ricerca di papiri e procedere all'acquisto di papiri dai mercanti egiziani, nonch\u00e9 decifrare, studiare e pubblicare i papiri ritrovati.\nSi apr\u00ec cos\u00ec una nuova fase nell'esistenza di Vitelli. Egli, infatti, pot\u00e9 mettere a frutto la sua enorme conoscenza di testi classici e il suo raffinato senso dello stile per riconoscere, nei frustuli che venivano alla luce, testi e autori gi\u00e0 noti o individuarne di ancora sconosciuti. Per poter procedere con maggior lena a quest'attivit\u00e0, nel 1915 Vitelli rinunci\u00f2 anticipatamente all'insegnamento. Sin da questo periodo pot\u00e9 contare sul supporto di Medea Norsa, una giovane studiosa che poi rimase al suo fianco fino alla morte. Grazie alla guida di Vitelli, Norsa acquis\u00ec una profondissima conoscenza della lingua greca e dei testi, nonch\u00e9 della paleografia, s\u00ec da eguagliare le competenze del maestro. Vitelli e Norsa pubblicarono, spesso a firma congiunta, numerose edizioni di papiri, talora di straordinaria importanza. I due pubblicavano con eguale acribia testi letterari e documentari: vivo il Vitelli, apparvero undici volumi di \"Papiri della Societ\u00e0 Italiana\" (\"PSI\"), che contenevano, tra l'altro, testi nuovi di Gaio, Eschilo, Cratino, Eupoli, Sofrone, Callimaco, Menandro, Euforione. Le due pubblicazioni papirologiche di maggior spicco furono senz'altro il \"De exilio\" di Favorino e le \"Diegeseis\" (riassunti) di Callimaco.\nNel 1928 la \u00abSociet\u00e0 Italiana\u00bb fu sciolta e sostituita da un Istituto Papirologico, collegato con l'Universit\u00e0 di Firenze, del quale lo stesso Vitelli fu il primo direttore, carica che egli mantenne fino alla morte. Dopo la sua scomparsa, l'Istituto prese il nome dal suo fondatore ed \u00e8 oggi noto come Istituto Papirologico \u00abGirolamo Vitelli\u00bb.\nLa politica, gli ultimi anni e la morte.\nDi temperamento conservatore, e poco incline all'attivit\u00e0 politica, Vitelli rimase sempre ai margini della vita civile, pur mostrando un animo fiero e per nulla disposto al servilismo. Il 3 ottobre 1920 Vittorio Emanuele lo nomin\u00f2 Senatore del Regno. All'avvento del fascismo, Vitelli, ormai settantatreenne, mantenne nei confronti del nuovo regime un atteggiamento distaccato e scettico, ma mai critico, definendosi \u00abantidemocratico quanto si voglia, ma liberale sempre\u00bb. Nell'ottobre 1934 gli fu richiesto di prestare giuramento al regime fascista in quanto accademico dei Lincei, ma rifiut\u00f2; rivolgendosi, ormai anziano, agli studenti della Normale, rivendic\u00f2 per s\u00e9 il diritto di parlare in Universit\u00e0 pur non sentendosi \u00abl'anima fascista\u00bb. Il suo profilo di alto prestigio, l'assenza di legami con forze politiche antifasciste e il sostanziale disinteresse per la politica, gli garantirono comunque di poter gestirsi senza problemi.\nE infatti continu\u00f2 a lavorare, ormai con gravi difficolt\u00e0 alla vista e confidando nella lettura offertagli da Medea Norsa, anche negli ultimi anni della vita: soggiorn\u00f2 spesso durante le estati a Cerrione (Biella) presso la casa del genero Luigi Schiaparelli, dove ebbe modo di dedicarsi allo studio in modo proficuo. La morte lo colse il 2 settembre 1935, mentre era in vacanza a Spotorno (Savona). Lasci\u00f2 una fertile scuola: furono suoi allievi intere generazioni di docenti universitari e di professori liceali di latino e greco."}
{"id": "1607502", "revid": "200154", "url": "https://it.wikipedia.org/wiki?curid=1607502", "title": "Ludwig Winter", "text": "Biografia.\nInfanzia e trasferimento in Francia.\nLudwig era nato nel regno di Prussia. Il padre Antonio era libraio presso la famosa Universit\u00e0 del Granducato di Baden e la madre Emilia era pittrice di vaglia. All'et\u00e0 di 12 anni si stabil\u00ec a Lipsia con la famiglia e quello stesso anno il padre mor\u00ec. La madre rimasta sola, si occupava dei cinque figli usando i suoi talenti di pittrice, ma la risorse economiche della famiglia erano scarse. Alla fine della scuola Ludwig, che aveva fin da giovane dimostrato grande amore per lo studio della botanica, si trasfer\u00ec a Erfurt, la citt\u00e0 tedesca dei fiori, dove prosegu\u00ec i suoi studi e trov\u00f2 subito un impiego presso la ditta J\u00fclke, restandovi due anni. \nPass\u00f2 quindi alla Scuola di Orticoltura di Potsdam, per andare poi nel 1866, come primo giardiniere, al Giardino botanico di Poppelsdorf, vicino a Bonn, famoso per le piante tropicali. Nel 1867 si rec\u00f2 a Parigi per visitare l'Esposizione Universale. Innamoratosi della capitale francese, decise di stabilirvisi e lavor\u00f2 dapprima come semplice operaio giardiniere presso la ditta Antoine Chatin, specializzata nella coltivazione delle palme, e poi come giardiniere nel parco del Tuileries.\nL'arrivo della guerra franco-prussiana lo spinse a partire e dopo alcune brevi esperienze lavorative a Cannes e Marsiglia si trasfer\u00ec a Hy\u00e8res, dove riusc\u00ec a farsi assumere dalla ditta di Charles Huber come ibridatore. Qui la ditta Charles Huber era in procinto di lanciare una sua creazione, un bell'anemone. Fu il Winter che produsse il disegno di quel fiore portentoso, che ebbe grande successo in Europa. Dopo questa prima, brillante prova, l'Huber lo occup\u00f2 come disegnatore di fiori e fu proprio Huber che, riconoscendo in Winter delle capacit\u00e0 superiori alla media, lo mise in contatto con Thomas Hanbury (1832-1907). L'incontro con Hanbury dar\u00e0 una svolta definitiva alla sua vita. \nGiardini Hanbury.\nCon una lettera datata 12 novembre 1868 Winter fu ufficialmente assunto da Thomas Hanbury per realizzare il giardino della nuova propriet\u00e0 del gentiluomo inglese, Palazzo Orengo, sito alla Mortola, presso Ventimiglia. Nel 1869 Winter si trasfer\u00ec definitivamente in Italia e inizi\u00f2 la sua collaborazione con i due fratelli Hanbury, Thomas, l'unico proprietario della villa ed il fratello maggiore Daniel (1825-1875), farmacista e botanico di grande competenza, collaborazione che si concluder\u00e0 nel giugno del 1875. Al termine di questa proficua collaborazione nacque uno dei giardini pi\u00f9 belli e ricchi della riviera, fortunatamente tuttora visitabile. Gi\u00e0 nel 1871 il giardino era aperto al pubblico il gioved\u00ec ed i proventi dei biglietti erano devoluti a opere caritative.\nFu in quel periodo che incontr\u00f2 la futura moglie, Giustina Muratorio, che lavorava come domestica presso gli Hanbury. Non si conosce la data esatta del matrimonio ma in una lettera datata 8 settembre 1870, Daniel Hanbury si congratula con il giovane capo giardiniere per il felice evento. In una lettera del 10 agosto 1871 Thomas Hanbury si congratula per la nascita del primo figlio della coppia, Antonio e il 28 luglio 1872 nasce la prima figlia, Paola Emilia Teresa.\nNel 1873 Winter chiese un prestito a Thomas Hanbury per creare una sua ditta indipendente, ma gli viene negato. Tuttavia lo spirito libero del giovane giardiniere lo spinse a ritentare due anni dopo e questa volta Thomas Hanbury cap\u00ec che non poteva pi\u00f9 trattenerlo e il 21 giugno 1875 gli concesse un prestito di 40 sterline senza interessi da rimborsarsi entro la fine del 1876. Winter e Hanbury manterranno sempre degli ottimi rapporti e vi saranno ancora delle piccole e sporadiche collaborazioni.\nTrasferimento a Bordighera.\nWinter, non ancora trentenne, inizi\u00f2 la sua attivit\u00e0 d'indipendente con un piccolo vivaio provvisorio a Bordighera nella piana vicina al rio Borghetto, dove coltivava rose, fra cui la famosa rosa \"Safrano\", e mimose. Trattandosi di piante a breve ciclo produttivo, poteva sovvenire ai bisogni della numerosa famiglia. Winter fu il primo a coltivare rose per il fiore reciso e apprezzando molto le qualit\u00e0 della Safrano fece conoscere questa variet\u00e0 creata nel 1839 dal francese Beauregard. Presto si aggiunsero numerose altre variet\u00e0 fra cui: Isabella Nabonnard, Captain Christy, Coquette de Lyon, France, Banksia ecc. \nIl successo ottenuto gli permise di chiedere un nuovo prestito nel 1877 e di trasferire il suo vivaio, affittando un altro terreno in localit\u00e0 Curtasse, appena dopo la Madonna della Ruota, verso Ospedaletti dove fece prosperare le prime mimose. Quello era il famoso \"Giardino della Madonna della Ruota\" e v'introdusse l'\"Acacia podalyriifolia\", qualit\u00e0 che si riteneva perduta ed invece era stata conservata da Pasquale Motta di Intra e perci\u00f2 venne chiamata \"motteana\". Mediante ibridazioni tra la \"A. podalyriifolia\", la \"dealbata\" e la \"pycnantha\", cre\u00f2 l'\"hanburyana\" in onore di Thomas Hanbury, la \"neufvillei\", la \"sieberiana\". Nel 1894 Winter accolse il suo primo vero allievo, Stephan Neuhoff, che svilupper\u00e0 ancora di pi\u00f9 la produzione di mimose, ottenendo delle piante particolarmente resistenti al gelo, seguendo l'esempio di Lambert che le aveva innestate sulla Floribunda.\nWinter, sempre desideroso d'innovare, si dedic\u00f2 alle cactacee, creando numerose nuove variet\u00e0 che dedicher\u00e0 alle persone che ammirava o ai suoi stretti collaboratori. I cataloghi erano ricchissimi, si potevano trovare una sessantina di palme, 92 specie di Cereus, 40 di echinocactus, 141 di Opuntia, 40 di Agave e molte altre. La particolarit\u00e0 di Winter era quella di disporre, per ogni specie, di piante di diverse dimensione, oltre a essere pubblicato in due lingue, tedesco e italiano. Numerose erano le foto.\nWinter ebbe anche la capacit\u00e0 d'innovare e trovare soluzioni pratiche ai problemi di trasporto delle piante. Ad esempio, ebbe l'idea di coltivare la \"Phoenix canariensis\" interrando il vaso, in modo che fosse pi\u00f9 agevole disotterrare l'apparato radicale. Invent\u00f2 anche un carro speciale al quale si potevano applicare dei paranchi per il trasporto di piante di grosse dimensioni.\nNaturalmente promosse l'utilizzo delle sue amate palme sotto molti aspetti, fra cui la produzione di tessuti, cinture, lavori ornamentali, oggettistica, ecc. Per la vendita di questi prodotti apr\u00ec un grande negozio, nell'attuale via Vittorio Emanuele, con un grande giardino retrostante, dove attualmente si trova il cinema Olimpia, e dove stabil\u00ec un'esposizione permanente, nella quale figuravano le pi\u00f9 svariate specie di palme, ora alte come campanili, ora nane come piccoli arbusti, che formava l'ammirazione dei bordigotti e quella della colonia inglese ivi dimorante.\nIl successo a Bordighera.\nCol tempo compr\u00f2, all'inizio del Vallone del Sasso, una grande propriet\u00e0 che divenne il suo giardino-vivaio con funzione di produzione, rappresentanza e vendita diretta. Dopo un lungo periodo di abbandono oggi una piccola parte del terreno \u00e8 stata recuperata e riaperta al pubblico con il nome di Giardini Winter.\nL'altro giardino del Winter era quello chiamato Madonna della Ruota, che si trovava verso Ospedaletti dopo la famosa Casa del Mattone, citata da Giovanni Ruffini nel suo romanzo \"Il Dottor Antonio\". Su quel terreno c'erano le famose dodici palme citate da Joseph Viktor von Scheffel nella sua poesia \"Vicino a morte\". Quel piccolo giardino era il suo orgoglio, ingentilito da una pergola le cui colonne avevano come motivo ornamentale lo stipite delle palme dattilifere. Sotto quella pergola passeggiarono numerosi personaggi illustri, fra cui frequente visitatrice la Regina Margherita. Oggigiorno il giardino fa parte di una propriet\u00e0 privata, che \u00e8 stata ripresa nella lista degli immobili tutelati dalla Soprintendenza per i Beni Architettonici e Paesaggistici della Liguria.. La pergola esiste ancora e la si pu\u00f2 ammirare dalla strada, ma le dodici palme riprese in tante foto e quadri, fra cui uno molto famoso del Hermann Nestel, non esistono pi\u00f9.\nDurante tutta la sua carriera Winter guadagn\u00f2 numerosi premi a partire dal 1883, quando partecip\u00f2 all'esposizione di Berlino dove vinse il Diploma d'onore e dove pi\u00f9 tardi aprir\u00e0 la sua agenzia commerciale. Il suo pi\u00f9 grande successo fu nel 1897 alla mostra di Amburgo, dove ricevette non solo il \"Premio d'onore di S.M. l'Imperatore Guglielmo II\", ma altri cinque riconoscimenti e 1.500 marchi. In quell'esposizione infatti super\u00f2 se stesso riproducendo il suo giardino del Vallone del Sasso. A Berlino \u00e8 ricordato per le sue esposizioni, a D\u00fcsseldorf ed a Mannheim per le palme gigantesche che vi trapiant\u00f2, a Francoforte sul Meno per le influenti amicizie e per l'ammirazione che seppe destarvi.\nWinter, durante la sua lunga carriera di paesaggista, cre\u00f2 numerosi giardini meravigliosi, come quelli del Principe Hohenlohe e di Villa Zirio a Sanremo, della Villa Bischoffsheim a Bordighera e del Parco Storico Seghetti Panichi ad Ascoli Piceno, della Contessa Foucher de Careil a Mentone e di Villa Cyrnos per l'Imperatrice Eugenia a Cap Martin. A Ventimiglia si occup\u00f2 di un palmeto, tuttora esistente fra il lungofiume G. Rossi e via Vittorio Veneto su richiesta di Thomas Hanbury. Purtroppo non vide mai realizzato il suo progetto perch\u00e9 mor\u00ec prima che fosse completato.\nWinter fu un uomo eclettico, persona molto colta, conosceva e lavorava in quattro lingue: tedesco, francese, inglese e italiano. Dalla madre aveva ereditato notevoli qualit\u00e0 artistiche, sia come disegnatore che come pittore. Era un uomo che sapeva farsi apprezzare da intellettuali, uomini di potere e dal personale che lavorava per lui. Paolo Mantegazza, famoso antropologo e fondatore del Museo Nazionale di Antropologia di Firenze, fu uno dei suoi pi\u00f9 cari amici come Edmondo De Amicis ed Hermann Nestel che, a seguito del matrimonio di Antonio con una delle figlie, era anche divenuto il suo consuocero.\nFamiglia ed eredit\u00e0.\nMarito e padre amorevole si occup\u00f2 molto degli undici figli anche in tenera et\u00e0, cosa rara per l'epoca. Tutti i suoi figli sapevano suonare uno strumento e si dice che la sera, se si passava davanti a villa Sofia in via Regina Margherita, si poteva godere di graziosi concerti. Due morirono nei primi anni di vita e nove sopravvissero: Antonio, Paolina, Rodolfo, Emilia, Giovanna, Costanza, Sofia, Edvige e Clara.\nLa generosit\u00e0 di Winter si dimostrava in vari modi e fu talmente apprezzato da tutti i Bordigotti che gli fu concessa la cittadinanza onoraria il 30 dicembre 1889 e nel 1891 il Re Umberto I lo nomin\u00f2 Cavaliere dell'Ordine della Corona d'Italia. Molti dei suoi allievi e uomini, percorsero le sue orme come i Ronco, i Molinari, gli Allavena ed i Pallanca ancora oggi proprietari del famoso Giardino esotico Pallanca.\nWinter mor\u00ec d'infarto il 12 luglio 1912 a Bad Nauheim, dove era andato con la moglie Giustina e la figlia Sofia proprio per seguire delle cure cardiologiche. Alla sua morte il figlio Antonio e la nipote Erica, figlia di Rodolfo, si occuparono del vivaio del Vallone del Sasso. Il figlio Rodolfo, ingegnere e architetto, si dedic\u00f2 anche alla progettazione di giardini, fra cui quelli della passeggiata a mare di Bordighera, il \"Lungomare Argentina\". Il lungomare gode di una preziosa collezione di \"Araucaria excelsa\", censita dal Corpo forestale dello Stato, che fu messa a dimora proprio da un allievo del Winter, Giuseppe Molinari.\nIl 17 gennaio 1954 fu inaugurato un busto, realizzato da Virgilio Audagna, in onore di Ludwig Winter, che fu posto nei giardini dietro il palazzo comunale di Bordighera in presenza delle autorit\u00e0 non solo bordigotte, ma anche francesi e tedesche. Erano presenti anche alcuni discendenti, fra cui la figlia Paolina Winter Ronco e la nipote Erica."}
{"id": "1607508", "revid": "125616438", "url": "https://it.wikipedia.org/wiki?curid=1607508", "title": "Museum f\u00fcr angewandte Kunst", "text": "Il Museo delle arti applicate (in tedesco: Museum f\u00fcr angewandte Kunst, da qui conosciuto anche con l'acronimo \"MAK\") \u00e8 uno storico e prestigioso museo situato a Vienna, sulla celebre Ringstra\u00dfe.\nL'edificio fu eretto nel 1871. Dal 2004, il museo \u00e8 illuminato di sera dall'installazione permanente all'aperto \"MAKlite\", opera dell'artista internazionale di land art James Turrell.\nNel 2015 il MAK \u00e8 stato il primo museo ad acquistare un'opera d'arte (lo screensaver di van den Dorpel \"Event listeners\") con Bitcoins.\nCon oltre 300.000 pezzi accessibili online, il MAK ha la pi\u00f9 grande collezione online di tutti i musei federali austriaci.\nDurante la visita al museo, l'audioguida pu\u00f2 essere utilizzata come app Web su un telefono cellulare.\nStoria.\nVenne fondato nel 1863 come museo per l'arte e l'industria. Sucessivamente, nel 1867 accanto all'edificio del museo si costitu\u00ec la Scuola di artigianato (oggi Universit\u00e0 di arti applicate, \"Universit\u00e4t f\u00fcr angewandte Kunst Wien\"), e la formazione teorica e pratica vennero cos\u00ec unificate. A partire dal 1986 la politica museale si \u00e8 notevolmente diversificata sotto la direzione di Peter Noever, postando il baricentro sulla collezione di opere dei vari movimenti artistici e architettonici succedutisi negli anni. Nel 1993 il museo \u00e8 stato restaurato e ampliato, ogni sala \u00e8 stata modernizzata.\nCollezione.\nIl Museo custodisce mobili e arredi (manufatti in vetro, porcellana, tessuto, legno e metalli preziosi) realizzati dal Medioevo all'epoca contemporanea (non mancano artisti di prestigio quali Donald Judd, James Turrell, Gordon Matta-Clark), oltre che modelli in scala di edifici realizzati da architetti contemporanei.\nSeguendo un criterio funzionale, ka collezione \u00e8 suddivisa in differenti parti:\nNel seminterrato sono esposte le collezioni individuali. Il resto dello spazio espositivo \u00e8 occupato da mostre temporanee. Al pianterreno sono esposte la maggior parte delle collezioni permanenti, mentre al primo piano sono esposte le opere appartenenti alla Wiener Werkst\u00e4tte. Il secondo piano, invece, \u00e8 dedicato all'architettura ed al design contemporanei.\nLa \"biblioteca\" del MAK \u00e8 dedicata alla letteratura sulle arti applicate dal Cinquecento fino ad oggi, e gestisce una collezione di manoscritti, stampe, foto e acquarelli dal Quattrocento fino ad oggi.\nInoltre il MAK offre al pubblico tramite \"MAK Sammlung online\" parzialmente la possibilit\u00e0 di libero accesso alla raccolta.\nMAK digitale.\nL'offerta digitale del MAK \u00e8 ampia. I dati relativi alle collezioni o le pubblicazioni interne vengono messi a disposizione per le attivit\u00e0 di ricerca in modo trasparente e strumenti come MAK Digistories o MAK Blog forniscono informazioni su un'ampia variet\u00e0 di argomenti. L'audioguida \u00e8 fornita gratuitamente sotto forma di app."}
{"id": "1607513", "revid": "14141619", "url": "https://it.wikipedia.org/wiki?curid=1607513", "title": "Pino Tatarella", "text": ""}
{"id": "1607523", "revid": "76963", "url": "https://it.wikipedia.org/wiki?curid=1607523", "title": "Porto Palo", "text": "Porto Palo \u00e8 una frazione di 116 abitanti di Menfi, comune italiano della provincia di Agrigento in Sicilia.\nGeografia fisica.\nUbicata al centro di un anfiteatro naturale della costa sul Canale di Sicilia, era l'antico porto orientale di Selinunte.\nMonumenti e luoghi d'interesse.\nIl borgo \u00e8 sormontato da una torre di avvistamento costiera costruita nel 1583 per la difesa della citt\u00e0 dalle incursioni piratesche.\nOggi il borgo \u00e8 dotato di un piccolo porticciolo per imbarcazioni da diporto e da pescherecci.\nEconomia.\nTurismo.\nGrazie alla spiaggia sabbiosa che si estende per tutta la lunghezza del porto e l'acqua pulita, Porto Palo \u00e8 stato insignito 24 volte della Bandiera blu dalla FEE (\"Foundation for Environmental Education\").\nFestivit\u00e0.\nL'unica festa che si svolge a Porto Palo di Menfi \u00e8 quella della Madonna delle Grazie, che inizia l'ultima domenica di Luglio e finisce la prima domenica di agosto. La statua della Madonna, conservata nell'unica chiesa, situata vicino alla Torre, viene fatta sfilare via mare sopra un peschereccio di un pescatore locale."}
{"id": "1607530", "revid": "1437331", "url": "https://it.wikipedia.org/wiki?curid=1607530", "title": "Tratto d'unione", "text": "Un tratto d'unione o trattino (- - \u2010 \u2011 \u2043 \u2212) \u00e8 un segno di punteggiatura. Viene utilizzato nelle parole composte e nella sillabazione. \u00c8 spesso confuso con la lineetta (\u2013, \u2014, \u2015), che \u00e8 differente ed ha differente funzione, e con il segno meno (\u2212) che \u00e8 anch'esso differente.\nStoria del tratto d'unione.\nIl tratto d'unione \u00e8 stato usato probabilmente per la prima volta da Johannes Gutenberg di Magonza, in Germania, nel 1455 circa per l'edizione della Bibbia a 42 righe per pagina. L'esame di una copia originale in pergamena (Hubay index #35) presente presso la biblioteca del Congresso mostra che i caratteri mobili di Gutenberg erano giustificati in uno stile uniforme di 42 righe uguali per pagina, mediante sillabazione. La sillabazione consiste in una divisione di una parola in due sillabe o gruppi di sillabe, la prima delle quali viene terminata correntemente con un trattino e la seconda delle quali viene portata a capo della riga successiva. Nella sua Bibbia a 42 righe Gutenberg us\u00f2 invece, per la sillabazione, un doppio trattino inclinato a destra con un angolo di circa 60 gradi.\nPrima che Gutenberg impostasse le prime righe stampate del mondo occidentale con i caratteri mobili non vi era necessit\u00e0 di giustificare le righe usando la sillabazione.\nCodifica informatica.\nNella codifica di caratteri ASCII il tratto d'unione \u00e8 codificato come carattere 45. Tecnicamente questo carattere \u00e8 denominato trattino-meno, ed \u00e8 usato sia come segno meno che come lineetta. In Unicode lo stesso carattere \u00e8 codificato come U+002D (\u00a0-\u00a0) in quanto Unicode rimane compatibile con l'ASCII. Comunque l'Unicode codifica anche separatamente il tratto d'unione ed il meno, rispettivamente come U+2010 (\u00a0\u2010\u00a0) e U+2212 (\u00a0\u2212\u00a0), oltre a una serie di lineette. L'utilizzo del trattino-meno \u00e8 scoraggiato ove possibile a favore dello specifico carattere di tratto d'unione.\nStandard internazionale della data.\nNell'Europa continentale il trattino viene usato per dividere i componenti della data. Tedeschi e slavi usano anche i numeri romani per il mese, pratica che un tempo era comune anche in italiano; \"14\u2011VII\u20111789\", per esempio, \u00e8 uno dei modi per scrivere la data della presa della Bastiglia anche se sta rapidamente sparendo. Le targhe presenti sul muro del Cremlino sono scritte in questo modo. L'uso del tratto d'unione, all'opposto della barra usata nella lingua inglese, \u00e8 specificato dagli standard internazionali."}
{"id": "1607532", "revid": "15756", "url": "https://it.wikipedia.org/wiki?curid=1607532", "title": "Carolina di Borbone-Parma", "text": "Come sua madre Maria Amalia, fu un'accanita sostenitrice del Dispotismo illuminato, finch\u00e9 non mor\u00ec sua zia, la regina francese Maria Antonietta, da allora si schier\u00f2 dalla parte dei pi\u00f9 accaniti conservatori.\nBiografia.\nInfanzia.\nEra la figlia maggiore dei sedici figli nati da Ferdinando I di Parma e di sua moglie, Maria Amalia d'Asburgo-Lorena. Nacque nel Palazzo Reale di Colorno, venne battezzata con i nomi \"Carolina Maria Teresa Giuseppa Giovanna\", in onore dei suoi padrini, il suo prozio paterno Carlo III di Spagna e sua nonna, l'imperatrice Maria Teresa, con grande rabbia della madre che desiderava che si chiamasse solo Maria Teresa.\nVenne insignita dei titoli di principessa di Parma, Piacenza e Guastalla, ma anche del titolo di infanta di Spagna, sua nonna paterna era Luisa Elisabetta di Borbone-Francia, mentre suo nonno paterno era Filippo I di Parma, cos\u00ec, da parte di padre, era discendente del re sole Luigi XIV, mentre da parte di madre, Carolina era discendente dell'Imperatore Carlo VI d'Asburgo.\nAl momento della visita di sua zia materna Maria Cristina a Parma nel 1774, fu descritta come una bambina bellissima ma malinconica. Carolina e suo fratello Luigi erano i preferiti dei loro genitori. Essi furono personalmente istruiti in religione da parte di loro padre, nonostante il fatto che i loro figli minori fossero pi\u00f9 interessati alla materia di quanto non lo fossero i maggiori. Nel 1778, suo fratello Luigi colp\u00ec la testa su un tavolo di marmo mentre giocava con Carolina, e da allora soffr\u00ec di epilessia.\nEssendo la primogenita, sua madre e suo padre la ricoprivano di attenzioni, mentre i fratelli di Carolina erano lasciati alle cure delle dame della madre; Carolina, quindi, sviluppo un carattere difficile e pretenzioso. La sorella di Carolina, Maria Antonia, veniva spesso presa in giro dalla stessa, mentre un'altra sorella, Maria Anna, veniva continuamente criticata da Carolina la quale, in seguito, cerc\u00f2 di migliorare il suo altezzoso comportamento.\nMatrimonio.\nLa Principessa non aveva che quindici anni e gi\u00e0 si pensava al di lei matrimonio, si pens\u00f2 ad un Arciduca d'Austria, ma il disincanto dell'imperatore Giuseppe II d'Austria fece naufragare questo progetto, si pens\u00f2 allora al re Antonio di Sassonia, vedovo di Maria Carolina di Savoia, ma infine quest'ultimo spos\u00f2 Maria Teresa d'Asburgo-Lorena, allora si pens\u00f2 all'infante di Spagna Antonio Pasquale, ma non si combin\u00f2 e la Principessa raggiunse i vent'anni.\nLa madre di Carolina pens\u00f3 allora di farle sposare un principe sassone, Massimiliano di Sassonia, che la madre di Carolina present\u00f2 a quest'ultima durante i frequenti viaggi del Principe in Italia e quando la famiglia ducale parmense visito la Sassonia alla fine del decennio del 1780, Carolina fu in grado di trascorrere del tempo con Massimiliano e si diceva che fosse innamorata di lui. Di conseguenza, desiderosa di sposarlo, sua madre Amalia le diede il suo permesso, visto che Massimiliano era l'erede del trono della Sassonia.\nCarolina spos\u00f2, il 22 aprile 1792 a Parma per procura, e nuovamente a Dresda il 9 maggio 1792 di persona, nella Cattedrale di Dresda, Massimiliano di Sassonia (1759-1838), il pi\u00f9 giovane dei figli dell'Elettore Federico Cristiano di Sassonia. Ebbero otto figli.\nIl matrimonio e la vita di Carolina in Sassonia sono descritti come felici e armoniosi. Quando la madre Amalia si trasfer\u00ec a Praga nel 1804, ebbe modo di passare pi\u00f9 tempo con Carolina e di conoscere tutti e otto i figli; quando Carolina mor\u00ec, Amalia si prese cura della pi\u00f9 piccola, che aveva solo un anno.\nPrincipessa ereditaria di Sassonia.\nCarolina e suo marito sarebbero dovuti diventare Re e Regina di Sassonia, visto che Massimiliano era il secondo in linea di successione al trono, Carolina veniva trattata come una regina, vestiva alla maniera francese, conosceva quattro lingue, l'italiano, il tedesco, il francese e lo spagnolo.\nLa principessa Carolina era sempre stata poco favore dell'etichetta di palazzo, e, come sua zia Maria Antonietta d'Austria, cercava sempre di affievolirla con la presenza di musicisti e scrittori, invitati da lei stessa a conversare.\nLei e suo marito facevano spesso visita alla madre di Carolina, la duchessa vedova Amalia, che intanto si era trasferita nel Castello di Praga, lei e sua figlia Carolina avevano un buonissimo rapporto, e quando Carolina la andava a trovare faceva in modo che le visite alla madre fossero lunghe e felici.\nCarolina ebbe numerosa prole, quindi cercava che tutti i suoi figli trovassero una dignitosa collocazione, al momento della nascita della figlia Maria Anna Carolina di Sassonia, era gi\u00e0 deciso che ella avrebbe sposato il Granduca di Toscana, ma purtroppo Carolina non visse abbastanza a lungo per vedere il suo progetto riuscito.\nQuando la sorella di Carolina, Carlotta, visit\u00f2 Parma nel 1803, descrisse Carolina come una persona ansiosa e sciatta, di tutt'altra opinione fu la sorella Antonia, che scrisse alla madre che Carolina era \"Una delle persone pi\u00f9 dolci e amorevoli che esistano\".\nLa principessa Carolina aveva una salute malaticcia, che peggior\u00f2 nell'inverno del 1803, quando la principessa Carolina venne colpita da un raffreddore, ma fortunatamente riusc\u00ec a sopravvivere.\nUltimi anni e morte.\nCarolina, dopo aver partorito l'ottavogenita Maria Giuseppa Amalia di Sassonia, venne colpita da una febbre e da un violento raffreddore, solo il 23 febbraio 1804 venne annunciato che la principessa era molto malata e che sarebbe morta presto.\nLa principessa Carolina mor\u00ec di febbre il 1\u00ba marzo 1804 a Dresda, nel Palazzo Reale di Dresda.\nSuo marito Massimiliano fu affranto quando seppe della morte della moglie, sped\u00ec Maria Giuseppa e Maria Anna in un convento per essere allevate, e seppell\u00ec la moglie nella Cattedrale della Santissima Trinit\u00e0 di Dresda, al momento della sepoltura di Carolina, il 2 marzo 1804, erano presenti Maria Amalia d'Austria, madre di Carolina, Maria Amalia di Sassonia, figlia pi\u00f9 grande di Carolina, Maria Elisabetta d'Austria, zia di Carolina, Maria Antonia di Parma, sorella di Carolina, Massimiliano di Sassonia, marito di Carolina e Maria Carlotta di Parma, sorella di Carolina.\nVent'anni dopo, Massimiliano spos\u00f2 la nipote di Carolina, la principessa Maria Luisa Carlotta di Parma.\nDiscendenza.\nLa principessa Carolina e Massimiliano di Sassonia ebbero otto figli:"}
{"id": "1607533", "revid": "339392", "url": "https://it.wikipedia.org/wiki?curid=1607533", "title": "Jonin", "text": ""}
{"id": "1607542", "revid": "287451", "url": "https://it.wikipedia.org/wiki?curid=1607542", "title": "Domenico Ridola", "text": "Biografia.\nFiglio di Gregorio e della nobile Camilla de Gemmis di Terlizzi, si laure\u00f2 in Medicina all'Universit\u00e0 di Napoli nel 1865 quindi continu\u00f2 i suoi studi in Italia ed all'estero per alcuni anni prima di rientrare a Matera dove apr\u00ec uno studio medico. Oper\u00f2 nella professione con grande competenza, e si distinse per aver effettuato delle ricerche su una malattia della bocca, detta \"malattia di Ridola\".\nFu sindaco di Matera e consigliere provinciale per parecchi anni. Fu deputato per il collegio di Matera dopo la prematura morte dell'on. Michele Torraca nel 1906. Nel 1909 venne rieletto sconfiggendo Nicola De Ruggieri. Nel 1913, a 72 anni, non si ripresent\u00f2 alla Camera ma il 16 ottobre 1913 fu nominato senatore.\nGrande appassionato di archeologia, sin dal 1872 cominci\u00f2 ad effettuare numerose campagne di scavo in tutto il territorio materano e delle Murge, e tra le sue scoperte grande importanza ebbero:\nTutto il materiale raccolto in anni di ricerche fu da lui donato allo Stato nel 1911, e da allora \u00e8 custodito nel museo archeologico nazionale di Matera a lui dedicato.\nFu membro dell'Istituto Archeologico Germanico, dell'Accademia Francese di Archeologia, dell'Accademia Pontaniana e della Societ\u00e0 Magna Grecia. Per i suoi alti meriti venne nominato anche ispettore degli scavi e monumenti di antichit\u00e0 per Matera."}
{"id": "1607543", "revid": "1363894", "url": "https://it.wikipedia.org/wiki?curid=1607543", "title": "National Board of Review Awards 1993", "text": "La 65\u00aa edizione dei National Board of Review Awards si \u00e8 tenuta il 28 febbraio 1994."}
{"id": "1607559", "revid": "104458", "url": "https://it.wikipedia.org/wiki?curid=1607559", "title": "Bronzo di Botorrita", "text": ""}
{"id": "1607562", "revid": "1442080", "url": "https://it.wikipedia.org/wiki?curid=1607562", "title": "Doogie White", "text": "Biografia.\nI gruppi pi\u00f9 famosi per i quali ha prestato la sua voce sono Praying Mantis, Rainbow, Yngwie Malmsteen. Prima dell'affermazione discografica con i Rainbow, debutta con il gruppo La Paz ed in seguito debutta su LP con i Midnight Blue.\nNel 2009 reincide le vocals in inglese per l'ultimo disco dei Rata Blanca, dopodich\u00e9 si unisce al Michael Schenker Group, in sostituzione di Graham Bonnet; dopo aver inciso due album in studio con questo gruppo, abbandoner\u00e0 la band nel 2021, per unirsi agli Alcatrazz, sostituendo nuovamente lo stesso Bonnett."}
{"id": "1607563", "revid": "834", "url": "https://it.wikipedia.org/wiki?curid=1607563", "title": "Colonna Infame", "text": ""}
{"id": "1607565", "revid": "119667360", "url": "https://it.wikipedia.org/wiki?curid=1607565", "title": "Miron Costin", "text": "La sua opera pi\u00f9 celebre, \"Letopise\u021bul \u021a\u0103r\u00e2i Moldovei [de la Aron Vod\u0103 \u00eencoace]\" (\"Cronache del paese della Moldavia [sotto il dominio di Aron Vod\u0103]\") si proponeva di ampliare il precedente lavoro di Grigore Ureche, coprendo il periodo tra il 1594 e il 1660. Le Cronache furono pubblicate per la prima volta nel 1675.\nScrisse anche \"Istoria \u00een versuri polone despre \u021aara Moldovei \u0219i Munteniei\" (\"Storia in versi in polacco di Moldavia e Valacchia\", opera conosciuta anche con il nome di \"Poema polon\u0103\" (It. \"Poema in polacco\").\nBiografia.\nCostin era figlio di un ricco boiardo, di nome \"Ion\" o \"Iancu\". Trascorse i suoi primi anni in Polonia, dove la sua famiglia si era rifugiata per sfuggire alle violenze perpetrate in Moldavia dall'Impero Ottomano. Il padre in Polonia divent\u00f2 un nobile, fatto che diede diritto a Miron di studiare presso il collegio gesuita di Bar e in seguito a Kam\"janec'-Podil's'kyj.\nNel 1653 torn\u00f2 in Moldavia e divent\u00f2 apprendista funzionario dell'erario del paese. Apprezzato dai membri dell'amministrazione fece rapidamente carriera e nel 1669 ottenne la carica di \"Vornic\" (Il \"Vornic\" era una sorta di sovrintendente di corte, con responsabilit\u00e0 sia di politica interna sia estera).\nNel 1691 i suoi rapporti con il principe Constantin Cantemir si guastarono. Costin e il fratello Velicico vennero accusati di aver tentato di usurpare il trono e vennero entrambi giustiziati."}
{"id": "1607583", "revid": "1776051", "url": "https://it.wikipedia.org/wiki?curid=1607583", "title": "In Your Face (Children of Bodom)", "text": "In Your Face \u00e8 un singolo dei Children of Bodom pubblicato nel 2005. La title track \u00e8 tratta dall'album \"Are You Dead Yet?\", pubblicato nel 2006, ed \u00e8 disponibile in due versioni, di cui una con testo censurato."}
{"id": "1607593", "revid": "767487", "url": "https://it.wikipedia.org/wiki?curid=1607593", "title": "Marcella (film 1915)", "text": "Marcella \u00e8 un film del 1915 diretto da Baldassarre Negroni, tratto dalla commedia Marcella di Victorien Sardou. Protagonista, Hesperia, moglie di Negroni.\nTrama.\nIn una ricca famiglia nobiliare arriva Marcella di Treville, una giovane istitutrice costretta al lavoro da un dissesto finanziario. Di lei si innamora il contino Oliviero, figlio della contessa Couturier. La quale si infuria con Marcella e la scaccia quando viene a sapere un'infamante storia sulla ragazza. Ma si tratta di una calunnia, messa in giro da un pretendente respinto. La contessa si ricrede e i due giovani possono sposarsi."}
{"id": "1607594", "revid": "198277", "url": "https://it.wikipedia.org/wiki?curid=1607594", "title": "Grey's Anatomy (colonna sonora)", "text": "Questa voce raccoglie tutti i CD contenenti la colonna sonora del telefilm statunitense \"Grey's Anatomy\". I quattro Cd usciti fino ad oggi sono usciti alla distanza esatta di un anno l'uno dall'altro, mentre il quarto \u00e8 uscito nel 2011 a distanza di 4 anni dal precedente.\nGrey's Anatomy Volume 1.\nGrey's Anatomy Volume 1 \u00e8 il primo CD contenente la colonna sonora del telefilm Grey's Anatomy.\nTracce\nGrey's Anatomy Volume 2.\nGrey's Anatomy Volume 2 \u00e8 il secondo CD contenente la colonna sonora del telefilm Grey's Anatomy.\nTracce\nGrey's Anatomy Volume 3.\nGrey's Anatomy Volume 3 \u00e8 il terzo CD contenente la colonna sonora del telefilm Grey's Anatomy.\nTracce"}
{"id": "1607597", "revid": "115939051", "url": "https://it.wikipedia.org/wiki?curid=1607597", "title": "OMX Helsinki 25", "text": "L'OMX Helsinki 25, abbreviato in OMXH25 (in precedenza HEX25), \u00e8 un indice azionario della Borsa di Helsinki. L'indice \u00e8 del tipo \"value weighted\" ed \u00e8 composto dai 25 titoli pi\u00f9 scambiati, il cui peso percentuale \u00e8 limitato ad un massimo del 10%.\nCostituenti.\nSecondo la riclassificazione del 2 febbraio 2009, l'indice \u00e8 composto dalle seguenti 25 compagnie:"}
{"id": "1607607", "revid": "365417", "url": "https://it.wikipedia.org/wiki?curid=1607607", "title": "Castello del Malconsiglio", "text": "Il castello del Malconsiglio \u00e8 il castello di Miglionico (Matera), costruito su un colle della citt\u00e0 a partire dall'VIII-IX secolo, in una posizione strategica, noto per aver ospitato nel 1485 la Congiura dei baroni. Ebbe due successivi ampliamenti, il primo nel 1110 ed il secondo nel 1400. Ha la forma di un parallelogramma, fiancheggiato da sette torrioni, alcuni quadrati (i pi\u00f9 antichi), due bitorri e altre circolari, poste ai vertici della costruzione.\nL'entrata attuale \u00e8 posta a nord-est, mentre quella originaria distrutta dal terremoto della Basilicata del 1857 era rivolta a sud. Al suo interno, e precisamente al piano superiore, vi sono l'androceo ed il gineceo, il salone del Malconsiglio, dove si tenne la congiura, e la sala della Stella o degli Spiriti, la parte pi\u00f9 bella e segreta del castello, con il soffitto a stella e con degli scrigni dove venivano custoditi i tesori ed i documenti pi\u00f9 preziosi.\nAppartenne nel tempo al conte Alessandro di Andria, ai Sanseverino di Bisignano, ad Ettore Fieramosca, ai Pignatelli, ai Caracciolo ed alla famiglia Revertera, duchi di Salandra.\nStoria degli scavi archeologici.\nFin dall'800 nel centro storico di Miglionico era nota la presenza di ritrovamenti archeologici importanti purtroppo spesso devastati.\nIl castello \"del Malconsiglio\" \u00e8 stato oggetto di scavi archeologici, in occasione dei lavori di restauro, nel 2006 e nel 2007.\nLa prima campagna di scavi ha individuato nel cortile interno alcune vasche per lo spegnimento della calce di XVII-XVIII secolo e una precedente fase di occupazione di VIII-III secolo a.C. documentata da una struttura abitativa e da alcune sepolture in enchytrismoi.\nAll'esterno nella zona adiacente al perimetro sono state rinvenute nella campagna del 2007 quattro tombe terragne con defunto rannicchiato, tipologia ampiamente diffusa in area bradanica e in ambiente anaellenico, databili al V e IV secolo a.c.\nNel corso del 2011 sono stati eseguiti interventi archeologici in relazione alla sistemazione di piazza Castello (zona antistante al castello).\nI lavori hanno avuto durata complessiva di circa due mesi ed hanno interessto un'area di circa 2200 m\u00b2.\nGli scavi del 2011 confermano quanto precedentemente rilevato sull'occupazione antica della collina del castello.\nDalle origini al XIV secolo.\nLa prima fase evidenzia un impianto a parallelogramma costituito da un solo livello fuori terra. Tale considerazione oltre a verificare e prendere atto di quanto affermato dal Ricciardi a proposito dell'antichit\u00e0 del piano terra rispetto al secondo in relazione alla presenza, chiaramente individuabile tuttora, della merlatura sulle murature perimetrali, scaturisce anche dalle differenze tipologiche e spaziali degli ambienti, evidenti soprattutto nell'ala della Sala del Malconsiglio: il piano terra e costituito da una successione di ambienti coperti con volte a crociera con eleganti e slanciati archi ogivali, mentre il piano superiore e caratterizzato da possenti arconi a tutto sesto che scandiscono lo sviluppo della volta a botte. La zona sud-ovest ha un andamento rigorosamente quadrangolare, con l'ala destra pi\u00f9 ampia della sinistra, ma ambedue spazialmente ripartite internamente in maniera perfettamente modulare, e il braccio trasversale di unione che, proprio perch\u00e9 non mostra una tale geometrica regolarit\u00e0, desta qualche perplessit\u00e0 circa la contemporaneit\u00e0 costruttiva con le altre due ali. Tale perplessit\u00e0 si evidenzia anche e soprattutto nella mancanza di allineamento dello spigolo destro del fronte interno, che si ritrova al secondo livello in corrispondenza dell'accesso alla \"Sala della Stella\". Questa anomalia porterebbe a pensare che la costruzione di questo lato sia avvenuta dopo la soprelevazione degli altri due e che il muro di cinta fosse provvisto unicamente di camminamenti di ronda. Alternativa a tale ipotesi, pi\u00f9 attendibile, sarebbe il considerare l'espediente d'angolo realizzalo dopo il terremoto per una pi\u00f9 efficace distribuzione degli accessi ai vari ambienti. D'altro canto, il ballatoio attraverso cui si accede nella Sala della Stella e chiaramente un'aggiunta moderna. Un'ultima considerazione che conforta questa tesi e costituita da un'altra descrizione del Ricciardi il quale, dopo aver riferito che: \"Entrandosi in somma nel piano superiore, dopo essersi percorsa lunga fila di sale e camere per due lati del castello, arrivasi al lato settentrionale nel cui angolo Nord-est vedesi una saletta detta Sala della Stella...\" chiarisce che: \"Di queste localit\u00e0 si parla qui come esse erano prima del 16 dicembre 1857. Pel tremuoto allora avvenuto tutto si \u00e8 ora cambiato.\" Questa zona costituisce il nucleo residenziale del castello. Il corpo ubicato a nord-est che contiene la porta di accesso originaria e il cosiddetto mastio, dei quali parleremo in seguito, si sviluppa in forma triangolare e costituendo una sorta di antemurale, \u00e8 la zona riservata agli armigeri. Le mura perimetrali di questo impianto sono costellate da torri, circolari ai vertici, quadrangolari quelle intermedie. Un simile impianto richiama analoghe fabbrichemilitari federiciane: non essendoci alcun riferimento, per\u00f2, nella pur copiosa letteratura relativa alle opere fortificate di Federico II, del castello di Miglionico, probabilmente la sua costruzione \u00e8 posteriore a tale periodo e potremmo farla risalire a cavallo della meta del XIV secolo. D'altra parte un'attenta lettura dei caratteri architettonici conforterebbe tale tesi: portali e finestre archiacute, volte goticheggianti sono frequenti al piano terra. E probabile, quindi, che i progettisti abbiano preso a modello gli impianti svevi, e solo l'orografia del terreno abbia impedito un impianto analogo a quello del castello di Lagopesole. Nuove e pressanti esigenze di carattere difensivo avranno indotto i realizzatori ad avanzare in maniera pi\u00f9 concreta le torri rispetto al perimetro delle mura. La ricostruzione ipotizzata di questa prima fase evidenzia tre elementi fondamentali:\n1) Il perimetro sud-est della costruzione \u00e8 privo dei manufatti che saranno il risultato di ampliamenti successivi: \na) il corpo compreso tra i due alti barbacani pu\u00f2 essere ricondotto a fasi cinque-seicentesche;\nb) il fabbricato che si sviluppa a lato dell'attuale portale e una costruzione riconducibile alla fine ottocento inizi novecento; \nc) la cosiddetta cappella che le fonti storiche e i caratteri formali daterebbero al XIV secolo, per evidenti considerazioni di carattere logistico (si veniva a trovare all'esterno della cinta muraria), inducono a non accettare tale stato di cose. Le varie trasformazioni e cambiamenti d'uso subiti da questi ambienti (prima frantoio, poi falegnameria), impediscono, al momento attuale, di chiarire il problema;]\n2) Lungo il perimetro sud-est della costruzione, libero quindi dei manufatti di cui sopra, si ergono altre tre torri, in analogia a quanto presente sul lato opposto: due quadrangolari intermedie, una circolare posta all'attacco del corpo quadrangolare con il triangolare. Il lato est quindi del corpo triangolare e costituito unicamente dalla torre quadrangolare intermedia al muro di cinta al quale, dalla parte interna, si addossa la scalinata attraverso cui si accede sia al camminamento di ronda sovrastante detto muro di cinta, sia a quelli che si sviluppano lungo tutto il perimetro del castello: tale perimetro \u00e8 caratterizzato, come gi\u00e0 riferito, da una merlatura ancora individuabile nella muratura. Sul fronte interno di questa, sul lato settentrionale, al di sopra della copertura dei locali oggetto di ricostruzione dopo il terremoto, sono evidenti i fori per l'alloggiamento delle travature lignee di sostegno dei camminamenti. Al vertice dell'area triangolare e molto probabilmente nel sito ove si apre il portale di accesso, non originario, ma costruito dopo la confisca del 1829, e con evidenti segni di rimaneggiamenti dovuti presumibilmente alla ricostruzione post-terremoto, si potrebbe supporre la presenza del mastio. Una testimonianza in tal senso ci viene da Nicola De Ruggeri il quale, nel 1940, descrivendo il castello, lo cita munito di \"sette torri, tre quadrate, tre agli angoli formate da doppie torri, una diroccata a destra entrando nel portone...). Considerando che anche il Ricciardi parla di sette torri e non essendo pi\u00f9 esistenti quelle inglobate negli ampliamenti cinque-seicenteschi dell'ala sud-est, si potrebbe affermare, con una buona approssimazione, che l'area dell'attuale portale \u00e8 caratterizzata dalla presenza di questa torre, pi\u00f9 alta delle altre, dalla quale si pu\u00f2 spaziare, oltre che sul territorio circostante, anche sull'intero paese. Cos\u00ec impostato l'impianto di Miglionico risponderebbe ai canoni delle costruzioni fortificate con la costante presenza del mastio. Inoltre, questa torre serve anche quale elemento di difesa dell'antica porta di accesso.\n3) L'antica porta di accesso, scomparsa a seguito delle ricostruzioni e trasformazioni dei luoghi dopo il terremoto, si apriva sul lato nord del corpo triangolare. Il Ricciardi la riporta ancora esistente al 1867, anche se in fase di profonda trasformazione, e ci fornisce una descrizione della stessa che permette di risalire, con buona approssimazione, al sito originario: \"Il suo ingresso adunque preceduto da un lungo e largo spianato, oggi guarda il Nord-Est: ma l'antica sua Porta era pero a fianco della presente, cio\u00e8 guardava il Sud. Di questa porta, gi\u00e0 posta su di un masso di fabbricato ch'estendesi d'innanzi come un davanzale, sul quale esser doveva un'antiporta, veggonsi ancora in buono stato i pilastrini con l'architrave, di pietre intagliate. Accanto del detto architrave ci stanno come due Tigri anco di viva pietra, e nel sommo vedesi lo stemma baronale de Bisignani, formato da uno scudo inclinato con una fascia a traverso, sopra del quale e posto un cimiero, con morione abbassato, dalla cui sommit\u00e0 escono due grandi corna bovine... Sul detto architrave vedevansi inoltre, sino a non molti anni addietro, gli antichi merli con le petriere sporgenti, ed uno stretto loggiato per accorrere in giro, a difesa della porta. Ormai merli e petriere sono scomparsi, ed ora mi dicono che va pure ad essere distrutta la intiera porta per nuova costruzione, che sta facendo il proprietario. Per questa antica porta adunque entratosi nell atrio interno, nel bel mezzo vedesi l'antico cisternone, e la lunga gradinata...\". Il De Ruggeri, riprendendo quanto riferito dal Ricciardi, localizza la porta alla sinistra dell'attuale accesso: \"L'ingresso al castello \u00e8 al lato N.O., ma l'antica porta (cui accedevasi solo dopo aver attraversato il ponte levatoio!?) a sinistra dell'attuale, a Sud. fu murata per la sovrappostavi nuova antiartistica costruzione di cui innanzi. Questa antica porta, in corrispondenza all'interno della corte, mostra lo stemma dei Bisignano (che stava sull'arco superiore) ...\" \"Accanto alla detta antica porta (all'interno) vedesi ancora a destra un avanzo di una sola delle tigri che la fiancheggiavano.\" Come si pu\u00f2 ben intendere, la porta cui fa cenno il De Ruggeri, \u00e8 l'arcata tompagnata, sulla sinistra dell'ingresso. Considerando le ridotte dimensioni di questa, e gli spazi limitati di tale luogo, con la presenza del mastio e la lunga scalinata che occupa quasi interamente questo lato delle mura, risulta arduo localizzarvi la porta. Certamente quello che avr\u00e0 indotto il De Ruggeri a questa considerazione sar\u00e0 stata l'orientamento su citato: \"Il suo ingresso (...) oggi guarda il Nord-Est.; ma l'antica sua Porta (...) guardava il Sud\". Probabilmente lo storico, nel descrivere la porta antica la guarda dall'esterno del fabbricato (e non poteva fare altrimenti essendo la stessa inglobata in abitazioni private, e descrivendone le decorazioni che evidentemente erano poste sul fronte esterno e non interno, in maniera cos\u00ec dettagliata), mentre quella attuale la osserva dall'interno del cortile. Gli elementi scultorei decorativi, descritti sopra, sono ancora presenti all'interno dell'atrio, inseriti nella muratura della scalinata. Mentre non \u00e8 individuabile, al momento, alcun elemento che possa indicarci con certezza la posizione della porta. Nella ricostruzione allegata, questa e stata posizionata accanto all'attuale accesso, riconoscendo nella porzione di muratura presente alla base del piedritto destro del portale i resti di quel \"Masso di fabbricato ch'estendesi d'innanzi come un davanzale\". D'altro canto, sul paramento esterno del muro di cinta si intravede una discontinuit\u00e0 muraria che potrebbe far pensare ad un'apertura successivamente tompagnata. Inoltre lo spigolo di muratura che si eleva da tale masso, chiaramente tagliato sino all'altezza in cui \u00e8 costruito con pietre squadrate, potrebbe costituire il fianco dell antiporta. Un'ultima considerazione da farsi per confortare la tesi della ubicazione dell'antica porta riguarda la strada di accesso. L'unica strada che corre sul lato orientale \u00e8 quella che conduce alla Porta Pomarico (quella cio\u00e8 che sale dalla nuova fontana pubblica -Pila-, passando davanti al Palazzo Comunale): ma questa giungeva nei pressi del castello, nel luogo ipotizzato dal De Ruggeri per l'ubicazione della porta, attraverso un sentiero abbastanza ripido. Riferendoci, invece, alla localizzazione della porta cos\u00ec come enunciata precedentemente, l'attuale extramurale che costeggia il paese partendo dalla fontana pubblica nei pressi del bivio per Grottole, giunge sin sotto il castello e davanti alla porta alla quale si arriva dopo aver percorso tre rampe a tornanti. In altre parole, l'ingresso si viene cos\u00ec a trovare pi\u00f9 alto del piano di posa delle mura perimetrali ed \u00e8 accessibile unicamente mediante i due terrapieni: chiunque tenta di entrare \u00e8 esposto al tiro delle sentinelle in condizioni di inferiorit\u00e0 e disagio. Analoga situazione si riscontra nel castello di Lagopesole. Le sistemazioni della strada e del piazzale anteriore hanno cancellato qualsiasi traccia di questo stato di cose.\nDal XIV secolo alla Congiura dei Baroni.\nPer la ricostruzione della seconda fase si \u00e8 preso, quale riferimento temporale, il periodo storico della Congiura dei baroni. L'evoluzione della tattica militare, sia offensiva che difensiva, fa s\u00ec che i castelli, una volta edificati esclusivamente per ragion militari, assumano nel tempo funzioni pi\u00f9 prettamente residenziali e diventino l'espressione della grandezza del Signore. Il castello del Malconsiglio incomincia ad assumere l'aspetto di imponenza che tuttora conserva. Si costruisce il piano superiore: le merlature scompaiono inglobate nella nuova muratura: le torri si elevano e forse quelle d'angolo posteriori assumono la configurazione attuale: l'inserimento della zona destinata ai collegamenti verticali ne raddoppia il volume: la scalinata esterna diventa lo scalone di accesso alla residenza comitale, mentre nuovi collegamenti vengono realizzati per raggiungere le postazioni di difesa superiori (scalinata a ridosso del muro perimetrale, interno al cortile, della Sala del Malconsiglio). Il corpo triangolare conserva la propria fisionomia.\nDalla Congiura all'abolizione della feudalit\u00e0.\nIl passaggio del feudo di Miglionico dai Sanseverino ai Revertera, duca di Salandra, determina la definitiva trasformazione del castello da fortificazione a residenza baronale. Pur conservando l'impianto originario, il prevalere del carattere residenziale modifica il sistema distributivo interno. Sul fronte esterno del lato orientale, in adiacenza alla torre quadrangolare intermedia, si costruisce il locale indicato dalle fonti storiche quale \"cappella\". Successivamente, pi\u00f9 a sud, sempre su questo lato del maniero, viene aggiunto il grande corpo bastionato: infine le due ampie campate con volte a crociera completano la quinta del castello. Internamente, sul lato destro del cortile, verso la meta del XVII secolo si realizza la seconda scalinata con il ballatoio che permette l'accesso autonomo al lato sud-ovest. Successivamente, forse per motivi esclusivamente estetici, su questo ballatoio, mediante l'allargamento delle arcate di sostegno, si innalzano cinque eleganti arcate a tutto sesto ed il portale di accesso al termine della rampa. Ancora pi\u00f9 tardi, sul lato opposto del cortile, e per tutto lo sviluppo dell'ala, si aggiunge, quale affaccio sul cortile degli ambienti residenziali, un loggiato, anch'esso ad arcate a tutto sesto, ma con pilastri molto pi\u00f9 massicci e privi di elementi decorativi, in parte crollato a seguito del terremoto del 1980, ora in fase di restauro. Queste trasformazioni producono alcune modifiche alla facciata precedente: gli accessi a molti ambienti sono costruiti ex novo; le antiche finestre anguste assumono dimensioni pi\u00f9 ampie; i portali di accesso del piano terra, in particolare quello del salone dell'ala nord-ovest, sono occultati dalle strutture dei ballatoi. Comunque l'impianto originario conserva la propria integrit\u00e0 planimetrica.\nDalla confisca al \"Centro di documentazione e ricerca per la storia del Medioevo\".\nL'ultima fase dello sviluppo del castello e quella che ha mutato in maniera sostanziale il suo assetto, L'adeguamento a destinazioni abitative per pi\u00f9 nuclei familiari, la mancata assidua manutenzione, troppo onerosa per i privati, il terremoto del 1857 e le ricostruzioni successive; le demolizioni, e non ultimo il terremoto del 1980, riducono il castello nello stato in cui si trovava prima del restauro. I segni di questi cambiamenti e vicissitudini contrastano notevolmente con le caratteristiche architettoniche proprie del castello, offuscando l'immagine storica di un sito in cui si sono verificati avvenimenti di tale rilevanza socio-politica. L'antica porta di accesso \u00e8 inglobata, in un primo momento, in abitazioni private; la sostituisce l'attuale portale che, come gi\u00e0 detto, subisce gravi danni dopo il terremoto del 1857 e viene ricomposto in maniera alquanto casuale; successivamente, recuperati gli elementi decorativi che sono riutilizzati come ornamento di pareti interne del cortile, la porta \u00e8 completamente distrutta per la costruzione di manufatti abitativi, dei quali, quelli eretti all'esterno della cinta muraria, sul terrapieno ancora esistente, sono demoliti negli anni venti-trenta: \"All'esterno, meno le antistrutture di case (per fortuna alcune a destra dell'ingresso abbattute fascisticamente da un coraggioso Podest\u00e0)\" riferisce il De Ruggeri. Il terremoto del 1857 danneggia gravemente il complesso fortificato e soprattutto provoca il crollo della volta della Sala del Malconsiglio e conseguentemente anche di quella del piano terra: non verranno pi\u00f9 ricostruite. Sul lato ovest del cortile e innalzato un nuovo ballatoio che collega i due precedentemente costruiti. Sulla sinistra del portale attuale si erige, nei primi anni del secolo, un nuovo fabbricato che, deturpando ulteriormente tale angolo, contrasta in maniera evidente con l'aspetto di fortilizio dell'antico manufatto.\nIl castello da roccaforte a residenza.\nL'architettura castellare in Basilicata \u00e8 ricca di notevoli complessi per la maggior parte poco conosciuti ed indagati. I manufatti nella maggior parte dei casi portano i segni di notevoli trasformazioni: le originarie roccaforti normanne, le poche fabbriche sveve, i castelli angioini e aragonesi, a partire soprattutto dal cinque-seicento, sono quasi tutte trasformate in residenze gentilizie per le grandi famiglie comitali. L'esistenza di complessi fortificati nel territorio della regione trova riscontri in documenti fin dal secolo IX e X e soprattutto in epoca normanna a partire dalla met\u00e0 del secolo XI. Spesso il toponimo degli abitati \u00e8 preceduto dalla specificazione di castellum o castrum che indica la natura fortificata del luogo e gi\u00e0 nell'ambito del territorio circostante Miglionico molti centri portano questa definizione. Alla fine del sec. X essa \u00e8 comune a Tricarico e Tolve coinvolti in uno scontro con una banda di saraceni insediati nel castrum di Pietrapertosa; nell'anno 889 il sito di una propriet\u00e0 nei pressi del Bradano appartenente al monastero longobardo di S. Vincenzo al Volturno \u00e8 indicata come limitrofa al castellum Montis Caveosi e per tutto il trecento il castrum Jugurij indica il sito di un antico borgo fortificato nel territorio di Pomarico. Dalla seconda met\u00e0 del secolo XI i due termini, con molta pi\u00f9 precisione, indicano esclusivamente i nuclei fortificati mentre per i centri abitati diventa prevalente l'uso del termine civitas e i nuclei minori sul territorio, che con i centri maggiori costituiscono l'ossatura del sistema insediativo sviluppatosi e consolidatosi a partire dalla fine del secolo X, sono denominati casali. La costruzione delle pi\u00f9 importanti roccaforti normanne nel territorio lucano, il castello di Melfi centro politico della nuova entit\u00e0 statuale, il nucleo originario del castello di Lagopesole, risale alla prima met\u00e0 del secolo XI ma le tracce di una diffusa presenza di strutture castellari, purtroppo quasi cancellate dalle trasformazioni successive, si rinvengono in tutti gli abitati sedi di importanti famiglie comitali. A Tricarico \u00e8 edificata la grande torre e l'annesso castello poi trasformato in convento francescano; altri grandi strutture fortificate sorgono a Brienza, ampliate e restaurate in epoca angioina e infine dai Caracciolo a partire dal secolo XVI; a Moliterno il castello \u00e8 ampliato in epoca angioina e poi completamente ricostruito dai Carafa prima, e dai Pignatelli nel XVI e XVII sec; a Laurenzana il castello normanno sorge su una imponente rupe e sar\u00e0 ampliato nel secolo XV dai Dal Balzo e dai feudatari successivi, i Poderico e i Filangieri; a Lavello l'imponente struttura attuale di epoca aragonese sorge su un preesistente edificio normanno mentre a Montescaglioso il castello edificato nei primi decenni del secolo XII \u00e8 ristrutturato dalla famiglia Cattaneo nel XVII secolo. In Basilicata un aspetto particolare dell'architettura castellare \u00e8 rappresentato dai centri medioevali abbandonati i quali conservano tracce consistenti delle originarie strutture fortificate. Uno dei complessi pi\u00f9 imponenti dell'intera regione \u00e8 quello di Uggiano a Ferrandina.\nTra la fine del XIII e gli inizi del XIV secolo si estendono gli interventi sui manufatti esistenti, e soprattutto si attiva una nuova committenza legata all'affermarsi delle grandi famiglie feudatarie che in ogni paese di Basilicata erigono le proprie residenze o ampliano i castelli gi\u00e0 esistenti intervenendo spesso anche sulle cinte fortificate degli abitati, ampliate ed allargate. Queste condizioni si affermano e si sviluppano soprattutto nella prima met\u00e0 del Trecento e nel secolo successivo quando la piccola feudalit\u00e0 angioina degli ultimi decenni del duecento \u00e8 sostituita dalle grandi famiglie legate ai D'Angi\u00f2 prima e alla monarchia aragonese dopo. I Sanseverino edificano castelli e palazzi fortificati a Tricarico, Miglionico e Marsico, i Del Balzo costruiscono il castello di Venosa e restaurano quello di Montescaglioso, la famiglia Tramontano innalza il castello Tramontano a Matera e i De Bernardo la fortezza di Bernalda. Se gli impianti insediativi delle strutture normanne sono strettamente correlate al luogo nel senso di assecondare con dislivelli ed un'apparente disomogeneit\u00e0 delle strutture che si adeguano ai pendii ed alle asperit\u00e0 orografiche, le poche costruzioni federiciane, si rapportano al sito per adeguarlo ad un rigoroso impianto geometrico. La suggestione esercitata dalle fabbriche imperiali sulla committenza successiva \u00e8 notevole ed \u00e8 rintracciabile negli impianti a parallelogramma e quadrangolari di alcuni complessi lucani tra cui spicca il castello di Miglionico.\nIl grande manufatto \u00e8 edificato sulla sommit\u00e0 di una collina prospiciente il centro storico dal quale probabilmente era separato dal declivo naturale del pendio che chiaramente \u00e8 stato modificato con terreno di riporto e la costruzione di un terrapieno per consentire il collegamento tra abitato e castello. Il nucleo originario \u00e8 costituito da tre ali edificate ed assemblate secondo uno schema perfettamente quadrato di cui il quarto lato, rivolto verso l'abitato non \u00e8 occupato da edifici ma era certamente definito da una cinta che conteneva l'ingresso. La struttura ha torri circolari poste agli angoli intervallate da alcune torri quadrate mentre la forma triangolare di un recinto aggiunto sul lato non edificato, all'interno e all'esterno del quale si addossano successivi ampliamenti tra cui la chiesa completamente trasformata nel secolo scorso, \u00e8 determinato dal rapporto con l'orografia dell'area. Al piano terra l'impianto \u00e8 scandito da una serie di ambienti modulari coperti da volte a crociera mentre al piano superiore la scansione si ripete con coperture a botte a sesto rialzato nel settore meridionale e a crociera costolata nell'ala nord-occidentale. La presenza delle eleganti e slanciate costolature nell'area della residenza comitale unitamente ad una monofora tardo-gotica in un ambiente di raccordo, le piccole monofore della cappella, quella sottostante il loggiato secentesco e i due portali ogivali, uno per l'accesso al piano superiore e l'altro al pianoterra, confermano la datazione del nucleo originario del complesso ai primi decenni del sec. XIV. Il paramento esterno in pietrame locale in molte parti evidenzia interventi successivi seguiti forse a crolli o determinati da lavori di manutenzione che in alcune aree si presentano come vere e proprie sopraelevazioni che interessano le falde dei tetti la cui orditura \u00e8 stata modificata: le ipotesi di un ampliamento, nel senso di un sopraelevazione di tutto il complesso, necessitano ovviamente di una verifica approfondita direttamente sulle strutture.\nL'area dell'accesso ha subito notevoli trasformazioni anche in tempi recenti con crolli e demolizioni effettuate subito dopo la vendita dell'immobile da parte del comune che ne era venuto in possesso dopo le leggi abolitive della feudalit\u00e0. In questa zona, tra l'altro, sono presenti alcuni elementi erratici, collocati sull'edificio adiacente all'accesso, una costruzione tardo ottocentesca innalzata sui resti delle murature della cinta e nell'archivolto in tufo dell'ingresso. Una scultura tardo romanica di spoglio rappresentante un leone proviene forse dal portale originario o da qualche altra fabbrica, come anche le mensole trecentesche, analoghe ad alcune esistenti nelle navate della Chiesa Madre che definiscono l'imposta dell'attuale portale del castello mentre lo stemma del Sanseverino di Bisignano apposto lateralmente nell'attuale accesso era collocato sicuramente sull'ingresso originario. Al lato meridionale pi\u00f9 tardi sar\u00e0 aggiunta un'altra costruzione, contenente un'ampia sala oggi div\u00ecsa in due ambienti, che determina anche la trasformazione in grande loggiato del corpo immediatamente antistante. Le caratteristiche dell'edificio, anche se definito da strutture tipiche degli impianti di difesa, sono quelle di un grande complesso la cui funzione \u00e8 tuttavia legata soprattutto alla residenza di una grande famiglia comitale, elemento che con il passaggio del feudo di Miglionico dal Sanseverino alla famiglia Revertera che lo acquista nel 1624, determina la definitiva trasformazione del castello in residenza baronale. Ai decenni successivi all'acquisto risale il nuovo sistema distributivo del complesso, organizzato in una prima fase lungo un profondo loggiato addossato al lato settentrionale del cortile che pi\u00f9 tardi \u00e8 arricchito da una serie di archivolti in tufo, e successivamente \u00e8 prolungato verso gli altri lati del quale quello rivolto a sud \u00e8 caratterizzato da un porticato coperto a crociera.\nNella cultura popolare.\nNel castello furono girate alcune scene di film come \"Il demonio\" di Brunello Rondi e \"Wonder Woman\" di Patty Jenkins."}
{"id": "1607608", "revid": "237256", "url": "https://it.wikipedia.org/wiki?curid=1607608", "title": "Armen Grigorjan", "text": ""}
{"id": "1607610", "revid": "461603", "url": "https://it.wikipedia.org/wiki?curid=1607610", "title": "PAOK", "text": ""}
{"id": "1607613", "revid": "228587", "url": "https://it.wikipedia.org/wiki?curid=1607613", "title": "Giuseppe Muscatello", "text": "Biografia.\nNascita e studi.\nGiuseppe Muscatello nacque ad Augusta, sulla costa della Sicilia orientale, da Emanuele Muscatello e Amalia Avila. Frequent\u00f2 la facolt\u00e0 di medicina presso l'Universit\u00e0 di Napoli dove si laure\u00f2 nel 1889 e intraprese gli studi di specializzazione in chirurgia a Padova. Al periodo di studi italiano fece seguito un biennio trascorso all'estero. Nel 1892 frequent\u00f2 a Strasburgo le lezioni di Friedrich Daniel von Recklinghausen. Si spost\u00f2 in seguito ad Heidelberg con l'intento di frequentare la clinica chirurgica gestita da Vincenz Czerny e il laboratorio dell'Istituto di patologia di Julius Arnold.\nCarriera accademica.\nNel 1894 fece ritorno in Italia stabilendosi fino al 1897 a Torino, dove ottenne il primo incarico accademico di insegnamento in patologia speciale chirurgica. Al termine di questo periodo, ritorn\u00f2 a Napoli per poi spostarsi ancora nel 1900 a Catania. Nel 1901 venne candidato Premio Nobel per la medicina da von Recklinghausen. I suoi studi sulla spina bifida e sull'idrocefalia post-operatoria non gli valser\u00f2 per\u00f2 l'ambito premio che in quell'edizione venne ritirato da Emil Adolf von Behring. Nel 1903 si insedi\u00f2 presso l'Universit\u00e0 degli Studi di Pavia, nella quale comp\u00ec importanti studi sull'embolia, sulla trombosi, sulla sutura delle arterie, sui tumori del retto, sulla colelitiasi e sulle pancreatiti. Muscatello a Pavia divenne definitivamente uno degli esponenti pi\u00f9 noti in Italia per le sue abilit\u00e0 sia nella ricerca che nella clinica e nella diagnostica, attirando verso di s\u00e9 la stima di colleghi e studenti. Nel 1907 torn\u00f2 nuovamente a Catania dove insegn\u00f2 come professore ordinario di patologia speciale chirurgica riuscendo a dotare l'Istituto di patologia generale di un laboratorio e di 15 posti letto. Dal 1923 come professore ordinario di clinica chirurgica e medicina operatoria. Presso l'Universit\u00e0 di Catania fu anche rettore prima tra il 1908 e il 1910 e dopo tra il 1927 e il 1937.\nImpegno politico e sociale.\nNel 1924 Giuseppe Muscatello venne eletto deputato nel listone fascista, rimanendo in carica per due legislature, fino al 1934. Nel 1933, con l'ausilio di altri medici, riusc\u00ec nell'intento di fondare la Societ\u00e0 medico chirurgica di Catania. \nNel 1934 venne nominato Senatore del Regno e dal 1939 fu membro della Commissione dell'educazione nazionale e della cultura popolare del Senato fino al 1943. Nel 1932 port\u00f2 a termine la realizzazione del Centro Tumori all'ospedale Vittorio Emanuele di Catania.\nGiuseppe Muscatello mor\u00ec a Catania il 1\u00ba agosto 1951.\nRiconoscimenti.\nPer l'impegno dimostrato nell'ambito nel campo accademico e della ricerca scientifica, Giuseppe Muscatello ottenne i seguenti riconoscimenti: Grande Ufficiale dell'Ordine della corona d'Italia, Cavaliere Ufficiale dell'Ordine dei Ss. Maurizio e Lazzaro ed infine la Stella d'oro al merito della Scuola."}
{"id": "1607616", "revid": "287204", "url": "https://it.wikipedia.org/wiki?curid=1607616", "title": "Hattusa", "text": ""}
{"id": "1607619", "revid": "1498649", "url": "https://it.wikipedia.org/wiki?curid=1607619", "title": "Palazzo di Giustizia (Livorno)", "text": "Il Palazzo di Giustizia di Livorno si erge nel caratteristico quartiere Venezia Nuova ed \u00e8 sede del Tribunale Penale.\nStoria.\nIl palazzo risale all'inizio del XVIII secolo, quando fu edificato per ospitare un ordine religioso femminile; tuttavia, per volont\u00e0 del granduca Cosimo III de' Medici, l'immobile fu affidato ai Gesuiti. Il collegio, che comprendeva anche una chiesa intitolata a San Francesco Saverio, fu completato dall'architetto Giovanni del Fantasia e fu aperto nel maggio del 1707. La chiesa, che aveva la facciata sulla via della Madonna, fu ampliata con due cappelle laterali dallo stesso granduca.\nA seguito della soppressione dell'ordine gesuita, negli anni settanta del medesimo secolo il palazzo fu adibito inizialmente ad ospedale delle donne, affidato alle monache oblate sotto il titolo di Santa Annunziata e San Ranieri, ed in seguito ad altri usi, tanto \u00e8 vero che, 19 febbraio del 1783, la chiesa fu teatro di una sontuosa festa da ballo voluta dal granduca Pietro Leopoldo e organizzata dal cittadino Giovanni Domenico Conti.\nSuccessivamente, con l'istituzione della diocesi di Livorno (1806), parte dell'edificio divenne residenza vescovile; dal 1811 al 1856 ospit\u00f2 pure l'istituto Paradisino, una struttura scolastica per ragazze fondata nel 1746. Dal 1816 al 1836 la chiesa gesuita fu utilizza dagli anglicani, che ancora non disponevano della chiesa di San Giorgio.\nNel 1857 il complesso divenne sede del tribunale labronico, che in precedenza, sin dal 1838, era ubicato nel Palazzo Bartolommei (oggi distrutto, si veda in proposito la voce Venezia Nuova); pertanto la curia si trasfer\u00ec presso Seminario Gavi, nei pressi del Cisternone.\nI locali del tribunale furono ampliati nel 1880, con la costruzione del nuovo corpo di fabbrica per la Corte d'Assise ad opera, probabilmente, di Arturo Conti, ed un ulteriore restauro si ebbe nel 1916.\nDescrizione.\nIl Palazzo di Giustizia occupa un ampio lotto compreso tra la Pescheria e la chiesa Santa Caterina, nell'area che costituisce il cosiddetto secondo accrescimento del quartiere Venezia Nuova.\nL'esterno dell'edificio, lungo la via della Madonna, presenta un'elegante facciata su tre piani, caratterizzata da grandi cornici che inquadrano le aperture.\nIl fronte lungo la via dei Milanesi (oggi intitolata a Falcone e Borsellino) \u00e8 articolato mediante un portico a cinque arcate rivestite in pietra.\nAll'interno sono da segnalare l'armonioso chiostro, definito da pi\u00f9 ordini di pilastri con archi a tutto sesto, ed i resti della vasta cappella; quest'ultima, suddivisa a met\u00e0, fu ridotta a sala d'udienza al primo piano e a magazzini nella parte inferiore. Nel cortile si trova il monumento a \"Giuseppe Micali\", realizzato intorno al 1862 dal livornese Giovanni Paganucci; l'opera, inizialmente collocata presso il Liceo Niccolini (che allora ospitava la Biblioteca Labronica), fu posta nell'attuale sede nel 1918. Inoltre, nei pressi della scultura \u00e8 apposta una lapide commemorativa della Tipografia Coltellini proveniente dal demolito Bagno dei forzati, in via della Banca.\nRecenti lavori di restauro hanno permesso di individuare, in alcuni ambienti, le tracce della originaria Fortezza Nuova, che fino alla fine del Seicento si estendeva anche sull'area del palazzo. Un altro restauro ha riportato all'antico splendore le decorazioni pittoriche di un locale anticamente adibito a cappella e posto al piano terreno del complesso."}
{"id": "1607620", "revid": "205250", "url": "https://it.wikipedia.org/wiki?curid=1607620", "title": "Pasquale Revoltella", "text": "Biografia.\nNacque in una modesta famiglia, figlio del macellaio Giovanni Battista e di Domenica. Rimasto presto orfano del padre e provvisto di una mediocre educazione, ancora giovinetto lascia Venezia per cercare fortuna a Trieste.\nNel 1835 fond\u00f2 una ditta per l'importazione di legnami e granaglie che si afferm\u00f2 rapidamente, raggiungendo in breve tempo una certa disponibilit\u00e0 finanziaria che gli consent\u00ec di acquisire diverse partecipazioni in molte societ\u00e0 triestine.\nFu uno dei primi azionisti delle Assicurazioni Generali e consigliere d'amministrazione del Lloyd Austriaco.\nLavorando in quest'azienda divent\u00f2 amico del barone Carlo Ludovico von Bruck, uno dei fondatori e presidente della societ\u00e0 di navigazione e futuro ministro del Commercio e delle Finanze austriache.\nForte fu il suo impegno per l'apertura del canale di Suez, ritenuto determinante per lo sviluppo economico di Trieste, strettamente legato ai traffici marittimi.\nPer il contributo determinante Revoltella venne nominato vicepresidente della Compagnia universale del Canale di Suez.\nNel 1860 fu incriminato e imprigionato dalle autorit\u00e0 austriache in seguito alle accuse di illeciti riguardanti le forniture date all'esercito durante la guerra con l\u2019Italia nel 1859. Scagionato dopo breve tempo, perse uno dei suoi massimi sostenitori, il ministro Carlo Ludovico von Bruck, implicato nella vicenda, che si uccise.\nNel 1867 l'imperatore Francesco Giuseppe gli confer\u00ec il titolo di barone riabilitandolo completamente.\nMor\u00ec, dopo una lunga malattia, l'8 settembre 1869, e venne tumulato nella chiesa di San Pasquale Baylon. Lasci\u00f2 le ricchezze accumulate nella sua vita alla citt\u00e0 di Trieste, tra cui la sua casa di citt\u00e0 (sita in piazza Venezia, allora piazza Giuseppina), con tutte le opere, gli arredamenti e i libri che essa conteneva, e che dal 1872 ospita il museo che porta il suo nome; lasci\u00f2 inoltre la villa di campagna a disposizione estiva del primo cittadino di Trieste, oggi conosciuta come Villa Revoltella."}
{"id": "1607634", "revid": "36426", "url": "https://it.wikipedia.org/wiki?curid=1607634", "title": "Arte tardogotica", "text": ""}
{"id": "1607637", "revid": "251304", "url": "https://it.wikipedia.org/wiki?curid=1607637", "title": "Michael Ammerm\u00fcller", "text": "Carriera.\nLa carriera di Ammermuller inizia nel 2004 quando debutta in Formula Renault. Nell'Eurocup arriva undicesimo, mentre nella Formula Renault tedesca giunge terzo. Contemporaneamente partecipa anche alla Formula Renault italiana, dove conquista per due volte la pole position, ma non giunge mai a punti.\nL'anno successivo Ammermuller arriva secondo sia in Formula Renault tedesca che nell'Eurocup.\nNel 2006 e nel 2007 partecipa al campionato di GP2, senza cogliere buoni risultati.\nSempre in questi anni \u00e8 tester della Red Bull Racing in Formula 1. Alla fine del 2007 passa alle competizioni della A1 Grand Prix.\nNel 2021 partecipa al DTM con il team SSR Performance, al volante della Porsche 911 GT3 R"}
{"id": "1607648", "revid": "2190622", "url": "https://it.wikipedia.org/wiki?curid=1607648", "title": "Gianluca Petrachi", "text": "Biografia.\n\u00c8 figlio di Bruno Petrachi (1943-1997), noto cantante folk leccese, autore di vari inni della squadra del , e fratello di Enzo (1967), cantante folk.\nCarriera.\nGiocatore.\nCresciuto nel , ha iniziato la carriera nelle serie minori italiane, vestendo le maglie del Lecce stesso (due stagioni, 5 presenze), (29 presenze ed una rete in una stagione), (21 presenze e 4 gol in due stagioni), (19 gettoni ed una realizzazione nella stagione 1990-1991), Fidelis Andria (due stagioni da titolare con 9 gol in 65 presenze di campionato), (titolare nella stagione 1993-1994 con 36 presenze e 6 reti), (una sola presenza che coincide con l'esordio in Serie A) e Palermo (27 presenze e 2 reti nella stagione 1994-1995).\nGioca in seguito in massima serie con la maglia della (44 presenze ed una rete tra il 1995 ed il 1997), poi \u00e8 all' e quindi ha un'esperienza al , con cui colleziona 33 presenze e 5 reti - per un totale di 60 presenze e 5 gol in massima serie - inframezzata dalla militanza dal 1999 al 2000 nella Football League Championship tra le file del Nottingham Forest (13 presenze totali).\nChiude la carriera di giocatore ritornando al Taranto per la stagione 2002-2003, in cui colleziona 21 presenze e 4 reti.\nDirigente.\nTerminata la carriera da calciatore, nel 2003 torna all' per ricoprire l'incarico di team manager.\nTra il 2006 e il 2007 \u00e8 stato responsabile dell\u2019area tecnica del Pisa, per poi diventare il 25 giugno direttore sportivo. Sotto la guida tecnica di Piero Braglia ha conquistato la promozione dalla Serie C alla Serie B e poi, con Gian Piero Ventura in panchina, ha sfiorato quella in Serie A, persa solo ai play-off contro il Lecce. L\u20198 settembre 2008 risolve il proprio contratto con il club toscano.\nIl 28 dicembre 2009 passa al Torino affiancando il direttore sportivo Rino Foschi. Il 6 gennaio 2010 sostituisce il dimissionario Foschi nel quadro dirigenziale dei \"granata\". Il 22 maggio 2019 si dimette. Durante la sua gestione, il Torino ha ottenuto buoni piazzamenti in campionato e due qualificazioni all\u2019Europa League. Tra gli acquisti di rilievo, da segnalare quelli di Danilo D'Ambrosio, Bruno Peres, Matteo Darmian e Ciro Immobile.\nIl 25 giugno 2019 lascia il Torino e firma un contratto di tre anni come direttore sportivo della Roma, salvo essere sospeso dall'incarico il 18 giugno dell'anno successivo e sostituito dall'ex portiere giallorosso Morgan De Sanctis, nonch\u00e9 successivamente licenziato per giusta causa. Licenziamento per cui ha fatto causa, vincendola, alla Roma, per la quale la Roma presenter\u00e0 ricorso"}
{"id": "1607649", "revid": "339392", "url": "https://it.wikipedia.org/wiki?curid=1607649", "title": "Obice da 149/19", "text": ""}
{"id": "1607650", "revid": "486946", "url": "https://it.wikipedia.org/wiki?curid=1607650", "title": "Periodo akkadico", "text": ""}
{"id": "1607659", "revid": "767487", "url": "https://it.wikipedia.org/wiki?curid=1607659", "title": "Full Circle (The Doors)", "text": "Full Circle \u00e8 l'ottavo album del gruppo statunitense dei Doors, il secondo dopo la morte di Jim Morrison, pubblicato nel 1972. \u00c8 anche il loro ultimo album in studio. L'album include la hit \"The Mosquito\". Il tastierista Ray Manzarek e il chitarrista Robby Krieger avevano preso il posto di Morrison morto nel 1971, come cantante. Al contrario del precedente album \"Other Voices\", il basso \u00e8 presente in ogni brano. Alcune canzoni hanno un ritmo Jazz - Dance: \"The Mosquito\" \u00e8 un brano dance-latino mixato, il primo dei Doors; ne venne fatta una reinterpretazione in italiano dagli Squallor, \"Non mi mordere il dito\". L'album \u00e8 stato stampato in CD solo nel 2006 insieme al precedente \"Other Voices\".\nFormazione.\nAltri musicisti"}
{"id": "1607661", "revid": "1305772", "url": "https://it.wikipedia.org/wiki?curid=1607661", "title": "Provincia di Huancan\u00e9", "text": "La provincia di Huancan\u00e9 \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Huancan\u00e9.\n\u00c8 stata istituita nel 1821.\nSindaco (alcalde): Alex G\u00f3mez Pacoricona \nProvincia confinanti.\nConfina a nord con la provincia di San Antonio de Putina; a sud con la provincia di Moho, con la provincia di Puno e con il Lago Titicaca; a est con la Bolivia, e a ovest con la provincia di Az\u00e1ngaro e con la provincia di San Rom\u00e1n.\nGeografia antropica.\nSuddivisioni amministrative.\n\u00c8 divisa in 8 distretti:"}
{"id": "1607668", "revid": "287204", "url": "https://it.wikipedia.org/wiki?curid=1607668", "title": "Katsuo Ono", "text": ""}
{"id": "1607672", "revid": "309289", "url": "https://it.wikipedia.org/wiki?curid=1607672", "title": "Bol'\u0161aja Kontajka", "text": "Il Bol'\u0161aja Kontajka () \u00e8 un fiume della Russia siberiana orientale, affluente di destra della Lena. Scorre nella Siberia meridionale, nel Lenskij ulus della Sacha (Jacuzia).\nDescrizione.\nIl fiume scorre in un percorso tortuoso attraverso foreste lontano da insediamenti. La lunghezza del fiume \u00e8 di 174\u00a0km, l'area del suo bacino \u00e8 di 1\u00a0710\u00a0km\u00b2. Sfocia nel fiume Lena a una distanza di 2472\u00a0km dalla sua foce di fronte al villaggio di Batamaj."}
{"id": "1607674", "revid": "80339", "url": "https://it.wikipedia.org/wiki?curid=1607674", "title": "Bol\u0161aja Kontajka", "text": ""}
{"id": "1607675", "revid": "287204", "url": "https://it.wikipedia.org/wiki?curid=1607675", "title": "Bol'saja Kontajka", "text": ""}
{"id": "1607676", "revid": "80339", "url": "https://it.wikipedia.org/wiki?curid=1607676", "title": "Bolsaja Kontajka", "text": ""}
{"id": "1607677", "revid": "80339", "url": "https://it.wikipedia.org/wiki?curid=1607677", "title": "Bolshaya Kontayka", "text": ""}
{"id": "1607681", "revid": "123624178", "url": "https://it.wikipedia.org/wiki?curid=1607681", "title": "Zone (gruppo musicale)", "text": "Le Zone sono state un girl group giapponese formatosi a Sapporo nel 1999.\nArrivarono al successo nel 2000 con il loro singolo di debutto \"Good Days\", seguito nel 2001 da \"Secret Base (Kimi ga Kureta Mono)\", il loro pi\u00f9 grande successo con oltre 744.000 copie vendute nel solo Giappone.\nTra il 1999 e il 2005 incisero 16 singoli, 5 album e 7 DVD, e apparvero in molte trasmissioni nipponiche. Il gruppo si sciolse ufficialmente il 1\u00ba aprile 2005 dopo il loro ultimo concerto al Nippon Budokan. Dal febbraio 2011 al febbraio 2013 il gruppo \u00e8 tornato in attivit\u00e0 con tre dei suoi membri originali, pubblicando una raccolta dal titolo \"Zone Tribute\" e un solo singolo, \"Treasure of the Heart\"."}
{"id": "1607688", "revid": "1226", "url": "https://it.wikipedia.org/wiki?curid=1607688", "title": "Al Servizio Segreto di Sua Maest\u00e0", "text": ""}
{"id": "1607689", "revid": "1005847", "url": "https://it.wikipedia.org/wiki?curid=1607689", "title": "Provincia di Az\u00e1ngaro", "text": "La provincia di Az\u00e1ngaro \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Az\u00e1ngaro.\n\u00c8 stata istituita nel 1821.\nSindaco (Alcalde): Rub\u00e9n Pacharri Inofuente \nProvincie confinanti.\nConfina a nord con la provincia di Carabaya; a sud con la provincia di San Rom\u00e1n e con la provincia di Lampa; a est con la provincia di San Antonio de Putina e con la provincia di Huancan\u00e9; e a ovest con la provincia di Melgar.\nGeografia antropica.\nSuddivisioni amministrative.\n\u00c8 divisa in 15 distretti:"}
{"id": "1607690", "revid": "287204", "url": "https://it.wikipedia.org/wiki?curid=1607690", "title": "Tempesta di sabbia (romanzo)", "text": "Tempesta di sabbia (\"Sandstorm\") \u00e8 un romanzo giallo di Laurence Gough pubblicato nel 1990.\nTrama.\nUn agente della CIA di stanza al Cairo di nome Jack Downey, nonostante sia un individuo scarsamente affidabile, riesce a convincere il suo superiore a consentirgli di creare una piccola squadra con il compito di salvaguardare l'incolumit\u00e0 di un ufficiale libico disertore. Downey riesce a mettere insieme la squadra necessaria che sar\u00e0 cos\u00ec composta: due soldati mercenari neri reduci da una missione in Colombia, una donna inglese di professione antiquaria e proprietaria di un negozio a Chelsea che ha motivi personali per desiderare di vendicarsi contro il regime libico, ed un americano, di professione ingegnere ma in un momento di crisi di identit\u00e0 ed in fuga dal suo paese.\nDowney ha per\u00f2 in mente un piano completamente diverso: mentre fa credere al personale della squadra che lo scopo della missione sia in realt\u00e0 quello di uccidere un leader arabo e fa compiere ai suoi un duro allenamento sotto il sole infuocato del deserto egiziano, sta invece preparando un altro piano. Un piano che, se sar\u00e0 portato a termine, potr\u00e0 avere conseguenze esiziali per l'America e l'Inghilterra."}
{"id": "1607693", "revid": "124249150", "url": "https://it.wikipedia.org/wiki?curid=1607693", "title": "Ciniglia", "text": "Ciniglia \u00e8 un termine che indica sia un tipo di filato che un tessuto realizzato con il filato stesso. Il nome viene dal termine francese \"chenille\". Di origine relativamente recente fece la sua comparsa verso il 1930, seguendo i dettami della moda il suo uso si diffuse negli anni '70. Uno standard di produzione industriale si raggiunse solo nel 1990 con la creazione del \"Chenille International Manufacturers Association\" (CIMA).\nFilato.\nQuesto filato \u00e8 composto da due filati di materiale differente, uno sottile e robusto, l'altro pi\u00f9 grosso e morbido. Due trefoli intrecciati, di filato sottile, formano l'anima del filo e una serie di pelucchi tagliati alla stessa altezza, detti \"pelo\", vengono bloccati dalla torsione dei trefoli dell'anima in posizione perpendicolare a questi. Sporgendo da entrambi i lati dei trefoli, il \"pelo\" d\u00e0 corpo ad un filato di un certo spessore che per aspetto ed effetto assomiglia al velluto.\nTessuto.\nLe stoffe di ciniglia sono realizzate a telaio anche come spugna, ma pi\u00f9 frequentemente a maglia, sia a macchina che a mano. La lavorazione a maglia mette in risalto l'effetto \"velure\" della ciniglia, lasciando in evidenza il \"pelo\", che viene invece schiacciato nella tessitura.\nIl materiale pi\u00f9 frequentemente usato sono le tecnofibre, rayon, acrilico, viscosa, ma se ne trova in commercio anche in cotone."}
{"id": "1607696", "revid": "1543377", "url": "https://it.wikipedia.org/wiki?curid=1607696", "title": "Attilio Ariosti", "text": "Biografia.\nAttilio Ariosti, nato nel 1666 in una famiglia della media borghesia, divenne frate all'et\u00e0 di 22 anni (1689) nell'Ordine dei Servi di Maria prendendo il nome di frate Ottavio, anche se la sua permanenza nell'ordine religioso fu di breve durata. Intraprese lo studio del violoncello e successivamente fu organista nella Basilica di Santa Maria dei Servi di Bologna.\nNel 1694 compose un \"Divertimento da camera a violino e violoncello\". Due anni dopo collabor\u00f2 al dramma pastorale \"Il Tirsi\" e compose la \"Dafne\", quindi chiese ed ottenne il permesso di lasciare l'ordine religioso per lavorare come compositore di corte del Duca di Mantova.\nNel 1697 si trasfer\u00ec a Berlino chiamato come maestro di cappella dall'Elettrice di Brandeburgo Sofia Carlotta, dal 1701 regina di Prussia. Nel 1701 port\u00f2 in scena La fede ne' tradimenti. L'ultima sua opera rappresentata a Berlino fu \"Marte e Irene\" del 1703, . Essendo stato richiamato in Italia, part\u00ec da Berlino e soggiorn\u00f2 a Vienna fino al 1711; qui compose molte opere e oratori, come \"I gloriosi presagi del Scipione Africano\" del 1704, il poemetto drammatico \"La Placidia\" (1709) e gli oratori \"La profezia d'Eliseo nell'assedio di Samaria\" (1705) e \"La passione di Cristo\" (1709). Fu nominato agente generale dell'Austria per l'Italia. Espulso dallo Stato pontificio per questioni morali, nel 1716 si trasfer\u00ec in Inghilterra, dove ottenne grandissimo successo. Insieme a Georg Friedrich H\u00e4ndel e Giovanni Bononcini diresse la Royal Academy of Music. Qui furono rappresentate diverse sue opere: \"Coriolano\" (1723), \"Vespasiano\" (1724), \"Artaserse\" (1724), \"Dario\" (1725), \"Lucio Vero\" (1726) e \"Teuzzone\" (1727). Fu virtuoso di viola d\u2019amore, e in questo ruolo si esib\u00ec in un intermezzo dell\"'Amadigi di Gaula\" di H\u00e4ndel. A Londra nel 1724 pubblic\u00f2 una \"Collection of Cantatas, and Lessons for the Viola d'Amour\".\nCompositore soprattutto di opere, Attilio Ariosti \u00e8 ricordato anche fra i maggiori compositori per viola d'amore, strumento per cui ha lasciato, oltre alla citata \"Collection\", anche una serie di pezzi sparsi, riuniti sotto il nome \"Sonate di Stoccolma\", essendo il manoscritto conservato nella Statens Musikbibliotek di Stoccolma. \nMor\u00ec a Londra nel 1729.\nOpere.\nMusica strumentale\nMusica operistica - \nAlmeno 23 opere, fra cui:\nStesura di libretti"}
{"id": "1607698", "revid": "1782831", "url": "https://it.wikipedia.org/wiki?curid=1607698", "title": "Verein f\u00fcr Bewegungsspiele L\u00fcbeck von 1919", "text": "Il Verein f\u00fcr Bewegungsspiele L\u00fcbeck von 1919 \u00e8 una societ\u00e0 polisportiva tedesca con sede nella citt\u00e0 di Lubecca, Schleswig-Holstein. La sezione calcistica della polisportiva milita in Regionalliga, il quarto livello del calcio tedesco.\nOltre alla sezione calcistica, la pi\u00f9 nota, la polisportiva comprende anche quelle di badminton, di ginnastica artistica, di pallamano e di tennis tavolo.\nStoria.\nDalla fondazione alla Seconda guerra mondiale.\nLa squadra trae le sue origini da due societ\u00e0 di calcio nate dopo la prima guerra mondiale, il \"Ballsportverein Vorw\u00e4rts L\u00fcbeck\" fondato il 1\u00ba aprile 1919 e il \"Sportvereinigung Polizei L\u00fcbeck\" costituito nel 1921.\nL'\"SV Polizei L\u00fcbeck\", la compagine della polizia locale, si fuse nel 1931 con il \"Verein f\u00fcr Rasensport L\u00fcbeck\", che era il frutto dell'unione avvenuta nel 1923 tra \"Fu\u00dfball Club Alemannia 1905 L\u00fcbeck\" e \"L\u00fcbecker Fu\u00dfball Club Germania 1913\". Prima di quest'avvenimento l'\"SVP\" riusc\u00ec a raggiungere in qualche occasione i play-off del girone Nord, mentre il \"VfR\" guadagn\u00f2 quel traguardo solo una volta, nel 1924.\nIl \"BSV Vorw\u00e4rts L\u00fcbeck\" pot\u00e9 giocare fino a quando, nel 1933, non fu sciolta dalle autorit\u00e0 Naziste in quanto societ\u00e0 formata da lavoratori. I soci del \"Vorw\u00e4rts\" si aggregarono con il \"SVP\" che, grazie agli opportuni innesti, riusc\u00ec a farsi ammettere in \"Gauliga Nordmark\", una delle sedici massime divisioni create nel 1933 dal Terzo Reich.\nNel 1935 la squadra cambi\u00f2 nome in \"Polizei Sportverein L\u00fcbeck\" e continu\u00f2 a giocare in \"Gauliga Nordmark\" fino al 1942, conseguendo come miglior risultato un terzo posto nel 1938. Il \"PSV\" partecip\u00f2 alle edizioni della \"Tschammerpokal\" (antenata della Coppa di Germania) del 1936, 1937, 1938. Nel 1942 il club assunse la denominazione di \"Sportgemeinschaft der Ordnungspolizei\" e fu relegata a giocare in \"Gauliga Schleswig-Holstein\", uno dei tre gironi nati dalla scissione della \"Gauliga Nordmark\", causata dai problemi delle infrastrutture da parte dei bombardamenti Alleati.\nDal dopoguerra fino ai giorni nostri.\nDopo la fine della Seconda guerra mondiale, le autorit\u00e0 alleate sciolsero tutte le associazioni, comprese quelle sportive. Nel 1945 i membri del \"SG OrPo\" e del \"BSV Vorw\u00e4rts\" crearono una societ\u00e0, il \"Verein f\u00fcr Bewegungsspiele L\u00fcbeck\". Il nuovo club inizi\u00f2 a giocare in prima serie, la Berzirksmeisterschaft Schleswig-Holstein, per poi trasferirsi nel 1947 nell'appena costituita Oberliga Nord (I). Nei successivi quindici anni la squadra gioc\u00f2 tra la Amateurliga Schlewig-Holstein (II) e la Oberliga Nord.\nCon la creazione della Bundesliga nel 1963, il Lubecca fu inserito in Regionalliga Nord (II), dove consegu\u00ec risultati da media classifica. Un secondo posto nel 1969 permise alla compagine di avanzare nel girone per la promozione in Bundesliga, che per\u00f2 fin\u00ec all'ultimo posto con un solo punto guadagnato in otto partite.\nDal 1974 al 1995, il Lubecca gioc\u00f2 in Landesliga Schleswig-Holstein (IV) e in Amateur-Oberliga (III), mentre dal 1995 al 1997 e dal 2002 al 2004 la squadra milit\u00f2 in Zweite Bundesliga. Dal 2004 squadra milita in Regionalliga (III).\nNel 2004, il club raggiunse le semifinali di Coppa di Germania, ma fu sconfitto dal .\nRosa 2020-2021.\n\"Aggiornata all'8 ottobre 2020\"."}
{"id": "1607699", "revid": "76963", "url": "https://it.wikipedia.org/wiki?curid=1607699", "title": "Michel Courtemanche", "text": "Biografia.\nMichel Courtemanche \u00e8 nato in Qu\u00e9bec ed essendo di madrelingua francese \u00e8 conosciuto e molto apprezzato anche in Francia, Belgio e Svizzera.\nSi esibisce quasi esclusivamente in One Man Show a partire dal suo primo successo Un nouveau comique est n\u00e9! che gli valse la nomination a due Premi Felix. A questo fece seguito un altro spettacolo in solitaria dal titolo Les nouvelles aventures de Courtemanche che replic\u00f2 il successo del precedente.\nAtletismo, innovazione, effetti sonori ed una \"faccia di gomma\" sono alla base di spettacoli che sono seguitissimi in molti paesi francofoni. Inoltre ha recitato nei film La nuit de noces e Karmina 2 (di produzione canadese) e nella serie televisiva The Secret Adventures of Jules Verne, andata in onda sul canale americano Sci Fi Channel, dove interpretava Passepartout.\nA partire dal 2002, Courtemanche \u00e8 diventato regista. La sua societ\u00e0, Encore T\u00e9l\u00e9vision, produce l'adattamento franco-canadese di Camera Caf\u00e9."}
{"id": "1607707", "revid": "86343", "url": "https://it.wikipedia.org/wiki?curid=1607707", "title": "Rosa Maria Villeco Calipari", "text": ""}
{"id": "1607710", "revid": "363629", "url": "https://it.wikipedia.org/wiki?curid=1607710", "title": "Pornografia minorile", "text": "La pornografia minorile \u00e8 la pornografia raffigurante minori, ossia individui che non hanno ancora raggiunto la maggiore et\u00e0.\nQuesto concetto va tenuto distinto da quello pi\u00f9 specifico, e al suo interno compreso, di pedopornografia, ossia la pornografia riguardante soggetti che non abbiano ancora raggiunto la pubert\u00e0, i bambini.\nLa produzione, diffusione e detenzione di materiale pornografico minorile \u00e8 illegale in molti stati. Bisogna tuttavia considerare che il raggiungimento della maggiore et\u00e0 \u00e8 diverso da paese a paese (si va a seconda dei casi dai 14 ai 23 anni), ragion per cui \u00e8 possibile che un prodotto pornografico coinvolgente attori diciottenni, perfettamente legale in una nazione, sia illegale in un'altra e viceversa.\nLa pornografia minorile nei differenti ordinamenti giuridici.\nIn ambito europeo negli ultimi decenni si sono andate armonizzando le norme relative a pedopornografia e pornografia minorile. Questa situazione ha creato a volte una condizione di incertezza dal punto di vista della legittimit\u00e0 del possesso o dell'ulteriore diffusione o vendita di materiale erotico con minori post-pubert\u00e0 prodotto e commercializzato legalmente negli anni precedenti alle modifiche di legge."}
{"id": "1607711", "revid": "52076", "url": "https://it.wikipedia.org/wiki?curid=1607711", "title": "Sumere", "text": ""}
{"id": "1607713", "revid": "767487", "url": "https://it.wikipedia.org/wiki?curid=1607713", "title": "Provincia di San Antonio de Putina", "text": "La provincia di San Antonio de Putina \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Putina.\n\u00c8 stata istituita nel 1821.\nSindaco (Alcalde): Alex Max Sullca Caceres \nProvincie confinanti.\nConfina a nord con la provincia di Carabaya e con la provincia di Sandia; a sud con la provincia di Huancan\u00e9; a est con la Bolivia; e a ovest con la provincia di Az\u00e1ngaro.\nGeografia antropica.\nSuddivisioni amministrative.\n\u00c8 divisa in 5 distretti:\nCollegamenti esterni.\nPagina ufficiale Provincia di San Antonio de Putina"}
{"id": "1607714", "revid": "174925", "url": "https://it.wikipedia.org/wiki?curid=1607714", "title": "Iliou Persis", "text": ""}
{"id": "1607717", "revid": "767487", "url": "https://it.wikipedia.org/wiki?curid=1607717", "title": "Fior di male", "text": "Fior di male \u00e8 un film di Carmine Gallone del 1915, un dramma firmato da Nino Oxilia e interpretato da Lyda Borelli.\nLa prima \u00e8 avvenuta a Roma il 10 aprile 1915.\nTrama.\nLyda ha avuto un'infanzia e un'adolescenza difficile, nelle mani di una megera che l'ha sfruttata mandandola sul marciapiede. Rimasta incinta, abbandona il figlio e fugge alla polizia che la sta per arrestare. Raccolta da un vecchio conte, trova un lavoro onesto e conquista la fiducia dei suoi datori di lavoro. Il conte sul punto di morte, la adotta e, alla sua morte, Lyda va a vivere nella casa che ormai \u00e8 sua insieme a Cecyl, un'orfana che lei ama come una sorella. Le due ragazze si innamorano entrambe di un giovane che hanno salvato da un incidente ma Lyda si tira indietro, lasciando che Cecyl e il giovane si sposino. Una notte, nella casa, penetra un ladro: da una cicatrice, Lyda capisce che il ragazzo \u00e8 il figlio che lei ha abbandonato. Quando sopraggiungono i due coniugi, Lyda difende il ladro e i due sono portati ad immaginare che si tratti di un amante occasionale della donna, tanto da spingere il marito a chiedere a Lyda di abbandonare la casa. Questa si mette a vagare alla ricerca del figlio e, quando lo trova, costui la accoltella, pensando che si tratti di una spia della polizia. Morendo, Lyda invoca il nome del figlio che, arrestato dalla polizia, passa davanti a lei ignaro di chi sia quella donna."}
{"id": "1607718", "revid": "81821111", "url": "https://it.wikipedia.org/wiki?curid=1607718", "title": "Rosa Villecco", "text": ""}
{"id": "1607722", "revid": "486946", "url": "https://it.wikipedia.org/wiki?curid=1607722", "title": "Periodo accadico", "text": ""}
{"id": "1607724", "revid": "129019", "url": "https://it.wikipedia.org/wiki?curid=1607724", "title": "La Manga del Mar Menor", "text": " \nLa Manga del Mar Menor \u00e8 un cordone litorale che si trova nel sud-est della penisola iberica nella comunit\u00e0 autonoma di Murcia. Appartiene ai municipi di Cartagena e di San Javier, che si sono uniti in un consorzio per gestire la zona.\nLa striscia di terra \u00e8 lunga 21 km e larga in media 100 metri e separa il Mar Mediterraneo dalla laguna del Mar Menor, da Cabo de Palos alla Punta del Moj\u00f3n.\nNel 1938, durante la guerra civile spagnola, nei pressi del promontorio si \u00e8 svolta la battaglia di Capo Palos.\n "}
{"id": "1607730", "revid": "767487", "url": "https://it.wikipedia.org/wiki?curid=1607730", "title": "Long Live Rock 'n' Roll", "text": "Long Live Rock 'N' Roll \u00e8 il terzo album in studio dei Rainbow.\nTracce.\n2012 Deluxe Edition.\nIl primo disco contiene l'album senza bonus tracks"}
{"id": "1607735", "revid": "228587", "url": "https://it.wikipedia.org/wiki?curid=1607735", "title": "Discografia dei Vines", "text": "In questa pagina \u00e8 presente la discografia dei Vines, suddivisa per categorie."}
{"id": "1607740", "revid": "697352", "url": "https://it.wikipedia.org/wiki?curid=1607740", "title": "My Brain Is Hanging Upside Down (Bonzo Goes to Bitburg)", "text": "My Brain Is Hanging Upside Down (Bonzo Goes to Bitburg) \u00e8 un singolo della band punk Ramones, pubblicato nell'album del 1986 \"Animal Boy\". Il brano \u00e8 stato incluso nella .\nStoria della canzone.\nLa canzone \u00e8 stata scritta da Dee Dee Ramone, Jean Beauvoir e da Joey Ramone come reazione alla visita ad un cimitero di soldati tedeschi a Bitburg, nell'ovest della Germania, da parte di Ronald Reagan nel maggio del 1985. Bonzo fa riferimento allo scimpanz\u00e9 presente in un film in cui recit\u00f2 anche Reagan, \"Bonzo la scimmia sapiente\" (\"Bedtime for Bonzo\").\nLa visita di Reagan al cimitero di Bitburg \u00e8 stata criticata sia in Europa sia negli USA perch\u00e9 49 membri delle SS erano seppelliti l\u00ec.\nAlcuni di questi avevano commesso delle atrocit\u00e0 contro la popolazione ed anche contro dei soldati americani. Reagan visit\u00f2 la maggioranza delle tombe dei soldati sepolti nel cimitero asserendo di vederli come \"semplici soldati tedeschi... Ci furono migliaia di questi soldati per cui il nazionalsocialismo non signific\u00f2 nient'altro che una fine atroce di una vita troppo corta\".\nJoey, che era ebreo, rimase sconcertato da questa visita di Reagan. Secondo lui, omaggiando questi soldati, il presidente mostrava disprezzo verso i milioni di morti ebrei dell'Olocausto.\n\"Bonzo Goes to Bitburg\" doveva originariamente essere il titolo della canzone nella release americana, ma il chitarrista\nJohnny Ramone, noto repubblicano, insistette nel fare in modo che \"My Brain Is Hanging Upside Down\" fosse il titolo e che il termine \"Bonzo\" che ricollegava a Ronald Reagan fosse scritto fra parentesi.\nCover.\nQuesta canzone \u00e8 stata reinterpretata dai \"Trashlight Vision\" nel loro album del 2006 \"Alibis and Ammunition\", dalla band punk canadese dei \"Wednesday Night Heroes\" nell'album \"Move to Press\" e da Wayne Kramer nell'album tributo ai Ramones \"The Song Ramones the Same\"."}
{"id": "1607746", "revid": "86343", "url": "https://it.wikipedia.org/wiki?curid=1607746", "title": "Rosa Villecco Calipari", "text": ""}
{"id": "1607758", "revid": "1305772", "url": "https://it.wikipedia.org/wiki?curid=1607758", "title": "Restrizione dello spazio aereo", "text": "La restrizione dello spazio aereo \u00e8 un definito volume di spazio aereo nel quale vengono imposte particolari limitazioni di attraversamento, in considerazione delle attivit\u00e0 potenzialmente pericolose svolte al suo interno. Tali volumi, a seconda delle caratteristiche delle restrizioni imposte, vengono definite zone R, zone D o zone P.\nZona R.\nLa zona R (zona regolamentata o \"restricted area\") \u00e8 uno spazio aereo di definite dimensioni, al di sopra del territorio o delle acque territoriali di uno Stato, all'interno del quale il volo degli aeromobili \u00e8 regolamentato da specifiche condizioni.\nQuesta restrizione \u00e8 applicata tutte le volte che il volo degli aeromobili entro la zona designata non \u00e8 proibito in qualsiasi momento e/o circostanza, ma \u00e8 subordinato a determinate specifiche condizioni o autorizzazioni.\nZona D.\nLa zona D (zona pericolosa o \"danger area\") \u00e8 uno spazio aereo di definite dimensioni entro il quale possono svolgersi, in determinati orari, attivit\u00e0 pericolose al volo degli aeromobili.\nQuesta restrizione \u00e8 applicata quando il pericolo per gli aeromobili non ha portato all'istituzione di un'area regolamentata o vietata. Lo scopo \u00e8 di richiamare l'attenzione degli esercenti e dell'equipaggio di condotta, sulla presenza di pericolo potenziale, lasciando loro la facolt\u00e0 di giudicare se tale pericolo rischia di compromettere la sicurezza degli aeromobili.\nZona P.\nLa zona P (zona vietata o \"prohibited area\") \u00e8 uno spazio aereo di definite dimensioni, al disopra del territorio o delle acque territoriali di uno Stato, all'interno del quale il volo degli aeromobili \u00e8 vietato.\nA meno che non diversamente specificato, il divieto \u00e8 continuativo (24 ore su 24).\nIdentificazione delle aree vietate, regolamentate e pericolose.\nLe aree vietate (P), regolamentate (R) e pericolose (D) sono identificate con un codice alfanumerico assegnato dalle competenti autorit\u00e0 cos\u00ec composto:\nAl fine di evitare confusioni, in caso di cancellazione di una particolare zona, il codice ad essa assegnato non pu\u00f2 essere riutilizzato prima che sia trascorso un periodo di un anno.\nAd esempio:\nInoltre, devono essere indicati nelle pubblicazioni informazioni aeronautiche i seguenti ulteriori elementi di informazione circa la specificit\u00e0 delle aree:\nLe aree regolamentate e pericolose, durante l'orario di servizio o di effettiva attivazione, non sono classificate. Al di fuori di questi orari esse assumono la classificazione dello spazio aereo che le contiene. Le aree vietate sono sempre attive, se non viene specificato diversamente nell'AIP.\nIn Italia le porzioni di spazio aereo delle zone vietate, regolamentate e TSA che si trovano al di fuori delle acque territoriali devono essere considerate pericolose.\nProcedure per l'attraversamento delle aree regolamentate in Italia.\nLe procedure per l'attraversamento delle aree soggette a restrizioni dello spazio aereo sono di seguito riassunte.\nNorme generali.\nOve previsto nelle condizioni specificate per ciascuna Area Regolamentata, l'Ente ATS responsabile pu\u00f2 autorizzare l'attraversamento dell'area in funzione dell'attivit\u00e0 in atto all'interno della stessa. Durante l'attraversamento sono obbligatori l'uso del transponder ed il contatto radio.\nAttraversamento di voli IFR.\nIl centro di controllo d'area interessato coordina con lo SCCAM (Servizio di coordinamento e controllo dell'Aeronautica Militare) corrispondente o altro Ente ATS responsabile l'attraversamento dello spazio aereo regolamentato. Lo SCCAM, valutata la situazione di traffico nella suddetta area, consentir\u00e0 ogni qualvolta possibile, la permeabilit\u00e0 della stessa autorizzando la rotta e il livello (o i livelli) richiesto, mentre in caso di impossibilit\u00e0, la rotta e il livello pi\u00f9 prossimi, garantendo le separazioni.\nAttraversamento di voli VFR.\nOve prevista l'autorizzazione all'attraversamento in VFR, questa deve essere richiesta dal pilota all'Ente ATS responsabile sull'appropriata frequenza radio, specificando: nominativo, tipo e velocit\u00e0 del velivolo, aeroporto di partenza e di destinazione, tempo stimato d'ingresso nell'area regolamentata, rotta e livello richiesti, durata dell'attraversamento.\nDurante l'attraversamento, il pilota deve attenersi scrupolosamente alla rotta e al livello approvati, nonch\u00e9 ad altre eventuali istruzioni emesse dall'Ente ATS; se impossibilitato, deve darne avviso all'Ente ATS interessato ed ottenere soluzioni alternate. Se non diversamente specificato, deve essere selezionato il codice transponder \"A 7000\"."}
{"id": "1607760", "revid": "268111", "url": "https://it.wikipedia.org/wiki?curid=1607760", "title": "Temporary Segregated Area", "text": "Temporary Segregated Area, ovvero Zona Temporaneamente Riservata, o Zona TSA \u00e8 definita come \"spazio aereo di dimensioni definite entro il quale si svolgono attivit\u00e0 che richiedono la riserva di spazio aereo destinato all'esclusivo uso di specifici utenti durante un determinato periodo di tempo\".\nIn Italia le porzioni di spazio aereo delle zone vietate, regolamentate e TSA che si trovano al di fuori delle acque territoriali devono essere considerate pericolose.\nGli spazi aerei TSA sono identificabili come \"AMC Manageable Areas\", insieme ad alcune Aree Regolamentate e Pericolose, amministrate dal \"Servizio di Coordinamento e Controllo dell'Aeronautica Militare\" (SCCAM) di competenza in accordo alle condizioni riportate in AIP. Il concetto TSA include sia gli spazi aerei riservati propriamente detti (TSA), che quelli ristretti (Aree Regolamentate e Pericolose), gestibili sulle linee guida dell'AMC (Airspace Management Cells), che \u00e8 un organismo compartecipato da ENAV e dall'Aeronautica Militare Italiana, con funzioni di indirizzo per l'uso flessibile dello spazio aereo. L'assegnazione della riserva dello spazio aereo avviene il giorno precedente le operazioni.\nLe Aree Temporaneamente Riservate, durante l'orario di servizio o di effettiva attivazione, non sono classificate. Al di fuori di questi orari esse assumono la classificazione dello spazio aereo che le contiene.\nIdentificazione delle Aree Temporaneamente Riservate.\nLe Aree Temporaneamente Riservate (TSA), come le zone \"R\", \"D\", \"P\", devono essere contrassegnate da un'identificazione composta da un gruppo di lettere e numeri e da una particolare grafica, stabilite dalle competenti autorit\u00e0. Tale identificazione \u00e8 cos\u00ec strutturata (esempio per l'Italia):\nInoltre, devono essere indicati alcuni fattori che delineino le specificit\u00e0 delle aree, come:\nLe Aree Temporaneamente Riservate, durante l'orario di servizio o di effettiva attivazione, non sono classificate. Al di fuori di questi orari esse assumono la classificazione dello spazio aereo che le contiene.\nProcedure per l'attraversamento delle Aree Temporaneamente Riservate.\nOve previsto nelle condizioni specificate per ciascuna Area Temporaneamente Riservata, l'Ente ATS responsabile pu\u00f2 autorizzare l'attraversamento dell'area in funzione dell'attivit\u00e0 in atto all'interno della stessa. Durante l'attraversamento sono obbligatori l'uso del transponder ed il contatto radio.\nAttraversamento di voli IFR\nIl Centro di Controllo d'Area interessato coordina con lo SCCAM corrispondente o altro Ente ATS responsabile l'attraversamento dello spazio aereo temporaneamente riservato. Lo SCCAM, valutata la situazione di traffico nella suddetta area, consentir\u00e0 ogni qualvolta possibile, la permeabilit\u00e0 della stessa autorizzando la rotta e il livello (o i livelli) richiesto, mentre in caso di impossibilit\u00e0, la rotta e il livello pi\u00f9 prossimi, garantendo le separazioni.\nAttraversamento di voli VFR\nOve prevista l'autorizzazione all'attraversamento in VFR, questa deve essere richiesta dal pilota all'Ente ATS responsabile sull'appropriata frequenza radio, specificando: nominativo, tipo e velocit\u00e0 del velivolo, aeroporto di partenza e di destinazione, tempo stimato d'ingresso nell'area temporaneamente riservata, rotta e livello richiesti, durata dell'attraversamento.\nDurante l'attraversamento, il pilota deve attenersi scrupolosamente alla rotta e al livello approvati, nonch\u00e9 ad altre eventuali istruzioni emesse dall'Ente ATS; se impossibilitato, deve darne avviso all'Ente ATS interessato ed ottenere soluzioni alternate. Se non diversamente specificato, il transponder deve essere selezionato sul modo A con codice 7000."}
{"id": "1607761", "revid": "225274", "url": "https://it.wikipedia.org/wiki?curid=1607761", "title": "Dr. Dre 2001", "text": ""}
{"id": "1607763", "revid": "225274", "url": "https://it.wikipedia.org/wiki?curid=1607763", "title": "Chronic 2001", "text": ""}
{"id": "1607769", "revid": "164844", "url": "https://it.wikipedia.org/wiki?curid=1607769", "title": "Sistema Pentaconta", "text": ""}
{"id": "1607770", "revid": "1776051", "url": "https://it.wikipedia.org/wiki?curid=1607770", "title": "Jakob Ulvsson", "text": "Biografia.\nUlvsson proveniva da una famiglia nobile della provincia di Uppland e studi\u00f2 presso le universit\u00e0 di Rostock e di Parigi, ove ottenne il \"philosophiae magister\" nel 1460.\nTrascorse gli anni tra il 1465 e il 1470 a Roma e divenne canonico di Uppsala nel 1465 e arcidiacono di V\u00e4xj\u00f6 nel 1468. Sebbene re Carlo VIII di Svezia volesse che un suo parente diventasse Arcivescovo di Uppsala, fu Jakob Ulvsson a essere nominato tale dal papa nel 1469 e ordinato a Roma nel 1470. Dopo, torn\u00f2 a Uppsala.\nNei conflitti tra il re danese Cristiano I e il reggente svedese Sten Sture il Vecchio, Jakob Ulvsson assunse una posizione di mediatore, cercando di evitare lo scontro aperto, soprattutto in Uppland. Dopo la vittoria di Sten Sture alla battaglia di Brunkeberg nel 1471, la situazione si stabilizz\u00f2 e Jakob prese parte ai lavori del consiglio privato. Viene considerato il principale sostenitore della nascita dell'Universit\u00e0 di Uppsala, che fu fondata dopo l'approvazione papale tramite una bolla di Sisto IV datata 27 febbraio 1477. Ulvsson fu anche nominato primo cancelliere dell'universit\u00e0.\nLe sue relazioni con Sten Sture il vecchio, in seguito, si deteriorarono (cos\u00ec come i rapporti del reggente con il resto del consiglio), e l'arcivescovo trascorse gran parte del tempo nella sua fortezza di St\u00e4ket. Nel 1497, egli e il resto del consiglio accettarono Giovanni di Danimarca come re di Svezia.\nLasci\u00f2 la carica di arcivescovo nel 1515 e rimase in Svezia fino alla sua morte, avvenuta nel 1521."}
{"id": "1607773", "revid": "51323", "url": "https://it.wikipedia.org/wiki?curid=1607773", "title": "Jakob Ulfsson", "text": ""}
{"id": "1607776", "revid": "44876", "url": "https://it.wikipedia.org/wiki?curid=1607776", "title": "Campionato dell'Italia libera 1944", "text": "Il Campionato dell'Italia Libera 1944 fu un torneo calcistico disputatosi nella Puglia liberata dalle forze alleate.\nScenario.\nDopo l'8 settembre 1943 i nazisti occuparono l'Italia settentrionale e diversi calciatori della massima serie italiana si rifugiarono nel Regno del Sud liberato dagli alleati. Grazie anche all'innesto in alcune squadre di questi calciatori \"rifugiati\", si riuscirono pertanto ad organizzare dei tornei calcistici, tra cui la \"Coppa Puglia\" che ebbe inizio nel gennaio 1944 e successivamente il \"Campionato dell'Italia libera\", che inizi\u00f2 ad aprile dello stesso anno.\nIl campionato fu vinto dall'U.S. Conversano. La FIGC ha emesso un attestato di riconoscimento alla societ\u00e0 per la vittoria ma non ha riconosciuto tale campionato come ufficiale, nonostante le sollecitazioni da parte della giunta comunale di Conversano. Nel 2009 la FIGC ha aperto un'istruttoria per il riconoscimento del titolo, ma questa si \u00e8 conclusa con esito negativo.\nRisultati.\nAl torneo parteciparono 37 squadre, tutte pugliesi. Esse vennero divise in otto gironi con il criterio della vicinanza geografica, ovviamente per ridurre le spese delle trasferte.\nErano considerate favorite per la vittoria finale il Conversano, nelle cui file c'erano tra gli altri il portiere Leonardo Costagliola, giunto al Sud per sfuggire alla guerra in corso, Onofrio Fusco, Franco Ponzinibio, Renzo Bettini, Alberto Milli, Vincenzo Orlando e Andrea Campana il Rutigliano, che tra le proprie fila schierava Francesco Capocasale, Vittorio Dagianti, Mario Silvestrelli, Camillo Fabbri, Teresio Traversa e Lino Begnini, ed il Putignano, nel quale militavano Angelo Bellotto e Severino Cavone.\nDopo la disputa dei gironi eliminatori, furono organizzati due gironi finali, a cui parteciparono le dodici squadre meglio classificate nella prima fase:\nFu infine disputato un girone a tre con Conversano, Rutigliano e Miraglia, al termine del quale Conversano e Rutigliano giunsero appaiate in testa. La finale, in programma a Barletta il 1\u00ba gennaio 1945, non fu disputata per la rinuncia del Rutigliano, e cos\u00ec al Conversano fu assegnata la vittoria per 2-0 a tavolino ed il titolo di vincitrice del campionato.\nFormazione campione"}
{"id": "1607777", "revid": "110157", "url": "https://it.wikipedia.org/wiki?curid=1607777", "title": "World Slavery Tour", "text": "Il World Slavery Tour \u00e8 stato il tour musicale compiuto dagli Iron Maiden negli anni 1984 e 1985. Il nome del tour deriva dal nome del quinto album della band, \"Powerslave\", di cui fa da presentazione. Il tour \u00e8 stato documentato nel video \"Behind the Iron Curtain\".\nNotizie generali.\nDurante il World Slavery Tour \u00e8 stata curata molto la scenografia e la scelta della scaletta, tra cui c'\u00e8 la strumentale \"Losfer Words\", \"Phanthom Of The Opera\", \"Murders In The Rue Morgue\", e il tour visit\u00f2 moltissimi paesi, tra cui quelli dell'Europa orientale.\nQuesto ha anche segnato il primo tour organizzato formalmente da una grande band in Europa.\nIl tour \u00e8 stato registrato durante una sua tappa, in California, al \"Long Beach Arena\", da cui \u00e8 stato tratto il secondo album live, \"Live After Death\". Un'altra data importante del tour fu quella tenutasi a Rio de Janeiro, Rock in Rio 1985, dove suonarono di fronte ad un pubblico stimato tra i 250.000 e i 350.000 spettatori.\nScenografia.\nSi \u00e8 fatto uso di effetti pirotecnici e la mascotte della band, Eddie, \u00e8 rappresentata a forma di faraone o sfinge, o ancora in stato di mummificazione.\nCopertina pubblicitaria.\nLa copertina pubblicitaria del tour ritrae Eddie ridotto ad una mummia furiosa, bendato, ammanettato e con delle catene in bocca, reduce delle torture di \"Piece Of Mind\" e della trasformazione in mummia in \"Powerslave\".\nTracce.\nUsualmente, la band presentava queste tracce durante gli appuntamenti del tour:\nAltre tracce, presentate occasionalmente furono:"}
{"id": "1607780", "revid": "767487", "url": "https://it.wikipedia.org/wiki?curid=1607780", "title": "Poplaca", "text": "Poplaca (in ungherese \"Popl\u00e1ka\", in tedesco \"Gunzendorf\") \u00e8 un comune della Romania di 1.729 abitanti, ubicato nel distretto di Sibiu, nella regione storica della Transilvania. \nDi un certo interesse \u00e8 la chiesa ortodossa di S. Giovanni Battista (\"Sf\u00e2ntul Ioan Botez\u0103torul\"), costruita nel 1793 e restaurata e consolidata nel 1956."}
{"id": "1607781", "revid": "226458", "url": "https://it.wikipedia.org/wiki?curid=1607781", "title": "ATS Reporting Office", "text": "L'Air Traffic Services Reporting Office (tradotto in Ufficio informazioni dei servizi del traffico aereo), abbreviato in ARO, \u00e8 un ente istituito allo scopo di ricevere le informazioni emesse dal Servizio informazioni aeronautiche ed i piani di volo presentati dagli equipaggi prima della partenza e divulgare tali informazioni per gli scopi connessi con l'erogazione dei Servizi del traffico aereo e per la navigazione aerea.\nL'ubicazione di un ARO \u00e8 evidenziata presso gli aerodromi mediante un cartello giallo con una C nera.\nCompiti.\nI principali compiti svolti da un ARO consistono nel ricevere i piani di volo da parte degli equipaggi in forma cartacea, informatica oppure telefonica, nell'immissione dei dati inerenti tali voli nelle apposite reti di comunicazione e quindi nella loro diffusione presso gli enti interessati alla gestione voli. Le funzioni di un ARO, tuttavia, non si limitano solo a questo ma comprendono anche le seguenti attivit\u00e0:\nLa vigente normativa infatti prevede che il personale addetto alle operazioni di volo debba avere accesso presso ogni aeroporto alle notizie essenziali per la sicurezza, regolarit\u00e0 ed efficienza della navigazione aerea e relative alle rotte con origine dall'aeroporto stesso.\nLe informazioni sono rese disponibili presso l'ARO dell'aeroporto, ove istituito, o presso\nl'ARO di riferimento indicato nelle pubblicazioni informazioni aeronautiche.\nUbicazione.\nUn ARO pu\u00f2 essere presente all'interno di un aeroporto come ufficio autonomo, oppure pu\u00f2 essere coubicato con altro Ente ATS, oppure organizzato in maniera tale da riunire al suo interno le competenze di diversi ARO con servizi rivolti all'utenza di pi\u00f9 aeroporti.\nPersonale.\nL'Organizzazione Internazionale dell'Aviazione Civile (ICAO), organismo internazionale competente in materia, non prescrive dei requisiti obbligatori per il personale impiegato presso gli ARO e non prevede per essi il possesso di specifica licenza. Tuttavia sono in corso di definizione in campo internazionale dall'ICAO degli standard auspicabili per il personale impiegato presso gli ARO, ossia:"}
{"id": "1607783", "revid": "928766", "url": "https://it.wikipedia.org/wiki?curid=1607783", "title": "Randy Krummenacher", "text": "Vincitore del campionato mondiale Supersport nel 2019.\nAnche suo padre, Peter Krummenacher, ha corso come pilota professionista.\nCarriera.\nEsordisce nella classe 125 del motomondiale nel 2006, correndo i Gran Premi di Germania e Repubblica Ceca in sostituzione dell'infortunato Juli\u00e1n Sim\u00f3n e i Gran Premi di Portogallo e Comunit\u00e0 Valenciana in qualit\u00e0 di wild card, tutti con una KTM. Non ottiene punti. Nel 2007 diventa pilota titolare con la KTM 125 FRR del team Red Bull KTM 125, con Tomoyoshi Koyama e Stevie Bonsey quali compagni di squadra, ottiene il suo primo podio nel motomondiale con il terzo posto al GP di Catalogna e termina la stagione al 13\u00ba posto con 69 punti.\nNel 2008 viene confermato dal team Red Bull KTM 125, ottenendo come miglior risultato un decimo posto in Francia e concludendo la stagione al 25\u00ba posto con 10 punti. In questa stagione \u00e8 costretto a saltare i GP di Spagna e Portogallo a causa di una splenectomia conseguente ad un incidente in mountain bike, e i GP di Indianapolis e Giappone per un altro infortunio.\nNel 2009 passa all'Aprilia RSA 125 nel team Degraaf Grand Prix; il compagno di squadra \u00e8 Danny Webb. Ottiene come miglior risultato un nono posto in Comunit\u00e0 Valenciana e termina la stagione al 21\u00ba posto con 32 punti.\nNel 2010 passa al team Stipa-Molenaar Racing GP; il compagno di squadra \u00e8 Quentin Jacquet. Ottiene come miglior risultato tre sesti posti (Qatar, Italia e Olanda) e termina la stagione al 9\u00ba posto con 113 punti.\nNel 2011 passa in Moto2, ingaggiato dal GP Team Switzerland Kiefer Racing. Ottiene come miglior risultato un quarto posto in Germania e termina la stagione al 18\u00ba posto con 52 punti. Nel 2012 rimane nel GP Team Switzerland. Ottiene come miglior risultato un ottavo posto in Catalogna e termina la stagione al 18\u00ba posto con 32 punti. In questa stagione \u00e8 costretto a saltare i Gran Premi di San Marino, Aragona, Giappone e Malesia a causa di una doppia frattura al piede sinistro rimediata nelle qualifiche del GP di San Marino.\nNel 2013 passa al team Technomag carXpert, che gli affida una Suter MMX2; il compagno di squadra \u00e8 Dominique Aegerter. Ottiene come miglior risultato un sesto posto in Catalogna e termina la stagione al 17\u00ba posto con 22 punti. In questa stagione \u00e8 costretto a saltare i Gran Premi d'Aragona, Malesia, Australia e Malesia per risentimenti di una commozione cerebrale rimediata nelle prove libere del Gran Premio di Gran Bretagna. Nel 2014 passa al team IodaRacing Project, continuando a guidare una motocicletta Suter. Ottiene come miglior risultato un settimo posto in Germania e termina la stagione al 24\u00ba posto con 24 punti. Nel 2015 passa al team JIR Racing che gli affida una Kalex Moto2. Chiude la stagione al ventunesimo posto con 31 punti.\nNel 2016 si trasferisce nel campionato mondiale Supersport, ingaggiato come pilota titolare dal team Kawasaki Puccetti Racing alla guida di una Kawasaki ZX-6R, il compagno di squadra \u00e8 Kenan Sofuo\u011flu. In occasione della gara inaugurale in Australia sul circuito di Phillip Island ottiene la sua prima vittoria in una gara mondiale. Dopo essere stato in testa alla classifica del campionato per le prime quattro gare, chiude la stagione al terzo posto con 140 punti ottenuti.\nNel 2017 rimane nello stesso team della stagione precedente ma si sposta nel campionato mondiale Superbike in sella ad una Kawasaki ZX-10R. In questa stagione \u00e8 costretto a saltare gli ultimi quattro Gran Premi a causa di una frattura al polso rimediata nel precedente Gran Premio di Germania al Lausitzring il suo posto in squadra viene preso dal veterano delle corse Anthony West. Chiude la stagione al sedicesimo posto con cinquanta punti ottenuti. Nel 2018 torna nel mondiale Supersport, alla guida di una Yamaha YZF-R6 gestita dal team BARDAHL Evan Bros. Apre la stagione con un secondo posto in Australia. Torna alla vittoria in occasione del Gran Premio di Thailandia. Chiude la stagione al quarto posto in classifica piloti con 159 punti all'attivo. Nel 2019 inizia la seconda stagione consecutiva con il team Bardhal, il compagno di squadra \u00e8 Federico Caricasulo. Vince la gara inaugurale in Australia. Dopo aver ottenuto quattro successi e otto piazzamenti a podio complessivi in stagione, \u00e8 il primo pilota svizzero a vincere un campionato mondiale con moto derivate di serie. Nel 2020 rimane in Supersport passando al team MV Agusta Reparto Corse. Tuttavia disput\u00f2 con la squadra solo la tappa di Phillip Island, poich\u00e9 il 10 luglio tramite un comunicato, annunci\u00f2 la rescissione del contratto a causa \"dei gravi inadempimenti posti in essere dalla societ\u00e0, tali da compromettere, sia le prestazioni dello stesso, sia la propria professionalit\u00e0 e reputazione, sia la propria incolumit\u00e0 personale\", come citato dal comunicato.\nNel 2021 inizia la stagione del mondiale Supersport con il team EAB Racing. In occasione del Gran Premio di Catalogna, si trasferisce nel team CM Racing, sempre alla guida di una Yamaha YZF-R6, in sostituzione dell'infortunato Luca Bernardi. Nella prima gara con il nuovo team ottiene la prima vittoria stagionale. Conclude la stagione al decimo posto con un totale di 156 punti."}
{"id": "1607788", "revid": "244586", "url": "https://it.wikipedia.org/wiki?curid=1607788", "title": "World piece tour", "text": ""}
{"id": "1607789", "revid": "244586", "url": "https://it.wikipedia.org/wiki?curid=1607789", "title": "World slavery tour", "text": ""}
{"id": "1607790", "revid": "767487", "url": "https://it.wikipedia.org/wiki?curid=1607790", "title": "Porumbacu de Jos", "text": "Porumbacu de Jos (in ungherese \"Als\u00f3porumb\u00e1k\", in tedesco \"Unter-Bornbach\") \u00e8 un comune della Romania di 3.118 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 5 villaggi: Colun, Porumbacu de Jos, Porumbacu de Sus, S\u0103rata, Scoreiu.\nPorumbacu de Jos \u00e8 la base per numerose escursioni e scalate nei Carpazi meridionali, in particolare verso il Monte Negoiu (2535 m)."}
{"id": "1607796", "revid": "156341", "url": "https://it.wikipedia.org/wiki?curid=1607796", "title": "Brent Lamar Darby", "text": ""}
{"id": "1607798", "revid": "93556", "url": "https://it.wikipedia.org/wiki?curid=1607798", "title": "Centro informazioni volo", "text": "Un Centro informazioni volo in lingua inglese Flight Information Centre, in inglese americano Flight Information Center, abbreviato in FIC, \u00e8 un ente dei servizi del traffico aereo istituito allo scopo di fornire il Servizio Informazioni Volo (FIS) e il servizio di allarme (ALRS), all'interno di uno spazio aereo definito come regione informazioni volo (FIR).\nCiascun FIC \u00e8 identificato con il nome della citt\u00e0 o localit\u00e0 pi\u00f9 vicina all'ubicazione dell'ente.\nCaratteristiche.\nUn centro informazioni volo \u00e8 l'ente deputato a fornire i servizi FIS e ALRS all'interno delle FIR, anche se in taluni casi la responsabilit\u00e0 della loro erogazione pu\u00f2 essere assegnata a un altro ente dei servizi del traffico aereo purch\u00e9 sia adeguatamente equipaggiato per svolgere tali funzioni.\nIn generale un FIC fornisce a un volo informazioni sulle condizioni meteorologiche, sull'operativit\u00e0 degli ausili alla navigazione disponibili lungo la rotta e altri argomenti che possano avere risvolti importanti sulla condotta della navigazione quali rischi di collisioni con altro traffico aereo, presenza di pericoli in volo (ad esempio palloni aerostatici, nubi di cenere vulcanica, turbolenza, restrizioni dello spazio aereo ) questioni attinenti all'indisponibilit\u00e0 di alcuni servizi o al cambiamento dello stato di efficienza di alcune infrastrutture. Inoltre un FIC \u00e8 responsabile di allertare il servizio di ricerca e soccorso ogni volta che, in linea con procedure ben definite, si abbia il fondato sospetto che un volo sia in pericolo.\nPer svolgere questi compiti un FIC deve essere provvisto di adeguati collegamenti con gli enti del servizio meteorologico, del servizio informazioni aeronautiche, con gli enti del servizio del traffico aereo adiacenti, e avere adeguate apparecchiature per le comunicazioni con gli aeromobili in volo nella regione informazioni volo di competenza. Il traffico in volo pu\u00f2 essere monitorato grazie a sistemi radar oppure con l'ausilio di strisce progresso volo.\nL'istituzione di un FIC per fornire Servizio Informazioni Volo e il servizio di allarme in uno spazio aereo definito o all'interno di alcune rotte ATS costituisce il primo passo per lo sviluppo di un sistema ATS pi\u00f9 complesso.\nCompiti del FIC.\nTra i vari compiti di un FIC, connessi con l'erogazione del Servizio Informazioni Volo nella regione di propria responsabilit\u00e0 vi \u00e8 quello di fornire agli aeromobili ogni tipo di informazione che possa interessare la sicurezza tra cui:"}
{"id": "1607799", "revid": "1776051", "url": "https://it.wikipedia.org/wiki?curid=1607799", "title": "J\u00f6ns Bengtsson Oxenstierna", "text": ""}
{"id": "1607800", "revid": "51323", "url": "https://it.wikipedia.org/wiki?curid=1607800", "title": "John Oxenstierna di Svezia", "text": ""}
{"id": "1607801", "revid": "51323", "url": "https://it.wikipedia.org/wiki?curid=1607801", "title": "J\u00f6ns Oxenstierna di Svezia", "text": ""}
{"id": "1607804", "revid": "287204", "url": "https://it.wikipedia.org/wiki?curid=1607804", "title": "Jons Bengtsson Oxenstierna", "text": ""}
{"id": "1607806", "revid": "187240", "url": "https://it.wikipedia.org/wiki?curid=1607806", "title": "America's Cup 1992", "text": "La ventottesima America's Cup si \u00e8 svolta tra il 9 e il 16 maggio 1992 nelle acque di San Diego, in California.\nL'inizio dell'America's Cup Class.\nDopo la competizione farsa del 1988 venne decretata la fine delle imbarcazioni 12 metri JI e venne varata la nuova IACC, una \"Class America\" progettata esclusivamente per questa manifestazione.\nQueste nuove barche sono lunghe 24 metri con un peso di 20 tonnellate e una superficie velica di circa 200 metri quadrati con un'andatura di bolina, il doppio con vento portante di poppa. Queste imbarcazioni, se regolate con alta precisione, possono raggiungere un'andatura di 18 nodi e un'inclinazione in bolina di 65 gradi. L'equipaggio \u00e8 formato da 16 persone pi\u00f9 un diciassettesimo uomo, cui \u00e8 proibito manovrare.\nLo skipper Thierry Peponnet disse che queste barche sembravano una \"Formula 1 condotta da una squadra di rugbisti\".\nLa competizione.\nL'edizione del 1992 si \u00e8 svolta per la seconda volta a San Diego. Per scegliere il defender della coppa si \u00e8 tenuta dal 14 gennaio al 30 aprile 1992 la \"1992 Citizen Cup\" tra 5 team americani: America\u00b3 di Bill Koch con USA 23 \"America\u00b3\", Stars and Stripes di Dennis Conner con USA 11 \"Stars and Stripes\", USA 09 \"Jayhawk\", USA 18 \"Defiant\" e USA 28 \"Kanza\". Vinse a sorpresa America\u00b3 di Bill Koch sull'accreditato team di Dennis Conner. Nella finale dell'America's Cup, America\u00b3 sconfisse il challenge di Raoul Gardini (finanziato dalla Montedison) Il Moro di Venezia con ITA 25 \"Il Moro di Venezia V\" timonata da Paul Cayard.\nGli sfidanti.\nCi furono 9 sfidanti per questa edizione.\nL'Australia con due sindacati: Challenge Australia con AUS 17 e Spirit of Australia con AUS 21 \"Spirit\".\nL'Italia con Il Moro di Venezia con ITA 01 \"Il Moro di Venezia I\", ITA 07 \"Il Moro di Venezia II\", ITA 15 \"Il Moro di Venezia III\", ITA 16 \"Il Moro di Venezia IV\" e ITA 25 \"Il Moro di Venezia V\".\nLa Francia con Le D\u00e9fi Fran\u00e7ais con FRA 02 \"F1\", FRA 08 e FRA 27 entrambe chiamate \"Ville de Paris\".\nIl Giappone con Nippon Challenge con JPN 03, JPN 06 e JPN 26 tutte chiamate \"Nippon\".\nLa Spagna con Desafio Espa\u00f1ol con ESP 05 ed ESP 22 entrambe chiamate \"Espa\u00f1a 92\".\nLa Nuova Zelanda con New Zealand Challenge con NZL 10, NZL 14 e NZL 20 tutte chiamate \"New Zealand\".\nVennero anche costruite un'imbarcazione slovena con numero velico SLO 04 dello Slovenian Challenge e un'imbarcazione russa RUS 24 \"Vek Rossi\" di Age of Russia che per\u00f2 non presero mai parte alla Louis Vuitton Cup.\nCuriosit\u00e0.\nIl numero velico 13 non venne mai assegnato, cos\u00ec come avviene sulle monoposto di Formula 1 per la superstizione anglosassone.\nLouis Vuitton Cup.\nLa Louis Vuitton Cup si \u00e8 svolta tra il 25 febbraio 1992 e il 30 aprile 1992 con una vittoria per 5-3 de Il Moro di Venezia con ITA 25 \"Il Moro di Venezia V\" sui neozelandesi di New Zealand Challenge. La finale fu spettacolare: Team New Zealand vinse la prima regata, gli italiani la seconda per un solo secondo e poi arrivarono tre vittorie per i neozelandesi. Sul punteggio di 4-1 per i neozelandesi, il timoniere del \"Moro\" Paul Cayard protest\u00f2 per un uso scorretto del bompresso su NZL 20. Il reclamo fu accolto e l'ultima vittoria kiwi fu annullata, riducendo il punteggio a 3-1 per \"Team New Zealand\". Portatosi sul 3-2, Cayard protest\u00f2 ancora una volta per l'uso scorretto del bompresso, chiedendo la squalifica di New Zealand; il comitato della Louis Vuitton Cup fu per\u00f2 di parere opposto rispetto a quello dell'America's Cup (fino all'edizione del 2007, la gestione delle due fasi avveniva separatamente). Per porre fine alla disputa, i neozelandesi decisero di abbandonare le manovre scorrette. Il timoniere Rod Davis venne sostituito da Russell Coutts, il quale non pot\u00e9 nulla contro il ritorno degli italiani, che vinsero la Louis Vuitton Cup per 5 a 3.\nXXVIII America's Cup Match.\nNella finale svoltasi fra il 9 maggio e il 16 maggio 1992, il defender America\u00b3 batt\u00e9 per 4-1 Il Moro di Venezia (vincitore della Louis Vuitton Cup), aggiudicandosi cos\u00ec il trofeo."}
{"id": "1607812", "revid": "767487", "url": "https://it.wikipedia.org/wiki?curid=1607812", "title": "Racovi\u021ba (Sibiu)", "text": "Racovi\u0163a (in dialetto sassone \"Rakevets\", in ungherese \"Oltr\u00e1kovica\", in tedesco \"Rakovitza\") \u00e8 un comune della Romania di 2.974 abitanti, ubicato nel distretto di Sibiu, nella regione storica della Transilvania.\nIl comune \u00e8 formato dall'unione di 2 villaggi: Racovi\u021ba e Sebe\u0219u de Sus."}
{"id": "1607816", "revid": "214522", "url": "https://it.wikipedia.org/wiki?curid=1607816", "title": "Maurice de Bevere", "text": ""}
{"id": "1607821", "revid": "14145962", "url": "https://it.wikipedia.org/wiki?curid=1607821", "title": "Atridi", "text": ""}
{"id": "1607826", "revid": "14146070", "url": "https://it.wikipedia.org/wiki?curid=1607826", "title": "Etoli", "text": ""}
{"id": "1607828", "revid": "287204", "url": "https://it.wikipedia.org/wiki?curid=1607828", "title": "Mastacembelidae", "text": "La famiglia Mastacembelidae comprende 78 specie di pesci d'acqua dolce appartenenti all'ordine Synbranchiformes.\nDistribuzione e habitat.\nQuesti pesci sono diffusi nell'Africa centrale compresa tra i tropici (alcune specie sono edemiche dei laghi della Rift Valley e in Asia (dal Medio Oriente all'arcipelago malese fino alla Cina). Abitano ambienti molto diversi, grandi laghi, fiumi e paludi. Alcune specie superano la stagione secca scavando buche lungo le rive o i fondali prosciugati, dove si rintanano per alcuni mesi, fino alla successiva stagione delle piogge.\nDescrizione.\nIl muso \u00e8 appuntito, rivolto verso il basso, con bocca piuttosto grande e due narici tubolari. Il corpo \u00e8 serpentiforme, ma molto compresso ai fianchi. La prima parte della pinna dorsale \u00e8 costituita da corti raggi robusti, la seconda parte da raggi molli; la pinna anale \u00e8 speculare alla dorsale, ed entrambe finiscono alla radice della pinna caudale, molto piccola e confondibile con le altre due pinne.\nLa livrea \u00e8 differente per ogni specie, anche se tendenzialmente \u00e8 bruno chiaro macchiata o striata di bruno.\nI Mastacembelidi sono in grado di respirare anche fuori dall'acqua, poich\u00e9 le loro branchie sono ricoperte di muco vischioso, che permette comunque lo scambio gassoso del sangue in questi tessuti.\nLe dimensioni variano dai 7\u00a0cm di \"Mastacembelus latens\" ai 100\u00a0cm di \"Mastacembelus erythrotaenia\".\nAlimentazione.\nSi nutrono di vermi, insetti, pesci e crostacei.\nPesca.\nIn alcune zone molte specie della famiglia sono considerate una leccornia.\nAcquariofilia.\nAlcune specie sono commercializzate per l'allevamento in acquariofilia, destinate ad essere allevate in acquari di biotopo o con grandi compagni di vasca.\nClassificazione.\nIn una valutazione della famiglia eseguita nel 2004 le sottofamiglie dei Mastacembelidi furono riconosciute non adeguate e quindi cancellate dalla tassonomia. Durante la stessa analisi i generi \"Caecomastacembelus\" e \"Aethiomastacembelus\" furono riclassificati come sinonimi del genere \"Mastacembelus\".\nGeneri.\nLe 78 specie sono state classificate in 3 generi:"}
{"id": "1607834", "revid": "762947", "url": "https://it.wikipedia.org/wiki?curid=1607834", "title": "Serse (opera)", "text": "Serse (; Titolo inglese: \"Xerxes\"; HWV 40) \u00e8 un'opera seria in tre atti di Georg Friedrich H\u00e4ndel. La prima rappresentazione avvenne a Londra il 15 aprile 1738. Il libretto italiano \u00e8 stato adattato da ignoto da quello di Silvio Stampiglia per una omonima precedente opera di Giovanni Bononcini del 1694. Il libretto di Stampiglia era basato a sua volta su un altro, Xerse, di Nicol\u00f2 Minato creato da Francesco Cavalli nel 1654. L'opera \u00e8 ambientata in Persia (l'odierno Iran) nel 480 a.C. ed \u00e8 basato molto vagamente su Serse I di Persia, anche se c'\u00e8 poco sia nel libretto che nella musica di quella ambientazione. Il ruolo di Serse, originariamente cantato da un soprano castrato, \u00e8 ora di solito eseguito da un soprano (o mezzosoprano) o un sopranista.\nIl primo numero di apertura, l'arioso del protagonista \"Ombra mai fu\", che Serse rivolge con tutta la sua grazia ad un platano (\"Platanus orientalis\"), \u00e8 basato su una melodia tra le pi\u00f9 note di Handel, che \u00e8 stato conosciuto in modo errato come \"Largo\" di H\u00e4ndel, nonostante sia annotato nella partitura dell'autore come \"larghetto\".\nStoria della composizione.\nNella seconda parte del 1737 il King's Theatre di Londra commission\u00f2 ad H\u00e4ndel due nuove opere. La prima, \"Faramondo\", debutt\u00f2 il 3 gennaio 1738. In quel periodo H\u00e4ndel aveva gi\u00e0 iniziato a lavorare su \"Serse\". Il primo atto fu composto tra il 26 dicembre 1737 ed il 9 gennaio 1738, il secondo era pronto gi\u00e0 il 25 gennaio, il terzo il 6 febbraio ed H\u00e4ndel diede i tocchi finali alla partitura il 14 febbraio. \"Serse\" debutt\u00f2 al King's Theatre, Haymarket il 15 aprile 1738.\nLa prima esecuzione fu un completo fallimento. Il pubblico potrebbe essere stato confuso dalla natura innovativa del lavoro. A differenza delle sue altre opere per Londra, H\u00e4ndel aveva inserito degli elementi comici (\"buffo\") in \"Serse\". Bench\u00e9 questo fosse tipico per le opere veneziane del XVII secolo, come dall'impostazione originale del libretto di Cavalli, dal 1730 ci si aspettava che un\u2019\"opera seria\" fosse completamente seria, senza mescolanza dei generi della tragedia e della commedia o di personaggi di classe alta insieme ad altri di ceto basso. Il musicologo Charles Burney successivamente ha dato a \"Serse\" la colpa di aver violato il decoro in questo modo, scrivendo:\nUn altro aspetto insolito del \"Serse\" \u00e8 il numero di arie brevi, da un solo movimento, mentre la tipica opera seria dei tempi di H\u00e4ndel era quasi interamente composta da arie lunghe, in tre movimenti e col da capo. Questa caratteristica particolarmente colp\u00ec il Conte di Shaftesbury, che aveva partecipato alla prima e ammirato l'opera. Egli osserv\u00f2:\nE probabile che H\u00e4ndel sia stato influenzato, sia per quanto riguarda la commedia che per l'assenza di arie da capo, dal successo a Londra di opere-ballate come \"L'opera del mendicante\" e \"Il Drago di Wantley\", di John Frederick Lampe, l'ultima delle quali fu vista da H\u00e4ndel.\nStoria delle esecuzioni.\n\"Serse\" scomparve dalle scene per quasi duecento anni. Conobbe la sua prima ripresa moderna a Gottinga il 5 luglio 1924 in una versione curata da Oscar Hagen. Dal 1926 questa versione \u00e8 stata rappresentata almeno 90 volte in 15 citt\u00e0 tedesche. Il successo di \"Serse\" \u00e8 continuato. Secondo Winton Dean, \"Serse\" \u00e8 l'opera di H\u00e4ndel pi\u00f9 popolare presso il pubblico moderno dopo \"Giulio Cesare\". Le stesse caratteristiche che gli ascoltatori del XVIII secolo trovavano cos\u00ec sconcertanti, la brevit\u00e0 delle arie e la commistione con la commedia, possono rappresentare il suo fascino nel XX e XXI secolo.\nSerse \u00e8 stato messo in scena al Teatro alla Scala di Milano, Italia nel gennaio 1962. La produzione fu diretta da Piero Bellugi, con un cast stellare comprendente Mirella Freni, Rolando Panerai, Fiorenza Cossotto, Irene Companeez, Leonardo Monreale, Franco Calabrese, e Luigi Alva nel ruolo del protagonista. Poich\u00e9 le opere H\u00e4ndel erano ancora in una fase relativamente precoce del loro ritorno sui palcoscenici, i musicisti non avevano ancora pensato ad adornare le sezioni da \"Capo\" (ripetizione della sezione A) delle arie e, quindi queste non erano ornate. Vi \u00e8 una registrazione dal vivo dal 19 gennaio 1962 disponibile nell'etichetta etichetta Opera D'oro.\nUna registrazione completa \u00e8 stata fatta nel 1979. Una produzione particolarmente applaudita, cantata in inglese, fu messa in scena dalla English National Opera nel 1985, in occasione del 300\u00ba anniversario della nascita del compositore. Diretta da Sir Charles Mackerras, \u00e8 stato coordinata da Nicholas Hytner, che ha anche tradotto il libretto, e interpretato da Ann Murray nel ruolo principale, con Valerie Masterson come Romilda, Christopher Robson come Arsamene, e Lesley Garrett come l'Atalanta. Questa produzione \u00e8 tornata per una sesto ripresa al London Coliseum nel settembre del 2014, interpretata da Alice Coote come Serse.\nMolte le rappresentazioni in tutto il mondo, come all'Op\u00e9ra reale di Versailles (2017) e al Deutsche Oper am Rhein (2019), con il ruolo di Serse affidato rispettivamente a Franco Fagioli e a Valer Sabadus.\nTrama.\nAtto 1.\nRe Serse, alzando lo sguardo dalla contemplazione del suo amato platano, \u00e8 colpito dal canto di Romilda, la figlia del suo vassallo Ariodate, comandante del suo esercito. Egli dice al fratello Arsamene di parlare a Romilda del suo amore, ma Arsamene e Romilda si amano e quindi egli si rifiuta di farlo. Serse decide allora di corteggiarla.\nArsamene parla a Romilda della passione di Serse nei suoi confronti. Ma anche Atalanta, sorella di Romilda, \u00e8 innamorata di Arsamene e quindi decide di incoraggiare il Re nel suo intento. Romilda per\u00f2 si oppone alle avance di Serse, il quale decide allora di bandire Arsamene. Giunge Amastre, la fidanzata di Serse, abbandonata da lui per Romilda. Amastre \u00e8 una principessa straniera che era stata promessa in sposa a Serse ed \u00e8 molto triste lontano dal futuro marito. All'insaputa del padre si \u00e8 mescolata all'esercito di Serse, travestita da soldato. Ella lo osserva mentre riceve Ariodate alla testa del suo esercito di ritorno da una campagna vittoriosa. Il re annuncia che ricompenser\u00e0 Ariodate provvedendo alle nozze di Romilda con un membro della famiglia reale. Amastre, udendo il re che parla della nuova passione di Serse, decide allora di non rivelare chi essa sia e giura vendetta. Arsamene invia una lettera a Romilda facendola recapitare dal suo servitore EIviro. Sebbene Atalanta non riesca a convincere Romilda che Arsamene le \u00e8 infedele, decide di insistere nel suo intento d\u00ec conquistare il suo amore.\nAtto 2.\nElviro, travestito da venditore di fiori, racconta ad Amastre della passione di Serse per Romilda. Egli consegna la lettera di Arsamene ad Atalanta, la quale promette di darla a Romilda e dice ad Elviro che la sorella ha ceduto alle proposte di Serse. Atalanta recapita poi la lettera al Re facendogli credere che \u00e8 per s\u00e9 e che \u00e8 lei in realt\u00e0 la donna della quale Arsamene \u00e8 innamorato, mentre l'amore per Romilda \u00e8 tutta una finzione.\nSerse mostra la lettera a Romilda, la quale sembra convinta del fatto che sia indirizzata ad Atalanta, pur continuando a respingere i tentativi di seduzione del Re. Amastre tenta il suicidio, ma viene fermata da Elviro. Lo stesso Elviro riferisce ad Arsamene quanto gli \u00e8 stato raccontato da Atalanta; cio\u00e8 che Romilda avrebbe ceduto al Re. Serse svela l'esistenza del ponte che mette in comunicazione con l'Europa, fatto costruire per consentire un'invasione armata. Trova Arsamene e gli comunica di sapere che in realt\u00e0 \u00e8 Atalanta la donna di cui \u00e8 innamorato, ma egli afferma di amare Romilda. Elviro intanto assiste al crollo del ponte a causa di una tempesta. Amastre assiste all'ennesimo tentativo di seduzione di Serse verso Romilda. Ella interviene e riesce a sfuggire all'arresto solo grazie a Romilda che convince la guardia a rilasciarla. Romilda giura di restare fedele ad Arsamene.\nAtto 3.\nRomilda ed Arsamene scoprono che Atalanta ha complottato alle loro spalle per separarli. Atalanta si dichiara sconfitta e Arsamene si nasconde, mentre Serse comincia a minacciare Romilda, che impaurita accetta di sposarlo se suo padre dar\u00e0 il proprio consenso. Serse allora inizia a cercare Ariodate, mentre Arsamene si infuria con Romilda. Ottenuto da Ariodate il consenso per fare sposare Romilda con un membro della famiglia reale, Serse non rivela di essere lui stesso il futuro sposo, preferendo sposarsi il pi\u00f9 presto possibile, prima che tutti contestino la mancanza di sangue reale della ragazza. Ariodate \u00e8 convinto che Romilda sia destinata ad Arsamene.\nSerse torna da Romilda e rivendica i suoi diritti su di lei, ma lei gli dice di avere dei dubbi sulla propria virt\u00f9. Al che Serse \u00e8 furibondo e ordina che suo fratello venga giustiziato. Romilda tenta allora di avvertire Arsamene del pericolo al quale egli sta andando incontro, ma lui pensa che lei stia cercando di liberarsi di lui. Ariodate attende gli sposi e quando Romilda ed Arsamene giungono, egli mette loro fretta affinch\u00e9 il matrimonio venga subito celebrato. Arriva Serse, ma \u00e8 ormai troppo tardi: gli comunicano che essi sono ormai marito e moglie. Serse ordina allora ad Arsamene di uccidere Romilda, ma Amastre si fa avanti e rivela la propria identit\u00e0 e lo perdona per esserle stato infedele. A quel punto egli non pu\u00f2 fare altro che acconsentire a sposarla.\nMotivazioni storiche.\nIl libretto contiene alcuni passaggi che si basano su eventi realmente accaduti. Serse, Amastre e Arsamene sono tutti basati su personaggi storici. La storia di Serse che vuole sposare l'innamorata del fratello Arsamene si basa su una storia vera. In realt\u00e0, per\u00f2, si trattava di una moglie di un altro fratello di cui Serse si era innamorato ma che non era riuscito a sposare. Il crollo di un ponte sul Ellesponto e Serse di ritorno da una campagna di successo in Grecia sono veri e propri eventi accaduti durante il regno di Serse, anche se qui sono anacronistici.\nOmbra mai fu.\nViene cantata dal protagonista, Serse I di Persia, mentre guarda l'ombra di un platano."}
{"id": "1607837", "revid": "78273", "url": "https://it.wikipedia.org/wiki?curid=1607837", "title": "Corona di Spine", "text": ""}
{"id": "1607840", "revid": "466539", "url": "https://it.wikipedia.org/wiki?curid=1607840", "title": "Rebecca Miller", "text": "Biografia.\nNata nel Connecticut, figlia del noto drammaturgo Arthur Miller e della fotografa Inge Morath. Ha studiato arte all'Universit\u00e0 Yale. Inizia la carriera d'attrice verso la fine degli anni ottanta debuttando nel film per la televisione \"Assassinio di Mary Phagan\", in seguito partecipa a diversi film, tra cui \"A proposito di Henry\" (1991), \"Wind - Pi\u00f9 forte del vento\" (1994) e \"Mrs. Parker e il circolo vizioso\" (1994).\nDebutta alla regia nel 1995 con il film \"Angela\", nel 2002 torna dietro la macchina da presa per dirigere \"Personal Velocity - Il momento giusto\" tratto da un suo romanzo intitolato \"Personal Velocity\", una raccolta di brevi storie pubblicata qualche anno prima. Il film ha ottenuto molti riconoscimenti tra cui il Gran Premio della Giuria al Sundance Film Festival.\nNel 2005 dirige \"La storia di Jack &amp; Rose\", che vede come protagonista il marito, Daniel Day-Lewis, conosciuto sul set del film \"La seduzione del male\", sceneggiato dal padre e basato sull'opera da lui stesso scritta, \"Il crogiuolo\". Con Day-Lewis si sposa il 13 novembre 1996, e dal matrimonio nascono due figli, Ronan (1998) e Cashel (2002).\nSuccessivamente ha lavorato al film \"La vita segreta della signora Lee\", con un ricco cast che comprende Robin Wright Penn, Blake Lively, Winona Ryder, Julianne Moore, Keanu Reeves, Monica Bellucci e molti altri. Il film \u00e8 un adattamento di un suo omonimo romanzo ancora inedito."}
{"id": "1607841", "revid": "287204", "url": "https://it.wikipedia.org/wiki?curid=1607841", "title": "Nothobranchius eggersi", "text": "Nothobranchius eggersi \u00e8 un pesce d'acqua dolce appartenente alla famiglia Nothobranchiidae.\nDistribuzione e habitat.\nQuesta specie \u00e8 endemica del basso corso del fiume Rufiji, delta compreso. Abita rive lente, piccoli stagni e pozze temporanee.\nDescrizione.\nIl corpo \u00e8 allungato, con testa grossa, dalla sezione arrotondata. La pinna dorsale \u00e8 arrotondata e posta in posizione arretrata, in posizione speculare alla pinna anale, anch'essa arrotondata, cos\u00ec come la coda. Il dimorfismo sessuale \u00e8 piuttosto accentuato: il maschio presenta una livrea molto colorata, con faccia rossa, corpo verde acqua o azzurro dove ogni scaglia \u00e8 orlata pi\u00f9 o meno marcatamente di rosso, cos\u00ec da formare un reticolo irregolare. La pinna dorsale e quella anale presentano la stessa colorazione, ma sono orlate di chiaro. Le pinne pettorali sono trasparenti orlate di chiaro. La femmina \u00e8 pi\u00f9 piccola e tozza, con un colore di fondo grigio beige e leggeri riflessi metallici verdi. Raggiunge una lunghezza di 5 cm.\nRiproduzione.\n\u00c8 un pesce annuale. Una volta raggiunta la maturit\u00e0 sessuale la coppia continua a riprodursi fino a quando, seccata la pozza, i due riproduttori muoiono per la carenza d'ossigeno. Le uova si schiudono dopo un'incubazione di alcuni mesi, giusto il tempo di superare la stagione secca.\nAcquariofilia.\nCome molti altri pesci del genere \"Nothobranchius\", anche \"N. eggersi\" \u00e8 considerato di difficile mantenimento in acquario. Tuttavia numerosi allevatori riferiscono esperienze relativamente semplici e riproduzioni frequenti se ci si attiene ai bisogni di questa specie. In cattivit\u00e0 la durata della vita di questa specie \u00e8 pi\u00f9 lunga che allo stato selvatico (anche perch\u00e9 in natura la morte avviene quando le pozze evaporano) ma sempre di breve durata."}
{"id": "1607849", "revid": "1965277", "url": "https://it.wikipedia.org/wiki?curid=1607849", "title": "Victor Audouin", "text": "Biografia.\nStudi\u00f2 a Parigi medicina, scienze naturali e farmacia. Fu discepolo di George Cuvier e dal 1824 assistente di Pierre Andr\u00e9 Latreille in qualit\u00e0 di professore di entomologia del Museo di Storia Naturale di Parigi, succedendogli nel 1833. Nel 1838 venne nominato membro dell'Accademia delle Scienze di Francia.\nIl suo lavoro principale, \"Histoire des insectes nuisibles \u00e0 la vigne...\" del 1842, venne completato dopo la sua morte da Henri Milne-Edwards e \u00c9mile Blanchard. Altri suoi studi vennero pubblicati sulla rivista \"Annales des sciences naturelles\" (fondata con Adolphe Th\u00e9odore Brongniart e Jean-Baptiste Dumas nel 1824) e sulla rivista Soci\u00e9t\u00e9 entomologique de France, della quale fu uno dei fondatori nel 1832.\nAudouin ha anche contribuito ad altri rami delle scienze naturali. Fu coautore del \"Dictionaire Classique d'Histoire Naturelle\" del 1822, e collabor\u00f2 con Henri Milne-Edwards in uno studio sugli animali marini delle acque interne della Francia. Ha anche portato a termine la sezione ornitologica Marie Jules C\u00e9sar Savigny del volume \"Description de l'\u00c9gypte\" del 1826.\nIl 5 gennaio 1840 divenne socio dell'Accademia delle scienze di Torino.\nTaxa descritti.\nHa descritto e denominato, in ordine alfabetico, i seguenti generi:\ne le seguenti Specie:\nsolo per quanto riguarda i ragni della Famiglia Araneidae."}
{"id": "1607852", "revid": "1543377", "url": "https://it.wikipedia.org/wiki?curid=1607852", "title": "Il casellante Thiel", "text": "Il casellante Thiel (\"Bahnw\u00e4rter Thiel\"), pubblicato nel 1888, \u00e8 un racconto nella quale il tedesco Gerhart Hauptmann dipinge - usando un linguaggio arricchito di simboli - in modo psicologico l'esistenza doppia di un casellante il quale fallisce per la tensione che deve subire. L'opera \u00e8 ambientata nel mondo dei proletari la cui vita quotidiana con le sue banalit\u00e0 e difficolt\u00e0 presenta pi\u00f9 volte il tema principale del naturalismo letterario.\nTrama.\nIl casellante Thiel \u00e8 un uomo semplice e pio che da alcuni anni adempie al suo lavoro come casellante in modo molto coscienzioso. Dal primo felice matrimonio con la dolce e inferma Minna Thiel ha un figlio, Tobias, che resta orfano di madre in et\u00e0 tenerissima. A Minna, sul punto di morte, Thiel aveva promesso di avere cura del loro figlio. Dopo solamente un anno Thiel si sposa di nuovo per dare una madre a Tobias. Dopo poco Lene, la donna che Thiel prende in moglie, si mostra rozza e pare che lei sia la padrona di casa mentre Thiel non ha pi\u00f9 niente da dire. Dal momento in cui nasce un loro bambino Lene si mette a trascurare Tobias e addirittura lo maltratta. \nThiel ha un'adorazione profonda per Minna, la sua moglie deceduta. Allo stesso tempo diventa dipendente da Lene (anche in modo sessuale) e a causa di questa dipendenza non riesce a proteggere suo figlio Tobias contro i maltrattamenti da parte di Lene.\nUna volta si accorge di persona che Lene picchia Tobias senza motivo, ma anche in questa situazione non ha la forza di reagire. Per questo ruolo passivo \u00e8 tormentato da sensi di colpa che reprime. Per\u00f2 questi diventano sempre pi\u00f9 presenti e Thiel si rifugia in visioni nelle quali gli appare la sua moglie defunta.\nIl suo posto di lavoro, il casello ferroviario nel bosco, diventa il suo luogo preferito dove si sente libero da Lene e dove si perde nelle adorazioni di Minna che si trasformano gradualmente in tendenze sempre pi\u00f9 morbose. \nQuando viene lasciato a Thiel un pezzo di campo, Lene vuole coltivarlo piantando delle patate. L'entrata da parte della moglie nella sua sfera fino ad allora protetta e nella quale si sente legato con Minna, significa per Thiel un cambiamento da impedire. Per\u00f2 gli manca la forza per opporre resistenza alla volont\u00e0 di Lene e cos\u00ec un giorno la famiglia accompagna Thiel al suo posto di lavoro.\nMentre Thiel adempie al suo lavoro, Lene, a cui \u00e8 affidato Tobias, si dedica al campo. Cos\u00ec succede che Tobias, che va a giocare presso le rotaie, viene investito da un treno e muore poco tempo dopo.\nColto da follia omicida, Thiel uccide la moglie e il suo secondo figlio neonato e finisce in manicomio.\nPersonaggi.\nInterpretazione dei personaggi.\nIl casellante Thiel \u00e8 un uomo il cui aspetto esteriore (\u00e8 molto forte e robusto) \u00e8 in contrasto con quello interiore. \nPrende la strada della minima resistenza con Lene perch\u00e9 ha paura di confrontarsi con lei; questo dimostra il suo ruolo passivo verso di lei. Il casellante \u00e8 un tipico anti-eroe, che fallisce per le sue debolezze, ma che \u00e8 allo stesso tempo una persona buona, sensibile e interiormente vulnerabile. \u00c8 un personaggio che il lettore pu\u00f2 trovare simpatico. Thiel esercita un culto dei morti verso la sua moglie defunta, Minna, a cui \u00e8 legato attraverso un amore spirituale.\nMinna \u00e8 descritta come una persona dolce e inferma, che muore alla nascita del figlio Tobias. Lene sembra essere l'opposto di Minna, una massaia che, per quanto riguarda la statura, sembra fatta proprio per il casellante. Viene descritta come lavoratrice assidua (\u201cunverw\u00fcstliche Arbeiterin\u201d) e massaia modello (\"musterhafte Wirtschafterin\"). Lene rappresenta il ceto basso del proletariato. \u00c8 inoltre avida di potere, litigiosa, tirannica e persino violenta. \u00c8 lei la persona dominante nella relazione. Trascura il figlio di Thiel e Minna, Tobias, e infine lei \u00e8 anche la causa della morte di Tobias.\nStoria editoriale.\nLa novella \"Bahnw\u00e4rter Thiel\" \u00e8 nata a Erkner (vicino a Berlino) nel 1887 negli anni pi\u00f9 creativi di Hauptmann. Nel 1888 \u00e8 stata pubblicata nel giornale \u201cGesellschaft\u201d, l'organo rappresentativo dei naturalisti di Monaco di Baviera. \nCon la novella \"Il casellante Thiel\", Gerhart Hauptmann, all'et\u00e0 di 25 anni, ha avuto il suo primo successo letterario. \nDopo la novella seguirono alcuni drammi molto famosi, come \"Prima dell'aurora\" (1889) e \n\"I tessitori\" (1892) che resero Hauptmann il rappresentante di spicco del naturalismo in Germania. \nDa \"Il casellante Thiel\" \u00e8 stato tratto un film presentato per la prima volta nel 1982.\nPiani di lettura.\n\"Il casellante Thiel\" viene designato \"novellistische Studie\" che vuol dire \"studio novellistico\". \nCome in uno studio scientifico, il narratore presenta l'avvenimento senza dare propri commenti. Secondo Arno Holz, un rappresentante significativo del naturalismo, dovrebbe essere valida la formula: \u201cArte = Natura \u2013 x\u201d, dove \u201cx\u201d si riferisce al fattore soggettivo, cio\u00e8 il ruolo dell'artista. Dunque, secondo Holz e altri naturalisti, la realt\u00e0 dovrebbe esser rappresentata in modo conforme alla natura. Anche il tema della novella di Hauptmann \u00e8 naturalista perch\u00e9 \u00e8 la gente comune che viene descritta nel determinismo della sua vita quotidiana.\nIl termine novella viene usato di solito per indicare un'opera in prosa di breve respiro, nella quale si narra qualcosa di nuovo. Il genere letterario autonomo della novella nasce in Italia all'inizio del Rinascimento dall'esigenza di raccontare qualcosa di strano e prima sconosciuto (\u201ceine sich ereignete unerh\u00f6rte Begebenheit\u201d, secondo Goethe). Esponente originale di questo genere \u00e8 Giovanni Boccaccio con il suo \"Decameron\". Per la novella \u00e8 tipico anche il \"Dingsymbol\": un oggetto che serve da simbolo e appare spesso nella storia (il \u201cfilo conduttore\u201d). Al falco del \"Decameron\" corrisponde la ferrovia in \"Il casellante Thiel\".\nSimboli.\nIl simbolo centrale de \"Il casellante Thiel\" \u00e8 il treno. La ferrovia riflette la vita interiore di Thiel. Viene descritto come qualcosa di demoniaco, che gli uomini non possono controllare. E anche il personaggio del casellante Thiel \u00e8 spinto da forze della psiche che non pu\u00f2 controllare e che lo rendono una persona non libera.\nLe descrizioni della ferrovia servono anche come anticipazione di un avvenimento futuro. \nQui si parla di binari paralleli che rispecchiano l'esistenza doppia di Thiel. Il punto dove si incontrano i due binari rappresenta il punto di una catastrofe che si avvicina gradualmente.\nAnche la natura porta un significato simbolico; spetta anche a lei rappresentare la vita interiore del casellante e anticipare gli avvenimenti futuri. \nCuriosit\u00e0.\nLa moglie defunta di Thiel porta il nome Minna che probabilmente si riferisce al minnesang del medioevo. \u201cMinne\u201d vuol dire \u201camore\u201d e \u201csang\u201d \u00e8 la parola tedesca per canto."}
{"id": "1607854", "revid": "614400", "url": "https://it.wikipedia.org/wiki?curid=1607854", "title": "Edward Lawrie Tatum", "text": ""}
{"id": "1607864", "revid": "438678", "url": "https://it.wikipedia.org/wiki?curid=1607864", "title": "Melodie eterne", "text": "Melodie eterne \u00e8 un film di Carmine Gallone del 1940.\nTrama.\nIl film ripercorre, in maniera romanzata, la vita di Mozart.\nDistribuzione.\nIl film venne distribuito nel circuito cinematografico italiano il 3 dicembre del 1940."}
{"id": "1607866", "revid": "14146436", "url": "https://it.wikipedia.org/wiki?curid=1607866", "title": "Orto Botanico di Napoli", "text": ""}
{"id": "1607867", "revid": "838137", "url": "https://it.wikipedia.org/wiki?curid=1607867", "title": "Micheli", "text": ""}
{"id": "1607868", "revid": "712828", "url": "https://it.wikipedia.org/wiki?curid=1607868", "title": "Narcissa Black Malfoy", "text": ""}
{"id": "1607869", "revid": "14146481", "url": "https://it.wikipedia.org/wiki?curid=1607869", "title": "Orto Botanico", "text": ""}
{"id": "1607873", "revid": "14146615", "url": "https://it.wikipedia.org/wiki?curid=1607873", "title": "Orto Botanico di Torino", "text": ""}
{"id": "1607875", "revid": "889336", "url": "https://it.wikipedia.org/wiki?curid=1607875", "title": "D'Amico", "text": ""}
{"id": "1607876", "revid": "110157", "url": "https://it.wikipedia.org/wiki?curid=1607876", "title": "The Ultimate Fling", "text": "The Ultimate Fling \u00e8 il primo singolo estratto dall'album \"Revolution Roulette\" dalla rock band finlandese Poets of the Fall. \u00c8 stata pubblicata in Finlandia il 6 febbraio 2008 attraverso il negozio ufficiale della band.\nIl singolo contiene tre versioni del brano, anche la registrazione Live di \"Fire\", il brano di apertura del loro secondo album \"Carnival of Rust\". La versione Live \u00e8 stata registrata durante l'esibizione del gruppo al Ankkarock Festival 2007 il 5 agosto. Il 17 gennaio 2008 una versione estesa della canzone \u00e8 stata aggiunta nel profilo MySpace ufficiale del gruppo."}
{"id": "1607884", "revid": "287204", "url": "https://it.wikipedia.org/wiki?curid=1607884", "title": "Lucio Cecchinello", "text": "Ritiratosi da pilota alla fine della stagione 2003, \u00e8 rimasto dirigente del team LCR (squadra che ha fondato nel 1996).\nCarriera.\nCecchinello inizi\u00f2 a coltivare la sua passione per le gare motociclistiche dopo aver lavorato come meccanico presso i team in gare a livello nazionale ed internazionale. Ha iniziato la sua carriera nel 1989, quando era un pilota nel campionato italiano Sport Production, su una Honda NSR 125. Nella sua terza gara a Monza, ha ottenuto la prima vittoria. Dopo aver conquistato nuove vittorie e pole position, \u00e8 divenuto maggiormente consapevole dei propri mezzi e, nel 1990, ha concluso il campionato al secondo posto, dietro a Max Biaggi.\nNel motomondiale, ha esordito nella stagione 1993 in classe 125 con la Gazzaniga, ma senza ottenere risultati tali da fargli ottenere punti validi per la classifica mondiale. L'anno seguente, passato alla Honda, i risultati furono migliori e, al termine della stagione, si piazz\u00f2 al 30\u00ba posto in classifica.\nNel 1995 ha invece partecipato al campionato Europeo Velocit\u00e0, sempre nella stessa classe, aggiudicandosi il titolo in sella ad una Honda.\nIl 1996 segn\u00f2 la svolta per Cecchinello: dopo aver organizzato un suo team per competere nel mondiale (chiamato team LCR, sigla della dicitura Lucio Cecchinello Racing), ha ottenuto diversi buoni piazzamenti nei primi dieci posti, risultato ripetuto nei due anni successivi. Nel motomondiale 1998 ha ottenuto la sua prima vittoria, in occasione del Gran Premio di Madrid.\nNel 2001 Cecchinello, alla prima stagione con moto Aprilia, ottiene una nuova vittoria al Gran Premio motociclistico di Catalogna e finisce al quarto posto nella classifica piloti. Il 2002 \u00e8 stato il suo anno migliore: ha ottenuto 3 vittorie ed ha concluso nuovamente la stagione al quarto posto in classifica. Nel 2003, oltre a vincere nuovamente in Spagna, ha coronato il sogno di vincere il Gran Premio d'Italia, ritirandosi poi dall'attivit\u00e0 agonistica al termine della stagione per dedicarsi unicamente all'attivit\u00e0 dirigenziale della sua squadra."}
{"id": "1607890", "revid": "1543377", "url": "https://it.wikipedia.org/wiki?curid=1607890", "title": "Odile Decq", "text": "Formazione (1973-1979).\nOdile Decq cominci\u00f2 a studiare architettura all'Universit\u00e0 di Rennes, completando successivamente gli studi all'Universit\u00e0 di Paris VI, dove con Philippe Boudon, partecip\u00f2 alla redazione di opere teoriche sull'architettura. \nDiventata architetto nel 1978, nel 1979 ottenne una specializzazione in urbanistica all'Istituto di studi politici di Parigi. \nNel 1980 si associ\u00f2 con l'architetto Beno\u00eet Cornette e cre\u00f2 insieme a lui lo studio ODBC (dalle iniziali dei due architetti).\nLo studio ODBC (1980-1998).\nLe prime realizzazioni dello studio riguardano edifici pubblici come agenzie bancarie, asili o interi quartieri residenziali e riscuotono ben presto un certo successo. Nel 1988, lo studio ODBC vince il concorso per la realizzazione della sede della \"Banque Populaire de L'Ouest e d'Armorique\" a Rennes, in collaborazione con Peter Rice. Per quest'edificio, inaugurato nel 1990, gli architetti Decq e Cornette ottennero un vasto riconoscimento internazionale e decine di premi nazionali e internazionali, fra i quali il \"9th International Prize for Architecture\" a Londra e il \"Prix Architecture et Travail\" a Rennes. Da quel momento i due architetti affrontarono una serie di importanti opere con uno stile fortemente dinamico e ispirato all'high-tech. Fra queste si segnalano il Centro Operativo Autostradale di Nanterre (1996), il porto di Osaka, in Giappone (1997), il Centro di Ricerca Saint Gobain a Aubervilles (1999). Nel 1991 la Decq insegn\u00f2 alla scuola di Architettura di Grenoble, dal 1992 in poi ha insegnato a l'\u00c9cole sp\u00e9ciale d'architetture (Scuola speciale di architettura). Nel 1996 lo studio ODBC venne premiato con un Leone d\u2019Oro alla Biennale d\u2019Architettura di Venezia. La partnership fra Odile Decq e Beno\u00eet Cornette dur\u00f2 fino al 1998, anno nel quale quest'ultimo mor\u00ec in un incidente d'auto, nel quale rimase coinvolta anche la Decq.\nAttivit\u00e0 recenti.\nOdile Decq nel 2001 ha ricevuto l'incarico di costruire l'espansione del MACRO (Museo d\u2019Arte Contemporanea di Roma) gi\u00e0 sito nell'ex-fabbrica della Birra Peroni a Roma. L'apertura del nuovo edificio \u00e8 prevista per il 2010. La Decq \u00e8 membro dell'Accademia di architettura francese dal 1997, commendatrice dell'ordine delle Arti e delle Lettere dal 2001, cavaliere della Legion d'Onore dal 2003. Nell'agosto del 2007 \u00e8 stata nominata direttrice della Scuola Speciale di Architettura."}
{"id": "1607892", "revid": "3831", "url": "https://it.wikipedia.org/wiki?curid=1607892", "title": "Casellante Thiel", "text": ""}
{"id": "1607915", "revid": "486946", "url": "https://it.wikipedia.org/wiki?curid=1607915", "title": "F.U.C.I.", "text": ""}
{"id": "1607918", "revid": "1543377", "url": "https://it.wikipedia.org/wiki?curid=1607918", "title": "L'enigma di Epsilon", "text": "L'enigma di Epsilon (titolo originale: \"The Riddles of Epsilon\") \u00e8 il primo romanzo della scrittrice Christine Morton-Shaw.\nIn Italia \u00e8 edito da Arnoldo Mondadori Editore nella collana \"I Grandi del Fantastico\".\nTrama.\nLa protagonista del romanzo \u00e8 Jessica, un'adolescente che si trasferisce con la sua famiglia sull'isola fittizia di \"Lume\". Un giorno, durante una chat con la sua amica Avril, Jess incontra V., un misterioso ragazzo sconosciuto che poi si rivela chiamarsi Epsilon, sembra sapere molte cose su di lei.\nnel cottage di Epsilon Jess trova il diario di Sebastian Wren, un suo antenato, che come lei ha vissuto nella casa 100 anni prima, e scopre che un'antica maledizione incombe sulle donne della sua famiglia e che gli uomini siano i leader degli \"oscuri\". Jess dovr\u00e0 darsi da fare per salvare sua madre dalla morte e nel contempo impedire che gli \"oscuri\" ritrovino un'antica reliquia che li porterebbe al potere."}
{"id": "1607923", "revid": "21880", "url": "https://it.wikipedia.org/wiki?curid=1607923", "title": "Lucertola siciliana", "text": ""}
{"id": "1607928", "revid": "1272592", "url": "https://it.wikipedia.org/wiki?curid=1607928", "title": "\u00c9cole Sp\u00e9ciale d'Architecture", "text": "L'\u00c9cole sp\u00e9ciale d'architecture (ESA, Scuola speciale di architettura) \u00e8 un istituto privato per l'insegnamento dell'architettura con sede a Parigi al 254 di boulevard Raspail.\nStoria.\nFondata nel 1865 con il nome di \"\u00c9cole centrale d'architecture\" (Scuola centrale di architettura) \u00e8 il pi\u00f9 antico istituto di architettura in Francia. La scuola fu riconosciuta ufficialmente di pubblica utilit\u00e0 a partire dal 1870.\nLa Scuola speciale di architettura nella sua forma attuale nasce dal fallimento del progetto di Eug\u00e8ne Viollet-le-Duc di riforma della Scuola imperiale di Beaux-Arts al fine di introdurre insegnamenti specifici per la professione di architetto, come storia dell'architettura moderna, diritto, igiene, etc. Viollet-le-Duc decise allora di sostenere il progetto dell'ingegner \u00c9mile Tr\u00e9lat e creare una libera universit\u00e0 di architettura, per reagire contro il monopolio dell'Acad\u00e9mie des beaux-arts. Fra i primi centotrentasette azionisti della scuola si trovano Ferdinand de Lesseps, Jean-Baptiste Andr\u00e9 Godin, \u00c9mile Muller e lo stesso Viollet-le-Duc. La Scuola \u00e8 attualmente diretta dall'architetto Odile Decq. Il diploma della Scuola speciale di architettura \u00e8 riconosciuto dallo Stato francese sin dal 1934 e di conseguenza \u00e8 riconosciuto anche dall'Unione europea, dando diritto all'iscrizione all'Ordine degli architetti."}
{"id": "1607930", "revid": "928766", "url": "https://it.wikipedia.org/wiki?curid=1607930", "title": "Team LCR", "text": "Il Team LCR \u00e8 una squadra di motociclismo, con sede nel Principato di Monaco, che partecipa al motomondiale.\n\u00c8 stato creato dal pilota italiano Lucio Cecchinello nel 1996; la sigla LCR significa appunto Lucio Cecchinello Racing.\nStoria.\nLucio Cecchinello ha creato il proprio team per gareggiare nella classe 125 con moto Honda ottenendo buoni risultati gi\u00e0 nella stagione di esordio; gli stessi risultati si sono ripetuti anche nel motomondiale 1997 prima che, nel 1998 il team iniziasse a schierare anche altri piloti oltre al fondatore; in questo caso fu principalmente il giapponese Noboru Ueda che si impose in occasione del Gran Premio della Malesia prima che anche Cecchinello ottenesse la sua prima vittoria nel motomondiale al Gran Premio di Madrid a Jarama.\nDopo aver utilizzato modelli della casa motociclistica giapponese fino al termine del Motomondiale 2000, nel 2001 il team \u00e8 passato all'utilizzo di moto Aprilia, e Cecchinello ha ottenuto un'altra vittoria al Gran Premio di Catalogna. Nel 2002 LCR ha gareggiato in due classi differenti: Lucio Cecchinello (3 vittorie e 2 secondi posti) e Alex De Angelis (1 secondo posto) nella 125 e l'australiano Casey Stoner con lo spagnolo David Checa nella classe 250. Alla fine del Gran Premio d'Italia del 2003, Cecchinello ha deciso di terminare la sua carriera da pilota, dopo aver ottenuto anche in quest'ultima stagione 2 vittorie ed un secondo posto in classe 125; il suo compagno di team e classe Casey Stoner (tornato per quell'anno a gareggiare nelle ottavo di litro) ha ottenuto diversi successi stagionali con 4 podi. Nella classe 250, Randy De Puniet ha pilotato la Aprilia RSW 250 ottenendo la quarta posizione nella classifica finale ed il podio 9 volte con 3 vittorie nei singoli gran premi.\nNel 2004 il team ha gareggiato nella 250 con De Puniet (1 vittoria nell'anno) e nella 125 con Roberto Locatelli (2 vittorie stagionali) e Mattia Pasini. Per la stagione 2005 il team ha partecipato invece solo alla 250, sempre su moto Aprilia, con Roberto Locatelli e Casey Stoner; quest'ultimo ha ottenuto in totale 5 vittorie e il secondo posto nella classifica iridata piloti.\n Nel 2006 \u00e8 avvenuta una svolta con il team LCR, che \u00e8 stato inserito tra quelli partecipanti alla MotoGP ottenendo l'appoggio della Honda che gli ha affidato una Honda RC211V condotta da Casey Stoner. La stagione si \u00e8 conclusa con il pilota australiano che ha ottenuto 2 secondi posti e una pole position. Nella specifica classifica riservata ai team, LCR si \u00e8 cos\u00ec piazzata con 119 punti all'ottavo posto in questa sua prima partecipazione.\nCarlos Checa si \u00e8 aggregato al team nel motomondiale 2007 utilizzando la nuova Honda RC212V ma senza ottenere i risultati della stagione precedente, limitandosi a lottare per entrare nelle prime 15 posizioni; il team ha cos\u00ec ottenuto in totale 65 punti e si \u00e8 piazzato al nono posto. Il pilota per le tre seguenti stagioni (2008, 2009 e 2010) \u00e8 stato Randy De Puniet, sostituito per infortunio e solo in occasione del GP degli USA 2010 da Roger Lee Hayden. Nei tre anni il team si \u00e8 classificato rispettivamente al decimo, nono e settimo posto. Nel motomondiale 2011 il pilota \u00e8 lo spagnolo Toni El\u00edas. In occasione del GP degli USA ha ottenuto una wild card per schierare al via un secondo pilota, lo statunitense Ben Bostrom. Nella classifica dei team il risultato finale \u00e8 il decimo posto con 61 punti. Nel 2012 l'unica Honda RC213V portata in gara viene affidata al tedesco Stefan Bradl, vincitore l'anno prima del mondiale Moto2, il quale si piazza ottavo nel mondiale con 135 punti.\n Nel 2013 viene riconfermato come unico pilota il tedesco Bradl, con la stessa moto del 2012. L'ex iridato Moto2 migliora il piazzamento dell'anno precedente chiudendo settimo con 156 punti all'attivo, che al team valgono il sesto posto in classifica squadre. Il 22 luglio 2013, in occasione del Gran Premio degli Stati Uniti Bradl ottiene la sua prima pole position in MotoGP, la seconda per il team, andando poi a chiudere la gara al secondo posto.\nNel 2014, riconfermato Bradl, sempre su Honda RC213V, il team si piazza all'ottavo posto in classifica squadre con 117 punti totali. Nella stagione 2015 avvengono dei cambiamenti nel team LCR: Il tedesco Bradl viene sostituito dal britannico Cal Crutchlow (proveniente dal team Ducati), viene inoltre schierata una seconda moto, una Honda RC213V-RS in configurazione Open, affidata al pilota australiano Jack Miller. Il miglior risultato stagionale \u00e8 il terzo posto ottenuto da Crutchlow nel Gran Premio d'Argentina.\nNel 2016 il team torna a schierare una sola motocicletta, affidata al confermato Crutchlow. Il 21 agosto ottiene nel GP della Repubblica Ceca la prima vittoria in MotoGP, grazie alla scelta delle gomme che consente a Crutchlow di vincere precedendo Valentino Rossi e Marc Marquez, rispettivamente 2\u00ba e 3\u00ba. Il 23 Ottobre ottiene nel GP dell'Australia la seconda vittoria in MotoGP questa volta, a differenza della prima vittoria in Repubblica Ceca, in condizioni di pista asciutta.\nNel 2017 il team si schiera nuovamente in MotoGP con una sola moto, affidata al confermato Crutchlow, che conclude la stagione in 9\u00aa posizione con 112 punti iridati. Nel 2018 vengono schierate due moto in MotoGP, una sponsorizzata Castrol affidata al confermato Crutchlow, la seconda sponsorizzata Idemitsu affidata al debuttante giapponese Takaaki Nakagami proveniente dalla Moto2. In occasione del Gran Premio di Argentina Crutchlow ottiene la terza vittoria personale e del Team in MotoGP. A partire dal Gran Premio di Malesia, al posto di Crutchlow, infortunatosi nel precedente evento in Australia, scende in pista il tedesco Stefan Bradl. La stagione si chiude con il settimo posto in classifica squadre e con Nakagami che, in occasione della gara finale a Valencia, ottiene un sesto posto, miglior piazzamento in gara tra gli esordienti dell'anno. Nel 2019 la squadra si affida agli stessi piloti della stagione precedente in MotoGP ed esordisce in MotoE con due Energica Ego Corsa affidate all'italiano Niccol\u00f2 Canepa e al francese Randy de Puniet. Crutchlow ottiene tre piazzamenti a podio mentre Nakagami, causa infortunio, viene sostituito da Johann Zarco, in uscita da KTM. I punti ottenuti in MotoGP consentono a LCR di confermare il settimo posto in classifica team del 2018. In MotoE Canepa chiude la stagione 2019 al 9\u00ba posto mentre De Puniet si classifica 17\u00ba; il miglior risultato \u00e8 il 4\u00ba posto del pilota italiano al GP di San Marino.\nNel 2020 il team si posiziona all'ottavo posto in classifica squadre della MotoGP conquistando una pole position al Gran Premio di Teruel con Nakagami. In MotoE Canepa e Sim\u00e9on si piazzano rispettivamente al nono e decimo posto in classifica. Nel 2021 il team si piazza al settimo posto in classifica squadre in MotoGP con il confermato Nakagami e \u00c1lex M\u00e1rquez che ottengono un quarto posto in gara come miglior risultato. In MotoE la coppia di piloti \u00e8 formata da Miquel Pons e Kevin Zannoni. Pons vince la prima gara in carriera in Catalogna e chiude settimo. Zannoni prende punti in tutte le gare in calendario segna il giro pi\u00f9 veloce in gara1 a Misano e chiude dodicesimo.\nRisultati del team in MotoGP.\n\"Il punteggio finale \u00e8 dato dalla somma dei punti ottenuti da piloti titolari e sostitutivi e il risultato finale si riferisce al team e non al costruttore.\""}
{"id": "1607933", "revid": "599013", "url": "https://it.wikipedia.org/wiki?curid=1607933", "title": "Antonio Capone", "text": "Carriera.\nCresciuto alle giovanili della , esordisce in 1\u00aa squadra in Serie C nel 1971. Titolare granata, disputa 3 stagioni totalizzando 106 presenze, 23 gol. Nel 1975 va in Serie B al ; l'esperienza non \u00e8 delle migliori e nel mercato invernale torna alla Salernitana terminando la stagione con 22 presenze e 4 gol.\nTorna in Serie B all': 9 gol in 31 gare. L'anno dopo il lo prende in compropriet\u00e0. Qui esordisce alla 3\u00aa gara a \"San Siro\" contro l'Inter (subentrando a Valente), la domenica successiva \u00e8 titolare in -Genoa 0-0.\nComplici i problemi fisici di Chiarugi, gioc\u00f2 spesso titolare, in squadra con Savoldi, e segna i suoi primi 2 gol in serie A in - 4-3. In Coppa Italia, il 17 maggio 1978, segna la tripletta al Taranto al \"San Paolo\", gara finita 3-0, valevole per il girone finale.\nIl riscatta l'altra met\u00e0 dall' e gioca da riserva. Nell'estate 1981, va in prestito alla Pistoiese in Serie B, disputa la sua migliore stagione realizzativa (27 presenze, 10 gol, anche se molti su rigore), torna al l'estate successiva, non trovando spazio in campionato dove fa 3 presenze; segna all'Atalanta in Coppa Italia. Dopo l'ennesima presenza da subentrato (10 ottobre 1982: - 1-3), \u00e8 ceduto al . Chiude l'esperienza napoletana con 84 presenze, 12 gol totali fra Serie A, Coppa Italia.\nDopo 16 presenze e 3 gol coi giallorossi, va al in Serie C, e in estate 1984 alla Spal (Serie C) dove chiude la carriera ai professionisti nel 1985, a 32 anni.\nIn autunno 1985 lo chiama la Fermana, in interregionale (girone H), con cui segna 10 gol nella stagione 1985/86, salvandosi nello spareggio col Canosa sul neutro di Castel di Sangro (AQ), disputato a maggio 1986 (risultato finale: 0-0, 4-2 d.c.r.). Resta ai \"canarini\" la stagione successiva (nel medesimo campionato e girone) siglando 13 reti con la Fermana che si piazza al 4\u00ba posto."}
{"id": "1607935", "revid": "61051", "url": "https://it.wikipedia.org/wiki?curid=1607935", "title": "Crocidura sicula", "text": "La crocidura siciliana (Crocidura sicula ), conosciuta anche come toporagno siciliano, \u00e8 un mammifero soricomorfo della famiglia dei Soricidi, endemico della Sicilia e dell'isola di Gozo (Malta).\nSistematica.\nNe sono state descritte quattro sottospecie:\nDescrizione.\nLa \"C. sicula\" \u00e8 un piccolo soricomorfo con un muso lungo ed appuntito e piccoli occhi, che non supera i 10-12 cm di lunghezza con tutta la coda, con un peso compreso tra 4 e 9 grammi.\nLa pelliccia sul dorso \u00e8 di colore grigio chiaro, con sfumature brunastre, mentre sul ventre \u00e8 di colore bianco\nsporco. Sui fianchi si osserva una netta linea di demarcazione tra i colori del dorso e del ventre, che costituisce una caratteristica distintiva della specie. La coda \u00e8 grigia con la punta bianca. Esiste un'ecotipo melanico presente sull'isola di Ustica in cui il colore del mantello \u00e8 interamente bruno-scuro.\nLa formula cromosomica di \"Crocidura sicula\" \u00e8 2N=36.\nEtologia.\nLa \"C. sicula\" \u00e8 una specie terricola con abitudini prevalentemente notturne. \nUtilizza spesso come rifugi tane scavate da altri mammiferi ma anche semplici anfrattuosit\u00e0 delle rocce o alla base dei cespugli, che riveste con una lettiera di foglie e fili d'erba, modellata con il corpo in modo da ricavarvi un buco d'accesso.\nBiologia.\nAlimentazione.\n\u00c8 un vorace predatore che mangia quotidianamente l'equivalente di circa il 50-60% del suo peso corporeo. Localizza le prede grazie alle molto sensibili vibrisse e ad un olfatto molto sviluppato che compensano una vista non molto acuta. Si nutre essenzialmente di artropodi e lombrichi, ma anche delle carcasse di piccoli vertebrati quali roditori e rettili. Tra gli artropodi predilige gli aracnidi, gli ortotteri e le larve di ditteri, coleotteri e lepidotteri.\nI suoi predatori sono principalmente il barbagianni (\"Tyto alba\") e l'allocco (\"Strix aluco\").\nRiproduzione.\nSi riproduce diverse volte all'anno. Dopo una gestazione di circa 21 giorni la femmina mette al mondo da 3 a 9 piccoli, del peso di circa 0,5 grammi. Verso il 20\u00ba giorno di vita i cuccioli hanno gi\u00e0 ottime capacit\u00e0 motorie e compiono la prima uscita dalla tana-nido; lo svezzamento si completa entro i 24 giorni. Sino a quell'epoca i maschi adulti vengono tenuti a distanza dai piccoli.\nHa una aspettativa di vita di circa 12-18 mesi.\nDistribuzione e habitat.\n\u00c8 presente in Sicilia e ad Ustica (\"C. s. sicula\"), nelle isole Egadi (\"C. s. aegatensis\") ed a Gozo (\"C. s. calypso\"). Recentemente ne \u00e8 stata segnalata la presenza anche a Comino.\nEsistono evidenze fossili della sua presenza in passato sull'isola di Malta.\nVive in ambienti aperti di gariga e macchia mediterranea ma anche all'interno di formazioni boschive a leccio, sughera e faggio, da 0 a 1.800\u00a0m di altitudine. Talora \u00e8 presente anche all'interno di agrumeti e zone coltivate nonch\u00e9, raramente, nelle abitazioni rurali.\nStato di conservazione.\n\u00c8 una specie abbastanza comune che la \"IUCN red list\" classifica come a basso rischio di estinzione.\n\u00c8 tuttavia molto sensibile alle attivit\u00e0 umane legate all'agricoltura ed allo stato di salute del suolo. In particolare l'uso di pesticidi, provocando un impoverimento della entomofauna, crea condizioni\nsfavorevoli alla sua sopravvivenza. Ci\u00f2 rende particolarmente vulnerabili le popolazioni delle piccole isole, per il maggiore impatto di tale pratica all'interno di territori ristretti. La popolazione dell'isola di Ustica, per esempio, \u00e8 attualmente confinata in un areale ristretto a 2-3\u00a0km\u00b2, nella parte occidentale dell'isola."}
{"id": "1607936", "revid": "73843", "url": "https://it.wikipedia.org/wiki?curid=1607936", "title": "Controllo di avvicinamento", "text": "Il Servizio di Controllo di Avvicinamento (Approach Control Service), o APP, \u00e8 definito come \"Servizio di controllo del traffico aereo per voli controllati in arrivo o in partenza\". Tale servizio \u00e8 normalmente attuato:\nIl controllore di avvicinamento gestisce il traffico in partenza, dopo che la Torre di controllo ne ha trasferito il controllo, e lo porta fino ad un punto dove inizia la navigazione in rotta, trasferendone il controllo a sua volta al centro di controllo di area; inoltre gestisce il traffico in arrivo, tramite il procedimento inverso.\nIl servizio di controllo di avvicinamento pu\u00f2 essere fornito con l'ausilio del mezzo radar, che permette di poter gestire maggiori quantit\u00e0 di traffico. Dove non \u00e8 disponibile il radar (di solito, in aeroporti con minor traffico), il servizio di controllo di avvicinamento \u00e8 detto \"procedurale\"."}
{"id": "1607943", "revid": "287204", "url": "https://it.wikipedia.org/wiki?curid=1607943", "title": "Junkers Jumo 213", "text": "Lo Junkers Jumo 213 era un motore aeronautico a 12 cilindri motore a V invertita realizzato dalla tedesca Junkers Flugzeug und Motorenwerke AG ed entrato in produzione nel 1943. Evoluzione dal precedente Jumo 211 E, venne utilizzato in numerosi velivoli della Luftwaffe durante le fasi finali della seconda guerra mondiale.\nStoria.\nLo sviluppo del precedente Jumo 211 aveva oramai acquisito quelle particolarit\u00e0 tecniche che lo avevano svantaggiato rispetto al suo concorrente diretto, il Daimler-Benz DB 601. La versione 211E aveva gi\u00e0 beneficiato dell'impianto di raffreddamento pressurizzato, che si traduceva in una minore necessit\u00e0 di liquido e superfici di raffreddamento e di conseguenza un minore peso complessivo, essenzialmente per uno snellimento degli accessori esterni. Lo Jumo 213 nasce quindi con queste premesse, incorporando nel disegno quelle che nella precedente versione erano solo delle migliorie. Il nuovo motore risulta pi\u00f9 leggero e compatto del precedente, in pi\u00f9, grazie ad alcune migliorie dovute alla razionalizzazione delle componenti interne ed un migliore livello di lavorazione, riusciva a raggiungere un regime di rotazione maggiore. Nonostante fossero da considerare una serie di interventi minori si riusc\u00ec ad ottenere un incremento di potenza dell'ordine di ben 500 CV facendo diventare lo Jumo 213 uno dei motori pi\u00f9 richiesti della parte finale del conflitto.\nQuando il Jumo 211 entr\u00f2 in produzione, alla fine degli anni trenta, utilizzava un sistema di raffreddamento a liquido basato su un \"ciclo aperto\". L'acqua veniva pompata attraverso il motore per sottrargli calore, ma il sistema lavorava alla pressione dell'aria ambiente o di poco superiore. Dato che il punto di ebollizione dell'acqua dipende dalla pressione, questo significava che, come il velivolo saliva di quota, la temperatura dell'acqua di raffreddamento doveva essere tenuta pi\u00f9 bassa per evitarne l'ebollizione, la qual cosa, al contempo, significava che l'acqua poteva assorbire meno calore dal motore prima di raggiungere il radiatore. Al contrario, il DB 601 usava un sistema pressurizzato che rimaneva a pressione costante qualsiasi fosse la quota al quale si trovasse o anche innalzando la temperatura di ebollizione a 110 \u00b0C. Ci\u00f2 permetteva di impiegare meno acqua per sottrarre una pari quantit\u00e0 di calore, e ci\u00f2 funzionava allo stesso modo a qualsiasi quota. Sebbene simile al 210 in vari aspetti, il DB 601 era pi\u00f9 piccolo e pi\u00f9 leggero del 211 e potendo lavorare a pi\u00f9 alte potenze ed a pi\u00f9 alte quote risultava pi\u00f9 adatto alla progettazione dei caccia, relegando lo Jumo al ruolo \"secondario\" di equipaggiare bombardieri e velivoli da trasporto.\nAlla Junkers non erano affatto entusiasti di questa situazione per cui ripresero gli studi, interrotti nel 1938, per produrre un sistema di raffreddamento pressurizzato. Gli esperimenti effettuati con successo sul 211 dimostrarono chiaramente che era possibile realizzare un motore pi\u00f9 compatto ma che era possibile ottenere valori di potenza pi\u00f9 elevati senza incorrere in problemi di surriscaldamento.\nUlteriori modifiche atte a rinforzare l'albero a gomiti e l'adozione di un turbocompressore a ventola intubata per incrementare la pressione di sovralimentazione sfoci\u00f2 nella versione 211F capace di erogare 1.340 CV (986 kW) a 2.600 giri/min contro i 1.000 CV (735 kW) al decollo a 2.200 giri/min dei primi Jumo 211A-0.\nMa questo era solo l'inizio. Dopo aver ridisegnato la struttura esterna al fine di ridurne l'ingombro ed accrescere le superfici di smaltimento, fu possibile aumentare ulteriormente la pressione di sovralimentazione in modo che il 213 riuscisse ad erogare 1.750 CV (1.287 kW) a 3.250 giri/min. Questo lo rese considerevolmente pi\u00f9 potente del corrispondente DB 601E che erogava solamente 1.350 CV (993 kW) e capace circa della stessa potenza del pi\u00f9 grande DB 603.\nHugo Junkers decise perci\u00f2, con un'abile operazione commerciale, di dotare il 213 degli stessi attacchi e stesse connessioni per poterlo proporre sul mercato come concreta alternativa al concorrente DB 603.\nIl prototipo del 213A era gi\u00e0 funzionante nel 1940 ma occorsero altri 3 anni per poterlo considerare pronto per la produzione in serie. Quando cominci\u00f2, nel 1943, il quantitativo di unit\u00e0 costruite era molto basso per la priorit\u00e0 data all'evasione degli ordini accumulati per il 211. Quando finalmente si pot\u00e9 dedicare la produzione interamente al nuovo motore, i bombardamenti alleati del 1944 distrussero ripetutamente le linee di produzione limitando il numero delle unit\u00e0 realizzate a 400-500 al mese per la maggior parte del periodo 1944-45\nDal 213A furono sviluppate una serie di evoluzioni anche prima dell'inizio della sua produzione in serie. Il 213B fu progettato per funzionare con il C3, un nuovo carburante sperimentale da 100 ottani, consentendo, grazie alle sue maggiori propriet\u00e0 antidetonanti, l'ulteriore incremento della pressione di alimentazione con conseguente aumento della potenza al decollo, arrivata ora a circa 2.000 CV (1.471 kW. Il 213C era essenzialmente una versione in cui era stata ottimizzata l'organizzazione della componentistica secondaria, tra i quali il compressore, la pompa di lubrificazione ed altri, per consentire l'adozione di un cannone che potesse sparare attraverso il mozzo dell'elica, l'MK 108 da 30\u00a0mm denominato Motorkanone. La 213D adottava un nuovo compressore a tre velocit\u00e0 maggiormente efficiente nell'ottimizzare le prestazioni alle diverse quote ma questa versione venne subito accantonata.\nIl pi\u00f9 importante sviluppo venne ottenuto con la versione 213E e la similare 213F. Vennero dotati di un nuovo compressore a due stadi e due velocit\u00e0 che ne migliorava nettamente le prestazioni ad ogni quota. L'unica differenza tra i due modelli era che nel modello E montava un intercooler per ottimizzare le prestazioni ad alta quota, mentre nel modello F veniva rimosso e questo lo rendeva adatto a quote operative leggermente inferiori. Queste due versioni furono molto richieste per equipaggiare i velivoli dell'ultima parte del secondo conflitto mondiale, tra i quali spiccano i rimotorizzati Focke-Wulf Fw 190 D e la sua evoluzione come intercettore d'alta quota, il Ta 152 H, oltre agli Junkers Ju 188 e Ju 388.\nLa pi\u00f9 sostanziale evoluzione del progetto \u00e8 stata la versione 213J che ha adottato una distribuzione a quattro valvole per cilindro in luogo delle precedenti tre delle altre versioni, aumentandone l'efficienza volumetrica ma non fu possibile avviarla alla produzione prima della fine della guerra. Altre versioni sperimentali furono la 213S ottimizzata per bassa quota e la 213T dotata di turbocompressore."}
{"id": "1607949", "revid": "1543377", "url": "https://it.wikipedia.org/wiki?curid=1607949", "title": "Claytronica", "text": "La Claytronica \u00e8 una scienza applicata recente che si occupa dello studio e della creazione di nanorobot e assemblatori molecolari detti c\u00e0tomi (dalla crasi di \u00abclaytronica\u00bb e \u00abatomi\u00bb), per creare oggetti di scala macroscopica.\nIl nome deriva dalla contrazione di \u00abclay animation\u00bb, una tecnica cinematografica che letteralmente significa modellazione della creta, ed \u00abelettronica\u00bb.\nGli studi di Claytronica sono molto sviluppati alla Carnegie Mellon University di Pittsburgh nel progetto \"Synthetic Reality\" (Realt\u00e0 sintetica).\nI catomi sono i mattoni mediante il quale si potrebbe creare un oggetto da zero con del materiale e le informazioni su di esso.\nI catomi pi\u00f9 piccoli realizzati finora sono di 44 millimetri.\nApplicazioni.\nAttualmente si possono pensare a svariate applicazioni in campo militare, civile, medico e commerciale."}
{"id": "1607952", "revid": "767487", "url": "https://it.wikipedia.org/wiki?curid=1607952", "title": "Parafernalia", "text": "In diritto romano i parafernalia o beni parafernali (dal greco antico \"parapherna\") erano beni di propriet\u00e0 della moglie, non costituiti in dote, l'amministrazione dei quali poteva essere concessa al marito. In genere si trattava di gioielli e oggetti personali i quali, se consegnati al marito-amministratore all'inizio o durante il matrimonio, andavano ovviamente restituiti alla moglie in caso di scioglimento del vincolo.\nNel diritto di et\u00e0 giustinianea a garanzia della restituzione era spesso costituita una ipoteca legale sui beni del marito-amministratore. Quella dei beni parafernali era una \"propriet\u00e0 tutelata\", tipica delle donne sposate; il marito poteva gestire i beni, ma non poteva disporne in modo alcuno (venderli, cederli a qualsiasi titolo, ecc.) senza il consenso della moglie; non diventavano mai di sua propriet\u00e0. La moglie, quando le era possibile testare, poteva inserirli nel testamento.\nIn Italia l'istituto dei beni parafernali rimase in vigore anche dopo le codificazioni napoleoniche e fu soppresso con l'abrogazione dell'art. 212 del codice civile, disposta dall'articolo 81 della legge 19 maggio 1975, n. 151 (Riforma del diritto di famiglia)."}
{"id": "1607954", "revid": "13102", "url": "https://it.wikipedia.org/wiki?curid=1607954", "title": "Pedro Cieza de Le\u00f3n", "text": "Primi anni.\nCieza nacque a Llerena, nella provincia di Badajoz, ma ben presto si trasfer\u00ec a Siviglia seguendo la sua famiglia che ivi aveva degli interessi commerciali.\nNon conosciamo nulla della sua vita in Spagna e le prime notizie che lo riguardano risalgono alle vicende cui partecip\u00f2 nelle colonie a partire dal 1535.\nInizi\u00f2 la sua carriera militare nei territori spagnoli dell'attuale Colombia al servizio di Pedro de Heredia. La sua prima impresa si svolse nella regione di Cen\u00fa (\"Senu\"), ma gi\u00e0 nel 1536 era passato agli ordini di Alonso di C\u00e1ceres partecipando all'esplorazione di Urute e delle montagne di Abibe. Nel 1539, sempre in Colombia, seguiva le truppe di Robledo, capitano di Lorenzo de Aldana, nella regione di Ancerma, per poi passare con il suo rivale Sebasti\u00e1n de Benalc\u00e1zar nella sua spedizione contro gli indios di Picara. Cieza, per i suoi servigi ottenne una \"encomienda\", ma prefer\u00ec seguire il suo nuovo comandante in Per\u00f9 dove, sotto i suoi ordini, partecip\u00f2, nel 1549, dalla parte di Pedro de la Gasca, rappresentante della corona spagnola, alla conclusiva battaglia di Jaquijaguana contro il ribelle Gonzalo Pizarro che si era posto a capo di una vasta sedizione.\nProduzione letteraria.\nNel 1550 Cieza, che aveva conquistato la fiducia di La Gasca, ottenne la nomina di \"cr\u00f3nista de Indias\" e delle credenziali che gli aprirono l'accesso agli archivi del Per\u00f9 e gli assicurarono la collaborazione di tutti i rappresentanti della corona per le sue investigazioni storico-geografiche.\nL'antico soldato, ormai trasformato in storico ed esploratore, si mise a percorrere tutte le contrade del Per\u00f9 desideroso di elencare tutte le caratteristiche di questo paese dal punto di vista geografico, botanico e zoologico. Ne sort\u00ec l'opera da lui stesso intitolata \u201c\"Parte primera de la Cr\u00f3nica del Peru\"\u201d in cui sono esaminati tutti i luoghi della nuova colonia con i loro siti archeologici, i monumenti e le relative leggende, ma anche gli aspetti pi\u00f9 propriamente naturalistici.\nCieza si era, per\u00f2, ripromesso di ricostruire la storia degli Inca dalle origini ai suoi giorni e diede corpo a questi disegni scrivendo la \u201c\"Segunda parte de la Cr\u00f3nica del Per\u00fa, que trata del Se\u00f1orio de los incas Yupanquis y de sus grandes hechos y gobernaci\u00f3n\".\u201d Per redigere questa opera Cieza si preoccup\u00f2 di interrogare gli anziani saggi degli inca ancora sopravvissuti e ne elenc\u00f2 scrupolosamente i nomi e le famiglie di origine, consentendo anche agli storici attuali una attendibile indagine critica. Da provato storico ebbe anche l'accortezza di segnalare le opinioni in contrasto con quelle riportate spiegando altres\u00ec i motivi della sua scelta per l'una o per l'altra versione.\nQuesto suo atteggiamento gli avrebbe valso l'appellativo di \"principe de los cronistas\" da parte dell'erudito ricercatore \"Jimenez de la Espada\".\nLa fatica di Cieza non doveva per\u00f2 terminare con questa fondamentale ricostruzione. Egli infatti scrisse una \u201c\"Tercera parte\"\u201d intitolata \u201c \"El descubrimiento y conquista deste reino del Per\u00fa\"\u201d in cui esamina tutte le fasi della conquista fino al tentativo di penetrazione in Cile da parte di Diego de Almagro.\nEsiste infine una \u201c\"Quarta parte\"\u201d sulle guerre civili che si compone di tre libri, ma che, nelle intenzioni dell'autore avrebbe dovuto comprenderne cinque. Il primo \u00e8 dedicato alla lotta tra i Pizarro e Diego de Almagro e si conclude con la morte di quest'ultimo. Il secondo narra la cospirazione del figlio di Diego de Almagro e il terzo l'inizio di quella di Gonzalo Pizarro. I due rimanenti avrebbero dovuto essere la continuazione e la conclusione delle vicende narrate nel terzo, ma la morte di Cieza ne imped\u00ec la realizzazione.\nRitorno in patria.\nCieza torn\u00f2 a Siviglia nel 1551 e contrasse, nello stesso anno, matrimonio con do\u00f1a Isabel L\u00f3pez de Abreu.\nGli anni successivi lo videro alternare tiepide attivit\u00e0 di commercio con la stesura dei suoi libri.\nLa morte della moglie avvenuta nel 1554 sopravanz\u00f2 di due mesi quella del consunto esploratore che si spense, parimenti, nel 1554.\nSolo la prima parte della \u201cCr\u00f3nica del Per\u00fa\" venne stampata prima della sua fine e nel suo testamento si d\u00e0 menzione delle copie distribuite ai vari librai della penisola, mentre viene rivolto un auspicio per la pubblicazione delle rimanenti."}
{"id": "1607955", "revid": "161374", "url": "https://it.wikipedia.org/wiki?curid=1607955", "title": "Cieza de L\u00e9on", "text": ""}
{"id": "1607960", "revid": "235890", "url": "https://it.wikipedia.org/wiki?curid=1607960", "title": "Principio di conservazione", "text": ""}
{"id": "1607962", "revid": "2034231", "url": "https://it.wikipedia.org/wiki?curid=1607962", "title": "Accordatore d'antenna", "text": "Un accordatore d'antenna (in inglese \"antenna tuner\" o ATU - \"Antenna Tuning Unit\") \u00e8 un dispositivo che ha la funzione di adattare fra loro l'impedenza di un'antenna e quella di uscita di un trasmettitore o di ingresso di un ricevitore ad una determinata frequenza.\nNormalmente l'impedenza IN/OUT dei ricetrasmettitori commerciali \u00e8 pari a 50 ohm. L'accordatore quindi sarebbe inutile se la frequenza di risonanza dell'antenna fosse quella esatta di lavoro dell'apparecchiatura rispettando l'impedenza di 50 ohm. Ma questa \u00e8 una situazione puramente teorica poich\u00e9 vanno anche considerati la situazione ambientale ed il tipo di installazione. Non esistono quindi modelli unici, ma solo modelli di riferimento che di volta in volta vanno adattati al bisogno."}
{"id": "1607963", "revid": "1318658", "url": "https://it.wikipedia.org/wiki?curid=1607963", "title": "Adattamento di impedenza", "text": "In elettronica, ladattamento d'impedenza \u00e8 la tecnica utilizzata per far coincidere i valori d'impedenza di un generatore (di tensione o di corrente) e di un utilizzatore al fine di raggiungere la condizione di massimo trasferimento di potenza.\nDescrizione.\nSi ottiene quando l'impedenza \"Z\"S del generatore e l'impedenza \"Z\"L del carico sono l'una il complesso coniugato dell'altra, cio\u00e8 quando \"Z\"L = \"Z\"S.\nIl massimo trasferimento di potenza \u00e8 un fattore che rappresenta una linea netta di demarcazione fra l'elettronica e l'elettrotecnica: in quest'ultima disciplina infatti non interessa tanto il massimo trasferimento di potenza, quanto il massimo rendimento, grandezza che nei circuiti adattati \u00e8 praticamente pari al 50%.\nLa corrente nel circuito \u00e8, per la legge di Ohm:\nLa tensione utile ai terminali del generatore sotto carico vale, per la legge di Ohm relativa alla porzione di circuito: formula_2\ne quindi:\nLa potenza fornita dal generatore \u00e8 formula_4\nche, per le formule precedenti, diventa:\nIn quest'ultima si ha il massimo valore con formula_6.\nSe formula_7 \u00e8 una corrente alternata, la potenza massima si ha solo in condizioni di risonanza del circuito, ovvero ad una precisa frequenza della corrente.\nTelecomunicazioni.\nIl concetto \u00e8 presente anche nelle telecomunicazioni laddove il disadattamento tra linea di trasmissione o guida d'onda ed il carico finale produce un'onda riflessa verso il trasmettitore con possibile danneggiamento delle circuiteria elettronica oltre alla diminuzione della potenza del segnale trasmesso con conseguenze sulla sensibilit\u00e0 in potenza del segnale in ricezione."}
{"id": "1607965", "revid": "57342", "url": "https://it.wikipedia.org/wiki?curid=1607965", "title": "Filamento di DNA", "text": ""}
{"id": "1607974", "revid": "628767", "url": "https://it.wikipedia.org/wiki?curid=1607974", "title": "Trinidad (Uruguay)", "text": "Trinidad \u00e8 il capoluogo del dipartimento di Flores in Uruguay. Fu fondata il 14 aprile 1804 da Manuel Ubeda.\nHa 25.031 abitanti (2006) e occupa una superficie di 5.144\u00a0km2. Gli abitanti si distribuiscono in numero di 21.031 nell'area urbana e di 3.730 nell'area rurale (85,1% di popolazione urbana e 14,9% popolazione rurale).\nGli abitanti si chiamano \"porongueros\", per la vicinanza al fiume Porongos, che fornisce di acqua la citt\u00e0.\nLuoghi di interesse.\nA pochi chilometri a sud della citt\u00e0, all'incrocio delle strade 3 e 23, si trova un insieme di sculture chiamato \"Zooil\u00f3gico del futuro\".\nNella citt\u00e0 di Trinidad si trova il parco di flora e fauna di Flores; nel parco si possono ammirare gli animali autoctoni del luogo, ma anche altre specie provenienti da tutto il mondo.\nGeografia fisica.\nLa citt\u00e0 si trova ad un'altitudine di 134 m s.l.m."}
{"id": "1607979", "revid": "1812835", "url": "https://it.wikipedia.org/wiki?curid=1607979", "title": "Big Bounce", "text": "Il Big Bounce (in italiano \"Grande Rimbalzo\") \u00e8 una teoria cosmologica che tenta di descrivere in modo completo l'origine e l'evoluzione dell'Universo, evitando in particolare i limiti del Big Bang.\n\u00c8 una variante della teoria dell'universo oscillante secondo la quale l'universo si espander\u00e0 fino a un certo punto per poi contrarsi fino a uno stato simile a quello del Big Bang, ma senza arrivare a una singolarit\u00e0 gravitazionale, e quindi \"rimbalzare\" dando origine a una nuova espansione, con la ripetizione del processo per l'eternit\u00e0. La teoria cerca di includere la relativit\u00e0 generale, la meccanica quantistica e l'universo in accelerazione basandosi sulla gravit\u00e0 quantistica a loop.\n\u00c8 stata elaborata dal fisico tedesco Martin Bojowald, esperto di gravit\u00e0 quantistica e cosmologia quantistica, con il suo team della Pennsylvania State University e pubblicata nel luglio 2007 su \"Nature Physics online\". Teorie molto simili sono sostenute da altri fisici che si occupano di gravit\u00e0 quantistica, come Leonardo Fern\u00e1ndez-Jambrina, Ruth Lazkoz, Peter Lynds, Nikodem Pop\u0142awski e Parampreet Singh. Neil Turok (gi\u00e0 teorico delle stringhe e del modello ciclico \"ecpirotico\") e Steffen Gielen hanno invece sviluppato un modello di Big Bounce matematicamente diverso da quello di Bojowald.\nPremessa.\nLa singolarit\u00e0.\nLa teoria classica del Big Bang, rispettando la relativit\u00e0 generale di Einstein e altre importanti evidenze sperimentali (redshift e radiazione cosmica di fondo a 3K), ipotizza che l'Universo, circa 13,7 miliardi di anni fa, sia stato originato da una \"singolarit\u00e0 iniziale puntiforme\" con volume pari a zero ed energia e densit\u00e0 infinite. Secondo molti scienziati tale singolarit\u00e0 risulta incoerente con le leggi fisiche note (\"a mathematically nonsensical state\"), poich\u00e9 in particolare violerebbe il principio di conservazione dell'energia totale. Inoltre, si pone in contraddizione con la meccanica quantistica, tanto che l'adozione dogmatica della teoria del Big Bang viene da molti (tra cui Bojowald) considerata come una barriera al tentativo di unificare le leggi della fisica. La singolarit\u00e0 iniziale del Big Bang avrebbe creato non solo l'energia e la materia ma anche lo spazio e il tempo. Per superare i limiti della teoria classica del Big Bang diversi scienziati hanno ipotizzato che l'Universo abbia un movimento ciclico ed eterno (Universo oscillante o pulsante), ossia una sequenza infinita di Big Bang e successivi Big Crunch (Grande Collasso).\nLa densit\u00e0 critica.\nLa possibilit\u00e0 di un Universo ciclico dipende, evidentemente, dalla quantit\u00e0 di materia-energia esistente o densit\u00e0 media di massa-energia, quindi anche dalla materia oscura ed energia oscura. Perch\u00e9 l'Universo arresti l'espansione e inizi la fase di contrazione, la densit\u00e0 media dovrebbe essere almeno di tre protoni al metro cubo o energia equivalente (la massa di un protone \u00e8 di 1,673x10\u221227kg, equivalente a 938 MeV), che viene definita densit\u00e0 critica. Solitamente si indica con \u03a9 il rapporto fra la densit\u00e0 media e la densit\u00e0 critica: se \u03a9&gt;1 si verificher\u00e0 il Big Crunch (o il Big Bounce). Le pi\u00f9 recenti osservazioni hanno rilevato che la densit\u00e0 media dell'Universo visibile ha un valore pressoch\u00e9 coincidente o lievemente inferiore a quella critica (\u03a9 = o &lt;1) e dunque l'Universo sarebbe aperto e non chiuso come nel modello ciclico. Per ottenere una densit\u00e0 superiore a quella critica occorre ipotizzare, a meno di applicare misure alternative come le teorie MOND, che esista una notevole quantit\u00e0 di materia oscura, da 5 a 100 volte la massa osservabile, che potrebbe bilanciare l'espansione.\nTuttavia alcuni modelli di gravit\u00e0 quantistica, tra cui la stessa gravitazione quantistica a loop o la gravit\u00e0 che diviene occasionalmente repulsiva potrebbero giustificare il Big Bounce senza avvalersi della materia oscura. La teoria del Big Bounce potrebbe risultare valida anche nell'ambito della teoria delle superstringhe attraverso il cosiddetto modello del tempo che rallenta, che non fa uso dell'energia oscura ma si basa sulla relativit\u00e0. In questo caso lo scenario \u00e8 simile al modello classico di Big Bang.\nTeoria di Bojowald.\nSecondo la gravit\u00e0 quantistica a loop l'universo \u00e8 costituito da anelli (in inglese \"loop\") delle dimensioni infinitesime di 10\u221235 metri, ossia dieci miliardesimi di miliardesimi di miliardesimi di nanometro. Questi anelli infinitamente piccoli possono contenere una certa quantit\u00e0 di energia che, pur aumentando durante il collasso gravitazionale, non pu\u00f2 mai diventare infinita. Da queste premesse origina la teoria del Big Bounce, che concettualmente prende il posto del Big Bang e del Big Crunch, fondendoli in una nuova formulazione scientifica.\nCome primo atto, il team di Bojowald ha rivisto e riformulato la teoria della relativit\u00e0 generale avvicinandola a quella classica dell'elettromagnetismo, riproponendo in un certo qual modo con denominazione diversificata (\"loop\") le vecchie linee di campo elettrico e magnetico. Poi, attraverso la matematica dei nodi, i fisici del team hanno applicato le leggi quantistiche ai \"loop\", elaborando di fatto una nuova teoria quantistica-gravitazionale a cicli (Loop Quantum Gravity \u2013 LQG) che combina la relativit\u00e0 generale con equazioni della fisica quantistica sconosciute ai tempi di Einstein. Il modello che ne \u00e8 derivato prevede la presenza di \"atomi\" di spazio-tempo e possiede un livello massimo finito di materia ed energia, riuscendo ad evitare la presenza di una singolarit\u00e0.\nEstrapolando a ritroso nel tempo le equazioni della LQG il team di Bojowald ha ricavato che l'Universo si contrae su se stesso ma non arriva alla singolarit\u00e0 iniziale puntiforme, non realizzando il Big Crunch. A un certo punto della contrazione, a causa del costante aumento dei valori della massa-energia (densit\u00e0 e temperatura), il tessuto spazio-temporale si lacera e la gravit\u00e0 da attrattiva diventerebbe repulsiva, facendo rimbalzare l'Universo in un nuovo Big Bang.\nLa teoria \u00e8 coerente con il principio di conservazione massa-energia, per il quale in natura nulla si crea e nulla si distrugge, ma tutto si trasforma. La teoria del Big Bounce e in generale la teoria dell'Universo oscillante o pulsante implica l'ipotesi che l'Universo sia del tutto autosufficiente, in un eterno divenire della realt\u00e0 fisica che non ha mai avuto origine e non avr\u00e0 mai fine.\nAltre teorie collegate.\nAltri fisici come Parampreet Singh, unendo in una nuova matematica la fisica quantistica e la relativit\u00e0 generale, hanno verificato che al momento del Big Bang la gravit\u00e0 si sarebbe comportata in maniera repulsiva, come attualmente farebbe l'energia oscura. Tale processo si ripeterebbe in un ciclo perpetuo, ma questo concetto si scontra con la termodinamica classica ; secondo il gruppo di Bojowald, il nuovo universo perderebbe ogni volta il ricordo del precedente subendo fluttuazioni diverse (amnesia cosmica) e ci\u00f2 potrebbe sopperire a questa grave incongruenza. Per Singh, invece, una minima memoria cosmica rimarrebbe e sarebbe individuabile studiando la radiazione di fondo. Altri sostenitori sono Peter Lynds e Nikodem Pop\u0142awski.\nLa teoria di Turok e Gielen \u00e8 simile, ma \u00e8 ancora in fase di sviluppo per spiegare la formazione delle galassie e le varie caratteristiche del modello standard della cosmologia.\nIspirazioni culturali.\nMartin Bojowald \u00e8 un ammiratore di Friedrich Nietzsche e cita spesso i suoi aforismi e concetti (come l'eterno ritorno) nei suoi testi."}
{"id": "1607987", "revid": "1543377", "url": "https://it.wikipedia.org/wiki?curid=1607987", "title": "National Board of Review Awards 1973", "text": "La 45\u00aa edizione dei National Board of Review Awards si \u00e8 tenuta il 24 dicembre 1973."}
{"id": "1608003", "revid": "1632387", "url": "https://it.wikipedia.org/wiki?curid=1608003", "title": "M'illumino di meno", "text": "Nel 2005 Caterpillar, programma di Rai Radio 2, lancia M'illumino di meno, una campagna simbolica finalizzata alla sensibilizzazione al risparmio energetico giunta oggi alla 17\u00aa edizione.\nPrende il nome dai celebri versi di \"Mattina\" di Giuseppe Ungaretti (\"M'illumino / d'immenso\"), ed \u00e8 organizzata intorno al 16 febbraio, giorno in cui ricorre l'entrata in vigore del Protocollo di Kyoto.\nLa giornata di M'illumino di meno prevede una puntata speciale di Caterpillar in cui si raccontano le adesioni pi\u00f9 illustri e particolari. Questa giornata \u00e8 preceduta da una campagna radiofonica di circa quattro settimane durante le quali il programma racconta le migliaia di adesioni di scuole, comuni, associazioni e singoli cittadini.\nLa campagna invita a ridurre al minimo il consumo energetico, spegnendo il maggior numero di dispositivi elettrici non indispensabili, creando un momento di simbolico silenzio energetico.\nIntorno alla Giornata si \u00e8 sviluppato un repertorio di buone pratiche ambientali e scientifiche, che sono mutate negli anni con i cambiamenti tecnologici ed amministrativi, sono state condivise e partecipate dall\u2019intera comunit\u00e0 degli ascoltatori che a sua volta le ha integrate ed arricchite. Nella Giornata si sono spente simultaneamente le maggiori piazze e monumenti d\u2019Italia: il Colosseo, la Torre di Pisa, l\u2019Arena di Verona, Piazza del Campo a Siena, la Valle dei Templi ad Agrigento, la Madonnina del Duomo di Milano, a Torino la Mole Antonelliana e Piazza Castello, a Venezia Piazza San Marco, a Napoli il Maschio Angioino. Nel 2008, con una edizione proiettata su scala internazionale, si sono spenti la Tour Eiffel a Parigi, a Vienna la Ruota del Prater, a Londra la Colonna di Nelson e tutta Trafalgar Square e il Foreign Office, a Sofia il Teatro Nazionale, ad Atene la sede del comune e la Chiesa di San Giorgio.\nIl riconoscimento istituzionale alla campagna \u00e8 cresciuto di anno in anno: alla campagna sono stati conferiti la Medaglia del Presidente della Repubblica Sergio Mattarella, l'Alto Patrocinio del Parlamento Europeo, il Patrocinio della Presidenza del Consiglio dei Ministri, il Patrocinio del Senato della Repubblica, il Patrocinio della Camera dei Deputati, il Patrocinio del Ministero dell'ambiente e della tutela del territorio e del mare l'adesione del Ministero dell'Istruzione attraverso l'invio di una Circolare con invito ad aderire ad ogni scuola italiana di ogni ordine e grado (8.200 istituti e 40.000 sedi scolastiche raggiungendo circa 8 milioni di \nstudenti) e l'adesione del Ministero per i beni e le attivit\u00e0 Culturali e per il turismo con lo spegnimento delle luci del Colosseo, degli Scavi di Pompei, dei Musei Reali di Torino, del Museo Archeologico di Taranto, del Castello di Trieste.\nEdizioni.\nDall'inizio di M'illumino di meno il mondo \u00e8 cambiato. L'efficienza energetica \u00e8 diventata un tema\neconomico rilevante e le lampadine ad incandescenza che Caterpillar invitava a cambiare con quelle a\nrisparmio energetico, adesso, semplicemente, non esistono pi\u00f9. Tanti italiani hanno sul tetto di casa i\npannelli fotovoltaici e tutti i governi del mondo hanno fatto altri accordi, a Parigi nel 2015, per ridurre i\ndanni dei cambiamenti climatici. Per questo a partire dal 2011 la campagna ha affiancato il gesto simbolico\ndegli spegnimenti ad altre call to action inerenti allo sviluppo degli stili di vita sostenibili, perch\u00e9 spegnere\nla luce non \u00e8 pi\u00f9 sufficiente.\nAdesioni.\nL'ANCI ha subito sostenuto l'iniziativa invitando le amministrazioni locali a spegnere simbolicamente le luci di monumenti ed uffici pubblici negli orari previsti. Nel 2008 le adesioni alla giornata per il risparmio energetico sono arrivate da oltre 500 comuni.\nTra i luoghi e i monumenti pi\u00f9 importanti rimasti al buio vi sono il Duomo di Milano, il Colosseo, l'Arena di Verona, Piazza San Marco a Venezia oltre a numerose altre piazze italiane.\nAll'estero sono state spente, tra le altre, le luci della Torre Eiffel a Parigi, della Custom House a Dublino e del Foreign Office a Londra.\nNel 2015 il Ministero dell'Istruzione aderisce all'iniziativa invitando tutte le scuole italiane a partecipare.\nEffetti.\nLa manifestazione, bench\u00e9 di breve durata, ha ottenuto un riscontro effettivo in termini di risparmio energetico. Secondo quanto riportato da Terna, la societ\u00e0 responsabile della trasmissione di energia elettrica in Italia, nei minuti successivi l'avvio dell'iniziativa si \u00e8 verificato un sensibile calo dei consumi. Il fabbisogno istantaneo di energia registrato \u00e8 stato di circa 300 MW inferiore nel 2007 e di oltre 400 MW nel 2008.\nArtisti.\nNel corso degli anni molti artisti hanno contribuito alla campagna: Mau Mau, Radici nel Cemento, Frankie Hi-NRG, Banda Osiris, Vittorio Cosma con l'Orchestra Italiana Bagutti, Naif, Jolebalalla e altri."}
{"id": "1608014", "revid": "316629", "url": "https://it.wikipedia.org/wiki?curid=1608014", "title": "Iphig\u00e9nie en Tauride", "text": ""}
{"id": "1608018", "revid": "585241", "url": "https://it.wikipedia.org/wiki?curid=1608018", "title": "Flauto diritto", "text": ""}
{"id": "1608019", "revid": "34971", "url": "https://it.wikipedia.org/wiki?curid=1608019", "title": "F.Y.C.", "text": ""}
{"id": "1608022", "revid": "591299", "url": "https://it.wikipedia.org/wiki?curid=1608022", "title": "I giorni del cielo", "text": "I giorni del cielo (\"Days of Heaven\") \u00e8 un film del 1978 scritto e diretto da Terrence Malick.\nPresentato in concorso al Festival di Cannes 1979, ha conquistato il premio per la miglior regia. Nominato ai Premi Oscar in quattro categorie tecniche, ha vinto quello per la migliore fotografia. Dopo questo film Terrence Malick \u00e8 tornato a girare a distanza di 20 anni con \"La sottile linea rossa\". Nel 2007 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\n1916: Bill, un manovale di Chicago, scappa con la sorella minore Linda e la sua ragazza Abby dopo aver ucciso accidentalmente un uomo. Per evitare le domande della gente Bill e Abby fingono di essere fratello e sorella. Dopo un lungo viaggio giungono in Texas dove trovano lavoro come braccianti agricoli in una vasta piantagione di grano. Chuck, il proprietario terriero ha un male incurabile e i medici credono che non gli resti pi\u00f9 di un anno di vita; quando s'innamora di Abby e le chiede di sposarlo, Bill la spinge ad accettare la proposta in modo da ereditarne le ricchezze dopo la morte. Inaspettatamente la salute del proprietario migliora; Bill vede cos\u00ec il suo piano andare in fumo; Chuck inizia inoltre a sospettare del rapporto tra Bill ed Abby. Tutto ci\u00f2 comincia a creare tensione nella casa dove vivono insieme. Un giorno il campo viene invaso dalle locuste e nella notte un incendio distrugge tutta la piantagione. Chuck, scoperta la relazione tra Abby e Bill, prende una pistola e affronta Bill, ma Bill lo uccide dandosi poi alla fuga insieme a Abby e Linda. Qualche giorno dopo i due vengono trovati dalla polizia e Bill muore in una sparatoria. Abby porta Linda in un collegio, la saluta e inizia una nuova vita. Linda poi scappa dal collegio e s'incammina lungo i binari del treno insieme ad un'amica conosciuta nella fattoria.\nProduzione.\nCast.\nPrima di assegnare a Gere la parte di Bill vennero considerati anche Al Pacino, John Travolta e Dustin Hoffman che, tuttavia, rifiutarono la parte.\nLocation.\nIl film \u00e8 stato girato in Canada, in diverse localit\u00e0 dell'Alberta.\nColonna sonora.\nEnnio Morricone ha scritto la colonna sonora escluso i brani \"Enderlin\" (composto ed eseguito da Leo Kottke) e \"Swamp Dance\" (ad opera del cantautore cajun Doug Kershaw). I titoli di testa scorrono col commento musicale di \"Acquario\", sezione de Il carnevale degli animali di Camille Saint-Sa\u00ebns;\nAccoglienza.\nIl film non ha avuto un grande successo commerciale. Con un budget di 3 milioni di dollari infatti, la pellicola incass\u00f2 solo 3 milioni e mezzo. Nonostante inizialmente anche la reazione dei critici non fosse stata delle migliori, il film fu in seguito rivalutato e considerato un successo cinematografico della pionieristica, particolarmente noto per la bellezza della sua fotografia.\nNel 1997, il noto critico Roger Ebert lo ha aggiunto alla sua lista di \"Grandi Film\", descrivendolo come \"uno dei pi\u00f9 bei film mai realizzati\"."}
{"id": "1608024", "revid": "161374", "url": "https://it.wikipedia.org/wiki?curid=1608024", "title": "Cieza de Leon", "text": ""}
{"id": "1608031", "revid": "119712836", "url": "https://it.wikipedia.org/wiki?curid=1608031", "title": "Il dovere del medico", "text": "Il dovere del medico \u00e8 un dramma in un atto scritto nel 1911 da Luigi Pirandello, tratta dalla novella \"Il gancio\" (1902), a cui fu successivamente cambiato il titolo ne \"Il dovere del medico\" (1911).\nLa prima rappresentazione della commedia si ebbe a Roma, nella Sala Umberto, il 20 giugno 1913, ad opera della \"Compagnia Teatro per tutti\" diretta da Lucio D'Ambra e Achille Vitti.\nTale dramma fu pubblicato nel gennaio del 1912 in \"Noi e il Mondo\" e successivamente nel 1926 per i tipi dell'editore Bemporad.\nTrama.\nTommaso Corsi \u00e8 stato sorpreso in flagrante adulterio con la moglie di Neri, sostituto procuratore del Regno d'Italia, che non ha esitato a sparare sugli amanti per lavare il suo onore macchiato. Corsi ha per\u00f2 reagito e ha ucciso il marito tradito e quindi, sconvolto da ci\u00f2 che \u00e8 stato costretto a fare per difendersi, ha tentato di uccidersi a sua volta.\nPer sua fortuna, o piuttosto disgrazia, \u00e8 sopraggiunto il dottore Tito Lecci che lo ha salvato dalla morte ma nello stesso tempo lo ha condannato a trascorrere la sua vita in carcere.\nQuesta \u00e8 l'accusa che Corsi rivolge al medico: egli \u00e8 responsabile delle sofferenze che ha passato per risanarsi dalla ferita e di quelle che dovr\u00e0 patire dopo la condanna certa al carcere.\nIl medico non aveva nessun diritto di condannarlo a vivere poich\u00e9 non aveva la possibilit\u00e0 di restituirgli una vita degna di essere vissuta.\nQuante condanne dovr\u00e0 ancora subire Corsi? Egli ha gi\u00e0 abbondantemente pagato quanto commesso col suo atto istintivo con i patimenti che sono seguiti per guarire e il tribunale degli uomini non ha diritto di condannarlo ancora ad altri dolori per colpa di un medico che ha creduto di assolvere al proprio dovere mantenendolo in vita.\nIn un impeto d'ira il mancato suicida si strappa le bende che coprono la ferita che si riapre. Gli astanti terrorizzati chiedono l'intervento del medico che questa volta non lo soccorrer\u00e0:"}
{"id": "1608032", "revid": "1419531", "url": "https://it.wikipedia.org/wiki?curid=1608032", "title": "Hamza Piccardo", "text": "Biografia.\nNato a Imperia, dove tuttora risiede, si converte all'Islam nel 1975, e nel 1990 collabora con l'Unione delle Comunit\u00e0 ed Organizzazioni islamiche in Italia (UCOII) e viene eletto membro (e in seguito segretario nazionale e portavoce) della direzione nazionale, promuovendo l'apertura della moschea di Imperia; seguiranno nel 1994 quella di Albenga (SV), quella di Sanremo (IM) nel 1996, Savona e Cengio (SV) nel 1998. Nel 1993 fonda la casa editrice \"Al Hikma\" (per libri specialistici e divulgativo-educativi) e pubblica e dirige il mensile \"Il Musulmano\" fino al 1994.\nAl termine del 1994, dopo cinque anni di lavoro, pubblica la prima edizione del \"Saggio di Traduzione Interpretativa del Santo Corano inimitabile\", traduzione integrale e commentata per gli italiani e gli italofoni; questa versione viene scelta dall'Arabia Saudita come interpretazione di riferimento in lingua italiana, divenendo la traduzione ufficiale. Una delle edizioni della Newton Compton \u00e8 stata criticata da Magdi Allam nel 2004 sul \"Corriere della Sera\". Nel 1998 \u00e8 tra i fondatori del Consiglio Islamico d'Italia, l'organismo voluto dall'UCOII, dalla Lega Musulmana Mondiale-Italia e dal Centro Islamico Culturale d'Italia, per dare rappresentanza unitaria ai musulmani di fronte allo Stato italiano e stipulare un'Intesa ex art. 8 della Costituzione italiana.\nNel 2005 \u00e8 eletto portavoce dell'European Muslim Network, costituito a Bruxelles e presieduto da \u1e6c\u0101riq Rama\u1e0d\u0101n. Nel 2007 rinuncia a tutte le cariche organizzative scegliendo di dedicarsi solo all'attivit\u00e0 editoriale e alla scrittura. Dopo il divorzio dalla prima moglie, si \u00e8 risposato civilmente con una donna marocchina. Dal primo matrimonio ha avuto tre figli, dal secondo due. Il primo dei suoi cinque figli, Davide Piccardo, \u00e8 coordinatore del Coordinamento delle Associazioni Islamiche di Milano e Monza e Brianza (CAIM) e collaboratore dell'Huffington Post nella sua filiale italiana.\nNei primi anni 2000, l'Unione delle comunit\u00e0 e organizzazioni islamiche in Italia non aveva una traduzione ufficiale del Corano in lingua italiana, e le edizioni pi\u00f9 diffuse nelle moschee e nei centri islamici erano quelle di Alessandro Bausani, Gabriele Mandel e Piccardo, che con Mandel \u00e8 stato anche co-autore del libro \"Islam e Stato Italiano\".\nLe opere degli islamisti Bausani e Mandel hanno il testo arabo e sono corredate da un apparato critico di note filologiche, storiche e teologiche.\nControversie.\nNel 2006 viene citato da Magdi Allam sulle pagine del Corriere della Sera come poligamo. La moglie italiana di Piccardo, un'insegnante di nome Lia, neg\u00f2 che si trattasse di un matrimonio poligamo e denunci\u00f2 Magdi Allam per aver pubblicato delle email private senza il suo consenso."}
{"id": "1608033", "revid": "124783871", "url": "https://it.wikipedia.org/wiki?curid=1608033", "title": "Scrivimi", "text": "Scrivimi \u00e8 un brano musicale del 1990 cantato da Nino Buonocore e scritto insieme a Michele De Vitis. \u00c8 tratto dall'album \"Sabato, domenica e luned\u00ec\".\nPresentando questo brano, Buonocore si classifica terzo al Festivalbar e secondo al Cantagiro.\nLa canzone fa parte della colonna sonora del film \"Non ti muovere\", diretto e interpretato da Sergio Castellitto, uscito nel 2004."}
{"id": "1608035", "revid": "21079", "url": "https://it.wikipedia.org/wiki?curid=1608035", "title": "Funzioni associate di Legendre", "text": ""}
{"id": "1608036", "revid": "28592", "url": "https://it.wikipedia.org/wiki?curid=1608036", "title": "Commedie all'italiana", "text": ""}
{"id": "1608037", "revid": "161273", "url": "https://it.wikipedia.org/wiki?curid=1608037", "title": "Prussiani", "text": "I pruzzi (\"Pruzzen\") o prussi (\"Pru\u00dfen\"), da cui prussiani (\"Preu\u00dfen\") o, ancora, pruteni, erano una popolazione del gruppo dei balti occidentali, originariamente insediata tra i fiumi Nemunas e Minge. La Prussia venne cos\u00ec chiamata ispirandosi al loro nome, anche se successivamente alla loro scomparsa e sostituzione con popolazioni tedesche portate dai cavalieri teutonici. La zona d'insediamento dei pruzzi si estendeva, ad est e verso sud-ovest, anche oltre i confini storici della Prussia. Nelle zone pi\u00f9 centrali del loro insediamento i ritrovamenti archeologici provano una presenza ininterrotta di questa popolazione dalla fine del neolitico sino al medioevo. L'espansione verso la zona della Vistola ebbe luogo nel VII secolo, quando la presenza di coloni germanici era ancora molto sparuta. Dopo essere stati sottomessi dall'Ordine teutonico, vennero via via assimilati da popolazioni immigrate d'origine tedesca o polacca. La loro lingua, il prussiano si estinse attorno al XVII - XVIII secolo, ed \u00e8 scarsamente documentata. Toponimi di origine prussiana sono Barta, Che\u0142mno, Notanga, Pamede, Sasna e Lubava, Suduwa, Galinda, Nadruwa, Pagude, Semba, Skalwa e Warme.\nEtimologia del nome.\nPeter von Duisburg, monaco dell'Ordine teutonico, narr\u00f2 la sottomissione dei pruzzi nella sua opera \"Chronicon Terrae Prussiae\", indicando gli abitanti con il loro nome latino (\"pruteni\"). Il nome dei pruzzi nella loro lingua era \"Pr\u016bsai\", pronunciato con la u lunga. Non vi \u00e8 accordo sul significato di questo nome: per alcuni deriva da \"pr\u016bta/ pr\u016bota\" (astuzia, intelligenza), per altri da \"pr\u016bsna\" (rango, onore) oppure \"pr\u016bsas\" (elevato), derivato a sua volta dalla radice indeuropea \"purusah\" (uomo, persona).\nSuddivisioni.\nSecondo Peter von Duisburg i pruzzi erano divisi in 10 trib\u00f9:\nConquista e conversione forzata.\nPrimi tentativi di evangelizzazione.\nI pruzzi professavano il paganesimo baltico. Secondo Peter von Duisburg:\nNel 997 il vescovo di Praga Adalberto tent\u00f2 una prima missione di evangelizzazione. Contemporaneamente il duca di Polonia Boleslao intraprese una spedizione per la conquista militare del territorio. I pruzzi sospettavano di Adalberto, ritenendolo una spia di Boleslao, e lo uccisero per aver profanato un bosco sacro.\nTentativi polacchi di conquista.\nNel periodo successivo i polacchi tentarono ripetutamente di impadronirsi del territorio abitato dai pruzzi, soprattutto al fine di ottenere uno sbocco sul mar Baltico. Queste spedizioni venivano giustificate con la necessit\u00e0 dell'evangelizzazione, ma non conobbero mai il successo, a causa della accanita resistenza dei pruzzi. Negli anni 1209, 1220 e anche successivamente fu il conte Corrado di Masovia a tentare di sottomettere i pruzzi, ma anche i suoi tentativi vennero respinti. Nel 1224, aizz\u00f2 contro i pruzzi i cavalieri di Dobrzy\u0144, che dipendevano dall'Ordine teutonico. Anch'essi vennero respinti, e la controffensiva dei pruzzi fu talmente intensa che lo stesso Corrado si vide in pericolo, e decise di chiedere aiuto all'ordine teutonico.\nL'intervento dell'Ordine teutonico.\nCorrado offr\u00ec all'Ordine i territori prussiani, in cambio dell'assistenza militare. Prima di intervenire, per\u00f2, l'Ordine attese che il possesso della Prussia ricevesse la conferma da parte dell'imperatore, la qual cosa avvenne con la bolla d'oro di Rimini del 1226 o 1235.\nCon il trattato di Kruschwitz (1230), Corrado cedette all'Ordine teutonico la terra di Che\u0142mno e tutte le future conquiste in Prussia orientale. Non \u00e8 ancora chiaro se il trattato fosse un diktat dell'Ordine a Corrado, oppure se non si tratti addirittura di un falso.\nRibellioni.\nNel XIII secolo l'Ordine teutonico riusc\u00ec, dopo una lotta durata decenni, a sottomettere i pruzzi e impadronirsi del loro territorio. Nei villaggi abitati dai pruzzi venivano nominati capovillaggio dei pruzzi convertiti, detestati dagli abitanti, soprattutto perch\u00e9 costringevano con la forza alle corv\u00e9e i contadini sottomessi. \nQueste forme di sfruttamento, unite al mancato mantenimento delle promesse in fatto di libert\u00e0 di culto provocarono il malcontento della popolazione, che sfoci\u00f2 in rivolte che travolsero le recenti conquiste dell'Ordine.\nI pruzzi trovarono un alleato nel principe dei Sanboridi Swantopolk, il quale aveva compreso che l'Ordine teutonico non si sarebbe limitato a sottomettere i pruzzi, ma puntava in realt\u00e0 a instaurare nella regione un potente stato. Per questa sua iniziativa Swantopolk venne colpito da scomunica.\nI pruzzi riuscirono a riprendere il controllo quasi totale del proprio territorio, e a espugnare molti castelli teutonici. Fu solo con l'aiuto del duca di Masovia che l'Ordine teutonico riusc\u00ec a riconquistare la terra di Che\u0142mno.\nNel 1243 papa Innocenzo IV proclam\u00f2 la santa crociata contro i pruzzi. Nel 1244 Swantopolk fu costretto a chiedere la pace, ottenendo per\u00f2 che l'Ordine cessasse le azioni belliche e l'oppressione dei pruzzi. Solamente i castelli di Balga, Elbing, Kulm e Thorn rimasero in possesso dell'Ordine.\nLa situazione era di una sovranit\u00e0 nominale da parte dell'Ordine teutonico sui territori dei pruzzi. Ma l'autorit\u00e0 dei cavalieri non era per nulla solida, tanto che nel 1249 si giunse ad un nuovo trattato di pace, che stabiliva in 18 punti i diritti e doveri delle parti in conflitto.\nNel 1250 una grave sconfitta dei cavalieri teutonici pose fine al tentativo di soggiogare i pruzzi natangi. I pruzzi galindi, che non erano ancora stati conquistati, per prevenire ogni iniziativa dell'Ordine, si rivolsero al duca di Masovia. Per tutta risposta l'Ordine, nel 1253, intraprese una spedizione contro barti e galindi. I pruzzi si rivoltarono nuovamente nel 1256 e nel 1261, riuscendo ogni volta a scacciare i cavalieri dell'Ordine, i quali, per\u00f2, si asserragliavano nei principali castelli, e l'anno successivo ritornavano in forze soffocando le ribellioni e riprendendo controllo del territorio.\nLentamente la resistenza dei pruzzi si sgretolava. Nel 1271 papa Clemente IV proclam\u00f2 una nuova crociata contro i pagani del nord, e a met\u00e0 degli anni 1270 solamente le trib\u00f9 pi\u00f9 settentrionali non erano state sottomesse, e solamente nel 1283 l'ultimo capo dei pruzzi, Skurdo, fu costretto ad accettare il battesimo.\nDecenni di combattimenti ebbero un costo umano pesantissimo: alcuni studiosi stimano che perse la vita tra il 20 e il 50% dei pruzzi.\nNei decenni successivi l'Ordine teutonico favor\u00ec l'afflusso di coloni tedeschi, assimilando di fatto la popolazione indigena. Ci\u00f2 nonostante riuscirono a mantenere la propria identit\u00e0 sino al XVIII secolo."}
{"id": "1608041", "revid": "123688262", "url": "https://it.wikipedia.org/wiki?curid=1608041", "title": "Aphyosemion australe", "text": "Aphyosemion australe \u00e8 un piccolo pesce d'acqua dolce appartenente alla famiglia Nothobranchiidae.\nDistribuzione e habitat.\nQuesta specie \u00e8 diffusa nell'Africa tropicale (Gabon, Camerun, Angola, Congo), dove vive in tratti senza corrente dei fiumi, nei ruscelli e nelle paludi. Preferisce acque con grande presenza vegetale.\nDescrizione.\nIl corpo \u00e8 allungato, quasi cilindrico, con dorso leggermente appiattito. La pinna dorsale \u00e8 alta e in posizione arretrata, specularmente alla pinna anale, anch'essa sviluppata in altezza e con il vertice posteriore appuntito. La pinna caudale \u00e8 allungata e a lira. La femmina \u00e8 pi\u00f9 corta e tozza, con pinne meno allungate.La livrea \u00e8 piuttosto variabile, ed esistono due variet\u00e0 cromatiche di base: una presenta corpo bruno-verde o violetto macchiettato di rosso, l'altra, conosciuta come \"gold\", varia dal giallo ocra al granata, puntinata di rosso. Le pinne sono arancioni orlate di rosso e bianco, cos\u00ec come la coda, con le due estremit\u00e0 laterali gialle, rosse e bianche. La femmina ha livrea pi\u00f9 grigia o, nella variet\u00e0 gold, giallo ocra. Raggiunge una lunghezza di 6\u00a0cm.\nRiproduzione.\nNon \u00e8 un killifish stagionale, pertanto ha una durata della vita maggiore. Il maschio diventa aggressivo con le femmine, che sono spesso inseguite pertanto tendono a nascondersi tra la fitta vegetazione. Dopo questo movimentato corteggiamento la femmina accetta di deporre le uova che il maschio subito feconda, lasciandole poi sul fondo del corso d'acqua o su fini piante acquatiche, dove sono meglio confondibili con l'ambiente e quindi meno alla portata dei predatori.\nAlimentazione.\nQuesta specie si nutre di crostacei, insetti e vermi.\nAcquariofilia.\n\u00c8 un pesce piuttosto semplice da allevare in acquario: se ci si attiene alle esigenze della specie si riesce ad ottenere anche riproduzioni."}
{"id": "1608043", "revid": "599013", "url": "https://it.wikipedia.org/wiki?curid=1608043", "title": "Peter Lisicky", "text": "Gioca dalla stagione 2006-07 all'Air Avellino, nel ruolo di guardia, all'occorrenza anche playmaker. Ottimo tiratore da tre punti e buon tiratore di liberi, si fa notare soprattutto per il suo impegno in allenamento e in partita.\nCarriera.\nAl college aveva una media punti di 15,7 a partita e vestiva la maglia della Penn State University. La sua prima esperienza in Italia risale al 2000-01, quando \u00e8 stato alla Benetton Treviso prima per la Nike Summer League, poi per quattro mesi il campionato, tra ottobre e gennaio.\n\u00c8 passato poi al campionato svizzero, con la maglia del Vacallo e del Lugano. Dal 2002 al 2005 passa al campionato tedesco, tesserato dal Braunschweig. Nel 2005-06 si divide tra Racing Parigi e Anwil Wloclawek.\n\u00c8 tornato in Serie A nell'ottobre 2006, per vestire la maglia dell'Avellino."}
{"id": "1608044", "revid": "266697", "url": "https://it.wikipedia.org/wiki?curid=1608044", "title": "Barbagia di Nuoro", "text": "La Barbagia di Nuoro o Nuorese (Su Nugor\u00e8su in nuorese, Su Nuor\u00e8su in logudorese) \u00e8 una regione storica della Sardegna nord-orientale.\nNel Medioevo il territorio apparteneva per lo pi\u00f9 alla curatoria di Dore-Orotelli del Giudicato di Torres. In realt\u00e0 oggi per \"Nuorese\" si intende un territorio pi\u00f9 ampio che comprende anche parte dei territori che nel periodo giudicale appartenevano alle curatorie di Bitti e di Orosei-Galtell\u00ec del Giudicato di Gallura.\nNella Barbagia di Nuoro \u00e8 compresa la Barbagia di Bitti."}
{"id": "1608047", "revid": "108083967", "url": "https://it.wikipedia.org/wiki?curid=1608047", "title": "T\u00eate de l'Estrop", "text": "La T\u00eate de l'Estrop (2.961\u00a0m s.l.m.) \u00e8 la montagna pi\u00f9 alta delle Alpi di Provenza nelle Alpi francesi. Domina il dipartimento delle Alpi dell'Alta Provenza e la valle della Bl\u00e9one.\n\u00c8 la vetta pi\u00f9 alta del Massiccio dei Tre Vescovadi.\nGeografia.\nPosizione.\nLa T\u00eate de l'Estrop si trova al termine sud-ovest del Massiccio dei Tre Vescovadi, tra Digne-les-Bains, Gap e Barcelonnette. Questa cima si trova lungo l'arco alpino dove l'altitudine dei picchi \u00e8 maggiore di 2500 m, e alcuni picchi a sud e ovest hanno altitudini oltre i 2000 m.\nCon un'altezza di quasi 3000 metri sul livello del mare, la montagna \u00e8 la montagna pi\u00f9 alta delle Alpi di Provenza ed \u00e8 visibile e riconoscibile da sud e da ovest, mentre da est e nord la parte superiore \u00e8 difficile da identificare per la presenza del massiccio.\nNelle immediate vicinanze del T\u00eate de l'Estrop sono presenti molte colline di difficile accesso e non vi \u00e8 alcun insediamento permanente. Nessuna strada fornisce l'accesso diretto alla vetta. La densit\u00e0 di popolazione dei comuni e delle valli vicine \u00e8 dell'ordine di pochi abitanti per chilometro quadrato.\nLa T\u00eate de l'Estrop \u00e8 esattamente al confine tra i comuni di Prads-Haute-Bl\u00e9one e Meolans Revel, nella valle del Laverq. La cima segna anche il limite dei comuni di La Javie e Lauzet Ubaye negli arrondissement di Digne e Barcelonnette.\nTopografia.\nLa T\u00eate de l'Estrop comprende due cime situate sulla cresta delle Barre: la pi\u00f9 alta, che sorge a 2961 metri, \u00e8 a nord est di Signal, 2927 m sul livello del mare, sul quale \u00e8 stata installata una stazione radio negli anni 2010. Dalla cima partono due crinali secondari: uno verso il Puy de la S\u00e8che (2820 m) e la cresta della Blanche, l'altra verso il M\u00e9es de l'Estrop (2502 m), un picco secondario del massiccio. I versanti del sud-ovest e del nord sono ripidi, ma il lato sud-est ha un dolce pendio. La valle formata nel lato nord del massiccio, sotto la parte superiore, \u00e8 ricoperta dal ghiacciaio della Blanche, ormai ridotta allo stato di ghiacciaio roccioso.\nIl fiume Bl\u00e9one e molti dei suoi affluenti hanno la loro fonte ai piedi della T\u00eate de l'Estrop.\nGeologia.\nLa vetta \u00e8 in pietra arenaria di Annot, un'arenaria nummulitica di colore leggermente rosa, aderente e dura che si sovrappone in discordanza la marna blu e i calcari del Cretacico che compongono le cime. La disposizione inclinata degli strati di arenaria del pendio nord-est conferisce al paesaggio circostante alla parte superiore un aspetto singolare: le lastre inclinate in alternanza con alte e piccole barre rocciose del versante sud-est sono facilmente percorribili. La mancata corrispondenza tra le rocce di arenarie e di marna di fondo \u00e8 visibile sul versante sud-ovest: piste scavate sono sormontate da duri strati di arenaria.\nClima.\nIl clima intorno alla T\u00eate de l'Estrop \u00e8 di tipo mediterraneo influenzato dall'altitudine, con diversi livelli di vegetazione. La precipitazione media totale annua sulla montagna \u00e8 pi\u00f9 di 1200\u00a0mm, con 2500-2700 ore di sole all'anno a tutte le altitudini.\nA causa della conformazione del promontorio del monte e la configurazione a imbuto della valle del Bl\u00e9one, il vertice, che costituisce la prima barriera alpina ai venti dal Mediterraneo, \u00e8 soggetto a un clima pi\u00f9 umido di quello del massiccio pi\u00f9 interno (Ubaye). La cresta delle barre \u00e8 una chiara barriera climatica tra le prealpi di Digne, che sono oggetto di un clima di montagna mediterranea, e la valle dell'Ubaye, il cui clima pi\u00f9 continentale \u00e8 pi\u00f9 vicino a quello delle altre vallate alpine interne.\nLa linea degli alberi si trova a pi\u00f9 di 2400 metri, dove il terreno \u00e8 sufficientemente abbondante da consentire la loro crescita. Il livello della neve \u00e8 presente nelle zone ombreggiate sopra i 2600 m di altitudine.\nAttivit\u00e0.\nEscursionismo.\nLe cime sono accessibili agli escursionisti in buone condizioni fisiche e in grado di muoversi bene in montagna. La montagna in s\u00e9 non \u00e8 pericolosa sul suo fianco sud-orientale e l'ascensione non richiede attrezzatura alpinistica, ma un buon orientamento attraverso le barre \u00e8 essenziale: i cairn facilitano, ma sono molto difficili da distinguere nell'ambiente roccioso e possono indicare percorsi diversi. Sulla sommit\u00e0, una statua della Vergine di legno d'ulivo \u00e8 posta sotto una piccola nicchia di pietre a secco.\nDa sud.\nA monte di Prads-Haute-Bl\u00e9one, la strada lungo la valle del Bl\u00e9one dopo \"Eaux-Chaudes\" (parcheggio disponibile a 1175 m sul livello del mare). Una pista carrozzabile continua per diversi chilometri verso gli chalet a circa 1300 m sul livello del mare, e poi lascia il posto a un percorso attraverso il Bl\u00e9one e raggiunge il rifugio dell'Estrop (2050 m), a monte di un passaggio sulle sporgenze rocciose, un po' esposto in caso di maltempo, ma dotate di corrimano. Sopra il rifugio, il percorso non \u00e8 sempre evidente, ma sono presenti cairn segnati con vernice rossa per attraversare prati e barre. Questo accesso non \u00e8 difficile ed \u00e8 di alto livello escursionistico. Si tratta di un bellissimo percorso che attraversa paesaggi diversi che vanno dalla media montagna mediterranea all'alta montagna alpina. Tuttavia, da novembre questo accesso non \u00e8 raccomandato perch\u00e9 molto esposto alle valanghe nella zona tra \"les Eaux Grosses\" e il rifugio dell'Estrop. Una variante pi\u00f9 difficile va da ovest della vetta, con arrampicate tra le barre di arenaria della parete nord (non marcate, ma visibili).\nDa est.\nDalla stazione sciistica de La Foux d'Allos (1850 m), questa strada, pi\u00f9 veloce, permette di raggiungere la vetta in una giornata di escursione. Passa attraverso la stazione della funivia sopra la valle dell'Aiguille, per poi seguire le barre su un percorso non sempre evidente e segnato con cairn.\nDa nord.\nLa salita da nord pu\u00f2 essere fatto in tre modi, che possono essere raggiunti dalla vecchia abbazia di Laverq a 1580 m di altitudine, dove finisce la strada asfaltata. Il pi\u00f9 a est, seguendo le indicazioni, attraversa la cresta del Col de la Petite Barre, e si unisce alla strada di accesso da La Foux d'Allos. Gli altri due, pi\u00f9 brevi, non dispongono di sentiero segnalato, attraversando ripidi detriti instabili e neve tardiva. Il percorso occidentale lambisce il ghiacciaio da ovest e permette di raggiungere il canale a 2927 m. La via centrale \u00e8 quella che raggiunge la Grosse Barre in cui l'accesso alla parte superiore \u00e8 facile.\nCanyoning.\nDal 2005, l'Estrop \u00e8 diventato un luogo frequentato da canyonisti di alto livello. Infatti, il Male Vesse \u00e8 segnalato nelle prime 10 pi\u00f9 belle discese in Europa e rimane uno dei percorsi pi\u00f9 tecnici delle Alpi del Sud. La parte superiore \u00e8 stata inaugurata nel maggio 2005 da S\u00e9bastien Vallata e Caracal dopo 29 ore di sforzo. Accanto a essa vi \u00e8 un'altra discesa altrettanto difficile con Bussing."}
{"id": "1608049", "revid": "599013", "url": "https://it.wikipedia.org/wiki?curid=1608049", "title": "Eric Williams (cestista 1984)", "text": "Carriera.\nIl suo robusto fisico (alto 206\u00a0cm per 128\u00a0kg), gli permette di svolgere alla perfezione il suo ruolo, duellando con maggiore facilit\u00e0 sotto canestro, anche con grandi centri avversari, chiudendo spesso le azioni d'attacco con imponenti schiacciate. Inoltre, \u00e8 anche un ottimo rimbalzista, sia difensivo che offensivo.\nDopo l'uscita dal college, avvenuta nel 2006, approda in Italia per disputare un campionato in Serie A alla Pallacanestro Cant\u00f9. Prosegue la sua carriera nel massimo campionato italiano vestendo per un biennio la canotta dell'Air Avellino contribuendo alla conquista della Coppa Italia 2008, la prima nella storia del club irpino. Dopo l'esperienza avellinese viene ingaggiato, sempre in Serie A, dalla Scavolini Spar Pesaro con cui mette a referto 14,7 punti e 8,1 rimbalzi di media a gara. Nell'estate 2010 si accorda con la neopromossa Brindisi, ma gi\u00e0 nel mese di settembre rescinde consensualmente il contratto con la societ\u00e0 pugliese. L'8 ottobre si accorda con la Pepsi Caserta dove gioca 28 partite segnando 310 punti prima di passare nel giugno 2012 alla Reyer Venezia.\nIl 27 dicembre rescinde consensualmente il contratto con la Reyer Venezia."}
{"id": "1608053", "revid": "24443", "url": "https://it.wikipedia.org/wiki?curid=1608053", "title": "Alpi di Provenza", "text": "Le Alpi di Provenza sono un gruppo montuoso delle Alpi e Prealpi di Provenza.\nSi trovano nel dipartimento francese delle Alpi dell'Alta Provenza.\nClassificazione.\nLa Partizione delle Alpi del 1926 parlava di Alpi di Provenza con un'accezione pi\u00f9 ampia e comprendendo anche la sottosezione Prealpi di Digne.\nLa letteratura specializzata francese fa coincidere questa sottosezione al \"massif des Trois-\u00c9v\u00each\u00e9s\".\nLa SOIUSA vede le Alpi di Provenza come una sottosezione alpina e vi attribuisce la seguente classificazione:\nDelimitazione.\nConfinano:\nRuotando in senso orario i limiti geografici sono: Colle d'Allos, fiume Verdon, torrente Issole, Col de Chalufy, fiume Bl\u00e9one, torrente B\u00e8s, Col de Maure, torrente Blanche, fiume Durance, Lago di Serre-Pon\u00e7on, fiume Ubaye, Colle d'Allos. \nSuddivisione.\nSono suddivise in un supergruppo, tre gruppi e sette sottogruppi:\nVette principali.\nLe montagne principali delle Alpi di Provenza sono:"}
{"id": "1608054", "revid": "2134764", "url": "https://it.wikipedia.org/wiki?curid=1608054", "title": "Devin Smith", "text": "Carriera.\nDevin Smith fa il suo esordio da cestista professionista nel 2005 in Spagna nella Liga ACB con il San Sebasti\u00e1n dove resta sino al 2007. La stagione 2007-08 la gioca in Italia con la Scandone Avellino. Nel 2008-2009 \u00e8 nel Campionato turco col Fenerbah\u00e7e \u00dclker. La stagione 2009-2010 la disputa nel Campionato greco con il Panell\u012bnios. Dall'estate del 2010 ritorna in Italian dove gioca in Serie A con la Pallacanestro Treviso.\nIl 23 giugno 2011 si trasferisce nel campionato israeliano con il Maccabi Tel Aviv B.C.."}
{"id": "1608056", "revid": "599013", "url": "https://it.wikipedia.org/wiki?curid=1608056", "title": "Stalin Ortiz", "text": ""}
{"id": "1608057", "revid": "88812", "url": "https://it.wikipedia.org/wiki?curid=1608057", "title": "Pruzzi", "text": ""}
{"id": "1608058", "revid": "661526", "url": "https://it.wikipedia.org/wiki?curid=1608058", "title": "Cisessualit\u00e0", "text": "Il termine cisessualit\u00e0 (in inglese cisgender, a sua volta italianizzato in cisgenere) indica le persone la cui identit\u00e0 di genere corrisponde al genere e al sesso biologico alla nascita. \nSecondo Calpernia Addams, il neologismo cisgender (dal latino cis, \"al di qua\", come \"cisalpino\", opposto a trans, \"al di l\u00e0\", vedi \"transalpino\") significa \"qualcuno a proprio agio con il proprio genere biologico\". \n\"Cisessuale\" viene utilizzato in senso opposto a \"transessuale\" (in inglese transgender). La condizione di concordanza coinvolge il piano biologico (i caratteri sessuali), l'identit\u00e0 personale (come la persona si sente) e il ruolo sociale (come gli altri individui la considerano)."}
{"id": "1608061", "revid": "124770886", "url": "https://it.wikipedia.org/wiki?curid=1608061", "title": "Braccio di ferro (sport)", "text": "Il braccio di ferro \u00e8 una disciplina sportiva che coinvolge due contendenti. Gli sfidanti si posizionano ai lati opposti di un tavolo, poggiando un gomito sul tavolo e afferrando la mano, sollevata, dell'avversario. La vittoria si ottiene spingendo la mano dell'avversario contro la superficie senza sollevare il proprio gomito ma potendolo spostare nel box. In questa disciplina vengono coinvolti molti gruppi muscolari, pertanto l'allenamento specifico ha un notevole impatto sulla \"performance\".\nLe competizioni.\nIl braccio di ferro agonistico si pratica su un apposito tavolo che deve essere regolamentare ed approvato dalla Federazione rispettando determinate dimensioni. I due contendenti, posizionati dalla parte opposta, poggiano i gomiti su un apposito cuscinetto e si afferrano le mani, utilizzando nel contempo, con la mano libera, un apposito piolo posto lateralmente.\nGli atleti devono rispettare alcune regole che riguardano sia le posizioni di gioco che la sicurezza, proteggendo gli atleti dal rischio di fratture ossee, danni ai tendini o ai muscoli durante un incontro. Alla partenza gli avversari devono tenere le mani ben serrate e gli avambracci perpendicolari al centro del tavolo. I gomiti devono poggiare sul cuscinetto, le spalle parallele alla linea del tavolo, e l'altra mano sul piolo. In particolare, il dorso della mano deve essere perpendicolare al tavolo.\nDopo il \"Ready, go!\" dell'arbitro, i contendenti devono cercare di abbassare la mano dell'avversario al di sotto di un livello prestabilito. In pratica, la gara \u00e8 vinta quando il dorso o le dita della mano arrivano sotto il livello del cuscinetto laterale. Talvolta la vittoria si ottiene con scatti seguiti da momenti di apparente immobilit\u00e0.\nDurante la gara l'arbitro deve verificare che all'interno dei gomiti vi sia lo spazio di un pugno e che gli avversari non alzino i gomiti dagli appoggi. Non \u00e8 permesso piegare il polso e stare con entrambi i piedi sollevati da terra con il peso del corpo. Appositi cuscini inclinati evitano torsioni troppo pericolose per la spalla e l'omero.\nLa violazione di alcuni aspetti del regolamento comporta un fallo, cio\u00e8 una sanzione comminata dall'arbitro. Nelle gare ufficiali, un fallo solo \u00e8 tollerato, mentre due falli consecutivi nello stesso incontro comportano la sconfitta di chi li compie."}
{"id": "1608063", "revid": "419471", "url": "https://it.wikipedia.org/wiki?curid=1608063", "title": "Sylvere Bryan", "text": "Si tratta di un pivot verticale, in grado di sfruttare le sue spiccati doti atletiche.\nCarriera.\nBryan scopre il basket in et\u00e0 adolescenziale, ed ha un primo contatto con la palla a spicchi giocando per la squadra della sua citt\u00e0 natale, che lascer\u00e0 in vista del trasferimento negli Stati Uniti, presso la Tampa University (NCAA Division 2).\nNel 2002, terminati gli studi, disputa un torneo estivo con la maglia dei Washington Wizards. Dopo questa parentesi firmer\u00e0 il suo primo contratto professionistico, con il club francese del Cholet, disputando anche l'ULEB Cup, per poi chiudere la stagione sempre in Francia con il Rueil.\nL'anno successivo viene ingaggiato dai Crabs Rimini, nel campionato di Legadue: qui disputa una stagione partendo dalla panchina, viaggiando a 3,8 punti a partita. Nell'estate disputa un altro torneo pre-stagionale, questa volta con la selezione degli Atlanta Hawks.\nNella stagione 2004-2005 effettua un provino con l'Ostenda di coach Matteo Boniciolli (suo futuro allenatore ad Avellino e Bologna), ma rester\u00e0 in Belgio firmando con un'altra squadra, il Siemens Damme. Approder\u00e0 poi a Ferrara nel 2005-2006 per la sua seconda stagione in Legadue.\nRichiamato da Boniciolli, nell'estate 2006 trova il trasferimento in Serie A con la maglia dell'Air Avellino, dove per\u00f2 parte dalla panchina ottenendo 4,7 punti di media. A marzo accetta l'offerta del Prost\u011bjov, formazione della Repubblica Ceca.\nLa stagione 2007-2008 vede il suo ritorno in terra avellinese, dove riesce a vincere una storica Coppa Italia con la maglia biancoverde.\nNella stagione 2008-2009 approda in Legadue a Roseto per sostituire temporaneamente il centro panamense Jaime Lloreda. Nel gennaio della stessa stagione, rimane in Legadue ma passa alla Carmatic Pistoia.\nNell'agosto 2009 si trasferisce alla New Basket Brindisi (sempre in Legadue) per essere il centro titolare della squadra pugliese, con la quale vince la regular season conquistando anche la promozione in Serie A.\nNella stagione 2010-2011 milita nella Reyer Venezia nella sua prima annata in cui gioca con lo status di passaportato italiano, avendo ricevuto la cittadinanza per matrimonio. Come avvenuto l'anno prima a Brindisi, anche con i lagunari Bryan conquista la promozione in Serie A, rimanendo in orogranata anche nel 2011-2012.\nIl 26 settembre 2012 firma un mensile con la Victoria Libertas Pesaro, venendo poi confermato fino alla fine del campionato.\nPer il 2013-2014 scende in Divisione Nazionale A Gold con l'ingaggio da parte dell'Azzurro Napoli Basket. Nell'estate 2014 invece ritorna a Roseto a 6 anni di distanza dalla sua prima annata con la squadra abruzzese: disputa l'intero campionato 2014-2015 in Serie A2 Silver ed \u00e8 anche capitano. Nell'agosto del 2015 si accorda con la Virtus Roma, ma nello stesso mese la societ\u00e0 capitolina lo lascia libero, cos\u00ec Bryan torna a Roseto anche per la stagione successiva 2015-2016.\nNel 2016-2017 gioca con la Pallacanestro Mantovana sempre in Serie A2, poi l'anno successivo firma nuovamente in A2 ma con la Fortitudo Bologna, ritrovando coach Boniciolli: nel mese di marzo Bryan \u00e8 costretto a chiudere anzitempo la stagione poich\u00e9 si rompe il legamento crociato anteriore sinistro e quello collaterale esterno.\nNel gennaio 2019 si unisce fino al termine della stagione al roster della Janus Fabriano, militante nel campionato italiano di Serie B. Nel novembre 2019 invece passa ad un'altra societ\u00e0 di Serie B, la Virtus Cassino, dove gioca 6 partite prima che la stagione venga sospesa a causa della pandemia di COVID-19.\nNel giugno del 2020 accetta l'offerta della Polisportiva Stella di Rimini, formazione allenata da Roberto Casoli e partecipante alla Serie D."}
{"id": "1608065", "revid": "2134764", "url": "https://it.wikipedia.org/wiki?curid=1608065", "title": "C\u0103t\u0103lin Burlacu", "text": "Giocava come ala-centro ed aveva un fisico possente (210 cm per 115 kg).\nCarriera.\nLa carriera cestistica di Burlacu inizia nel campionato rumeno, con la maglia del Politehnica Moldorom Ia\u015fi. Nel corso della stagione 1999-2000 passa al Baschet Club West Petrom Arad, con cui disputa quattro campionati.\nNel 2003 gioca in Germania, con il Brandt Hagen, ma prima della fine della stagione rientra in patria per vestire i colori del Clubul Sportiv Universitar Ploiesti. Nelle ultime tre stagioni disputate in Romania, Burlacu si divide tra Echipa Jucatorilor Romani Romania e Lotul National Seniori Masculin. Dal 2007-08 passa alla Serie A italiana, giocando nell'Air Avellino, squadra con cui vince la Coppa Italia."}
{"id": "1608075", "revid": "767487", "url": "https://it.wikipedia.org/wiki?curid=1608075", "title": "In mezzo scorre il fiume", "text": "In mezzo scorre il fiume (\"A River Runs Through It\") \u00e8 un film del 1992 diretto da Robert Redford. Il film \u00e8 tratto dall'omonimo libro autobiografico di Norman Maclean, pubblicato nel 1976.\nTrama.\nAmbientato nel Montana tra il 1910 e il 1926, ricalca fedelmente il romanzo di Maclean.\nIntercalata da documenti (veri o finti) fotografici d'epoca in color seppia, \u00e8 la storia del rapporto tra due fratelli che il padre, severo pastore presbiteriano, educa nel culto di Dio, del bene e della pesca con la mosca. Ma i due fratelli sono diversi: uno \u00e8 serio, studioso e discretamente noioso, l'altro \u00e8 un simpatico scapestrato, accanito frequentatore di gonnelle e tavoli da gioco.\nIncassi.\nLa pellicola ha incassato 43.4 milioni di dollari negli Stati Uniti."}
{"id": "1608083", "revid": "767487", "url": "https://it.wikipedia.org/wiki?curid=1608083", "title": "Barbagia di Se\u00f9lo", "text": "La Barbagia di Se\u00f9lo (Barb\u00e0gia 'e Se\u00f9lu in sardo) \u00e8 una regione storica della Sardegna centrale."}
{"id": "1608087", "revid": "339392", "url": "https://it.wikipedia.org/wiki?curid=1608087", "title": "SCOTUS", "text": ""}
{"id": "1608091", "revid": "287204", "url": "https://it.wikipedia.org/wiki?curid=1608091", "title": "Barbagia di Seulo", "text": ""}
{"id": "1608096", "revid": "1305772", "url": "https://it.wikipedia.org/wiki?curid=1608096", "title": "Wacky Wheels", "text": "Wacky Wheels \u00e8 un simulatore di guida di stampo arcade, con personaggi animali in stile cartone animato, per sistemi MS-DOS. Sviluppato da Beavis-Soft e pubblicato da Apogee Software nel 1994, presenta diverse somiglianze con il pi\u00f9 celebre \"Super Mario Kart\". Il gioco venne distribuito come shareware e pi\u00f9 recentemente in forma completa su Steam.\nModalit\u00e0 di gioco.\nLa guida avviene con visuale tridimensionale dal retro della propria vettura, con personaggi rappresentati da animali che guidano dei go-kart. Nella modalit\u00e0 giocatore singolo, dopo avere scelto uno degli otto possibili personaggi, occorre vincere delle gare su pista; durante queste \u00e8 possibile utilizzare dei power-up in grado di rallentare gli avversari, tra cui bombe, olio, e piccoli ricci, che vengono raccolti sulla pista e poi sparati come proiettili al comando del giocatore.\nEsiste anche la possibilit\u00e0 di giocare multiplayer contro altri avversari umani, gareggiando tradizionalmente oppure, nella modalit\u00e0 \"Wacky shoot-out\", affrontarsi in una specie di deathmatch. Il multiplayer \u00e8 basato sia su split-screen che tramite collegamento via modem o cavo seriale.\nSviluppo.\nAndy Edwardson e Shaun Gadalla, ideatori del gioco, lavoravano per una compagnia belga chiamata Copysoft; nel tempo libero svilupparono un motore grafico simile al sistema Mode 7 del Super Nintendo e vollero creare un gioco simile a Super Mario Kart. Il titolo di lavorazione era \"Wacky Kart\". Proposero l'idea alla Copysoft che la respinse, allora i due trovarono un accordo con la Apogee; poco tempo prima che \"Wacky Wheels\" uscisse, Copysoft fece uscire un gioco molto simile intitolato \"Skunny Kart\": Edwardson aveva inviato alla casa belga il codice sorgente del gioco. Le musiche sono state composte da Mark Klem."}
{"id": "1608101", "revid": "767487", "url": "https://it.wikipedia.org/wiki?curid=1608101", "title": "Dave Sabo", "text": "\u00c8 noto per essere stato il cofondatore degli Skid Row, insieme a Rachel Bolan, e con Scotti Hill sono i tre rimanenti della formazione originale della band.\nBiografia.\nInizi\u00f2 a suonare la chitarra a 14 anni. Sabo, conosciuto come Snake per gli amici, era cresciuto con il suo vicino e compagno di scuola Jon Bon Jovi a Sayreville, New Jersey. Egli fu anche il primo chitarrista dei Bon Jovi, ma Sabo non fu mai totalmente d'accordo con il sound troppo glam che la band ricercava, e dovette abbandonare la band quando Richie Sambora vi si insedi\u00f2. Pochi anni dopo incontr\u00f2 Rachel Bolan, un bassista locale con cui strinse una forte amicizia, e con il quale fond\u00f2 nel 1986 gli Skid Row. Snake aveva in precedenza militato in diverse band. Aveva avuto un'esperienza di 5 anni in una band che vedeva all'interno anche i futuri membri dei Britny Fox Billy Childs e Johnny Dee, ma aveva anche collaborato con lo stesso Jon Bon Jovi in un paio di band prima che questo trovasse la popolarit\u00e0 con i Bon Jovi nel 1983.\nNel 1989 ha anche partecipato come ospite all'album \"Trouble Walkin\"' del chitarrista Ace Frehley insieme agli altri membri degli Skid Row. Nello stesso anno contribu\u00ec alla composizione del brano degli Shark Island \"Somebody's Falling\", contenuto nel loro album \"Law of the Order\"."}
{"id": "1608104", "revid": "547034", "url": "https://it.wikipedia.org/wiki?curid=1608104", "title": "Golden Globe 1979", "text": "La 36\u00aa edizione della cerimonia di premiazione di Golden Globe si \u00e8 tenuta il 27 gennaio 1979 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1608105", "revid": "767487", "url": "https://it.wikipedia.org/wiki?curid=1608105", "title": "Carm\u00f3polis", "text": "Carm\u00f3polis \u00e8 un comune del Brasile nello Stato del Sergipe, parte della mesoregione del Leste Sergipano e della microregione del Baixo Cotinguiba."}
{"id": "1608106", "revid": "767487", "url": "https://it.wikipedia.org/wiki?curid=1608106", "title": "Bratislav \u017divkovi\u0107", "text": "Carriera.\nGiocatore.\nClub.\nDebutta da professionista nel 1992 nel Vojvodina Novi Sad, ma dopo una sola stagione viene ingaggiato dalla Stella Rossa di Belgrado, con cui vince un campionato della RF di Jugoslavia (1994-1995) e tre Coppe di Jugoslavia (1995, 1996, 1997).\nNell'estate del 1998 si trasferisce in Italia, alla , dove rimane per sei stagioni (due in Serie A, e quattro in Serie B), scendendo in campo in 106 occasioni (13 in Serie A), mettendo a segno 5 gol (tutti in B), tra cui uno nel derby del 19 aprile 2003 terminato per 2-0 per i blucerchiati e contribuendo al ritorno in massima serie nella stagione 2002-2003.\nNel 2004 torna in patria firmando per l'Obili\u0107, con cui conclude la carriera da calciatore dopo un anno in cui ha disputato solo 4 partite.\nNazionale.\nHa disputato 6 partite con la sua nazionale tra il 1996 e il 1998.\nDopo il ritiro.\nAll'inizio della stagione 2004-2005, rientra in Serbia, nelle file dell'Obilic Belgrado, disputando 4 partite prima di ritirarsi.\nNel luglio del 2007 viene nominato nuovo Presidente dell'FK Dubo\u010dica Leskovac.\nNella stagione 2008-2009 \u00e8 allenatore in seconda e team manager della Stella Rossa Belgrado."}
{"id": "1608107", "revid": "110157", "url": "https://it.wikipedia.org/wiki?curid=1608107", "title": "General Maynard", "text": "General Maynard \u00e8 un comune del Brasile nello Stato del Sergipe, parte della mesoregione del Leste Sergipano e della microregione del Baixo Cotinguiba."}
{"id": "1608108", "revid": "666668", "url": "https://it.wikipedia.org/wiki?curid=1608108", "title": "Laranjeiras (Sergipe)", "text": "Laranjeiras \u00e8 un comune del Brasile nello Stato del Sergipe, parte della mesoregione del Leste Sergipano e della microregione del Baixo Cotinguiba."}
{"id": "1608109", "revid": "110157", "url": "https://it.wikipedia.org/wiki?curid=1608109", "title": "Maruim", "text": "Maruim \u00e8 un comune del Brasile nello Stato del Sergipe, parte della mesoregione del Leste Sergipano e della microregione del Baixo Cotinguiba."}
{"id": "1608112", "revid": "110157", "url": "https://it.wikipedia.org/wiki?curid=1608112", "title": "Riachuelo (Sergipe)", "text": "Riachuelo \u00e8 un comune del Brasile nello Stato del Sergipe, parte della mesoregione del Leste Sergipano e della microregione del Baixo Cotinguiba."}
{"id": "1608115", "revid": "110157", "url": "https://it.wikipedia.org/wiki?curid=1608115", "title": "Ros\u00e1rio do Catete", "text": "Ros\u00e1rio do Catete \u00e8 un comune del Brasile nello Stato del Sergipe, parte della mesoregione del Leste Sergipano e della microregione del Baixo Cotinguiba."}
{"id": "1608116", "revid": "110157", "url": "https://it.wikipedia.org/wiki?curid=1608116", "title": "Santo Amaro das Brotas", "text": "Santo Amaro das Brotas \u00e8 un comune del Brasile nello Stato del Sergipe, parte della mesoregione del Leste Sergipano e della microregione del Baixo Cotinguiba."}
{"id": "1608117", "revid": "110157", "url": "https://it.wikipedia.org/wiki?curid=1608117", "title": "Chiesa di Sant'Antonino (Cogorno)", "text": "La chiesa di Sant'Antonino martire \u00e8 un luogo di culto cattolico situato nella frazione di Breccanecca, in via degli Ulivi, nel comune di Cogorno nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sturla e Graveglia della diocesi di Chiavari.\nStoria.\nIl paese e la comunit\u00e0 religiosa dipendevano fin dall'epoca longobarda dalla prioria monastica di Sant'Eufemiano di Graveglia di Carasco.\nAnticamente esisteva nei pressi dell'odierna frazione di Breccanecca un'antica chiesa dedicata all'apostolo Tommaso, presente in un atto notarile del 21 aprile 1230. La sua comunit\u00e0 parrocchiale fu pochi anni dopo unita alla nuova chiesa di Sant'Antonino martire di Breccanecca, tanto che, un atto notarile del 18 gennaio 1233, accert\u00f2 il beneficiare del parroco locale delle due chiese; a partire da un successivo documento del 1260 la chiesa di San Tommaso non fu pi\u00f9 citata.\nSuccessivamente assoggetta alla comunit\u00e0 di San Lorenzo di Cogorno dal 1476, fu dal 13 agosto del 1825 resa rettoria indipendente da essa ed eletta a prevostura il 2 luglio del 1920 dal vescovo di Chiavari monsignor Emilio Casabona; lo stesso vescovo consacr\u00f2 la chiesa nel 1925.\nDescrizione.\nI lavori per l'attuale costruzione furono intrapresi tra il 1763 e il 1769 che trasformarono l'edificio nell'odierno stile barocco. Quasi dieci anni dopo, nel 1778, si ricostru\u00ec ex novo il campanile e si procedette all'ampliamento del coro; il restauro della facciata \u00e8 risalente al 1856.\nL'interno della chiesa si presenta ad una sola navata centrale e le decorazione pittoriche furono eseguite tra la fine del XIX secolo e l'inizio del XX secolo. Gli stucchi, eseguiti tra il 1905 e il 1906, sono opera di Medardo Borelli, mentre gli affreschi furono eseguiti dal pittore Raffaello Resio nel 1908.\nLa completa doratura dell'interno \u00e8 invece opera di Angelo Carpi che esegu\u00ec l'arte tra il 1908 e il 1920. Tra le opere pittoriche conservate vi \u00e8 un trittico, sopra il coro, raffigurante \"L'Ascensione di Ges\u00f9 con san Cristoforo e sant'Antonino\" (conosciuto come il \"Polittico di Breccanecca\") del pittore Giovanni Cambiaso, in collaborazione con il figlio Luca Cambiaso, commissionato il 6 febbraio 1545 dai Massari della chiesa."}
{"id": "1608118", "revid": "289247", "url": "https://it.wikipedia.org/wiki?curid=1608118", "title": "SS. Cosimo e Damiano", "text": ""}
{"id": "1608119", "revid": "110157", "url": "https://it.wikipedia.org/wiki?curid=1608119", "title": "Arau\u00e1", "text": "Arau\u00e1 \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Boquim."}
{"id": "1608121", "revid": "6923", "url": "https://it.wikipedia.org/wiki?curid=1608121", "title": "Todor \u017divanovi\u0107", "text": "Carriera.\nInizia la carriera nell'FK Metalac Valjevo, ma all'inizio della stagione 1950 viene ingaggiato dal per passare poi alla , con cui vince tre Campionati della RSF di Jugoslavia, e il titolo di capocannoniere, con 21 reti del campionato 1952-1953."}
{"id": "1608122", "revid": "110157", "url": "https://it.wikipedia.org/wiki?curid=1608122", "title": "Boquim", "text": "Boquim \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Boquim."}
{"id": "1608123", "revid": "287204", "url": "https://it.wikipedia.org/wiki?curid=1608123", "title": "Todor Zivanovic", "text": ""}
{"id": "1608124", "revid": "287204", "url": "https://it.wikipedia.org/wiki?curid=1608124", "title": "Bratislav Zivkovic", "text": ""}
{"id": "1608125", "revid": "110157", "url": "https://it.wikipedia.org/wiki?curid=1608125", "title": "Cristin\u00e1polis", "text": "Cristin\u00e1polis \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Boquim."}
{"id": "1608126", "revid": "889336", "url": "https://it.wikipedia.org/wiki?curid=1608126", "title": "Craig Nicholls", "text": "Ha fondato i The Vines nel 1996 insieme al suo amico Patrick Mattews, dove inizialmente si chiamavano i Rishikesh.\n\u00c8 un fan dei Beatles e dei Nirvana, infatti la sua band \u00e8 influenzata dal rock sia degli anni sessanta che degli anni novanta. Tra le altre sue influenze compaiono infatti Led Zeppelin, Deep Purple, Alice in Chains, Soundgarden, Sex Pistols, Black Flag, Jon Spencer Blues Explosion, Pennywise e Blue Cheer.\nCraig Nicholls ha la Sindrome di Asperger, una particolare organizzazione neurologica legata all'autismo. Ci\u00f2 pu\u00f2 spiegare in parte gli incidenti accaduti all'Annadhale Hotel di Sydney, dovuti alla sua aggressivit\u00e0, ma il medico di Nicholls gli ha interdetto il consumo di marijuana, la quale aumentava il rischio di effetti collaterali dei farmaci."}
{"id": "1608127", "revid": "110157", "url": "https://it.wikipedia.org/wiki?curid=1608127", "title": "Itabaianinha", "text": "Itabaianinha \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Boquim."}
{"id": "1608129", "revid": "767487", "url": "https://it.wikipedia.org/wiki?curid=1608129", "title": "R\u00e2u Sadului", "text": "R\u00e2u Sadului (in ungherese \"Riusz\u00e1d\") \u00e8 un comune della Romania di 620 abitanti, ubicato nel distretto di Sibiu, nella regione storica della Transilvania. "}
{"id": "1608130", "revid": "287204", "url": "https://it.wikipedia.org/wiki?curid=1608130", "title": "Rau Sadului", "text": ""}
{"id": "1608131", "revid": "110157", "url": "https://it.wikipedia.org/wiki?curid=1608131", "title": "Pedrinhas", "text": "Pedrinhas \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Boquim."}
{"id": "1608133", "revid": "14151007", "url": "https://it.wikipedia.org/wiki?curid=1608133", "title": "Stokalperweg", "text": ""}
{"id": "1608135", "revid": "305330", "url": "https://it.wikipedia.org/wiki?curid=1608135", "title": "Konrad Emil Bloch", "text": "Biografia.\nNato a Nysa, citt\u00e0 della Polonia sud-occidentale appartenente alla provincia tedesca della Slesia, dal 1930 al 1934 fu studente di chimica all'Universit\u00e0 Tecnica di Monaco. A causa della persecuzione nazista degli ebrei, nel 1934, si trasfer\u00ec in Svizzera, presso la \"Schweizerische Forschungsinstitut\" di Davos e due anni dopo espatri\u00f2 negli Stati Uniti, dove entr\u00f2 nel dipartimento di biochimica della scuola medica dell'Universit\u00e0 di Yale.\nSuccessivamente Bloch entr\u00f2 alla Columbia University per conseguire il dottorato di ricerca in biochimica nel 1938; da qui pass\u00f2 prima all'Universit\u00e0 di Chicago e poi all'Universit\u00e0 di Harvard come \"Higgins Professor\" di biochimica nel 1954 sino al suo ritiro nel 1982.\nNel 1964 Bloch vinse il Premio Nobel in medicina, assieme a Feodor Lynen, per le ricerche compiute sui meccanismi di regolazione del colesterolo e degli acidi grassi nell'organismo.\nNel 1985 fu nominato membro della Royal Society. Mor\u00ec, all'et\u00e0 di 88 anni, in seguito ad una insufficienza cardiaca a Lexington, Massachusetts."}
{"id": "1608136", "revid": "110157", "url": "https://it.wikipedia.org/wiki?curid=1608136", "title": "Salgado (Sergipe)", "text": "Salgado \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Boquim."}
{"id": "1608138", "revid": "14151001", "url": "https://it.wikipedia.org/wiki?curid=1608138", "title": "Stocalperweg", "text": ""}
{"id": "1608139", "revid": "110157", "url": "https://it.wikipedia.org/wiki?curid=1608139", "title": "Tomar do Geru", "text": "Tomar do Geru \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Boquim."}
{"id": "1608141", "revid": "125296827", "url": "https://it.wikipedia.org/wiki?curid=1608141", "title": "Barigadu", "text": "Il Barigadu \u00e8 una regione storica della Sardegna centrale nella quale, grazie al clima - soleggiato ma non arido - si trovano numerose foreste di querce e un'ampia distesa di macchia mediterranea, come anche alcune specie di animali rari, come cervi sardi, daini, cinghiali, volpi, lepri sarde, martore, gatti selvatici, conigli e molte variet\u00e0 di uccelli."}
{"id": "1608142", "revid": "14151015", "url": "https://it.wikipedia.org/wiki?curid=1608142", "title": "Stokalperveg", "text": ""}
{"id": "1608143", "revid": "110157", "url": "https://it.wikipedia.org/wiki?curid=1608143", "title": "Carira", "text": "Carira \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione di Carira."}
{"id": "1608144", "revid": "14150993", "url": "https://it.wikipedia.org/wiki?curid=1608144", "title": "Stocalperveg", "text": ""}
