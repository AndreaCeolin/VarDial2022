{"id": "1615276", "revid": "962319", "url": "https://it.wikipedia.org/wiki?curid=1615276", "title": "Tuffi ai Giochi della XX Olimpiade", "text": "Si sono svolti 4 eventi: le gare dal trampolino e dalla piattaforma, sia maschili sia femminili."}
{"id": "1615279", "revid": "962319", "url": "https://it.wikipedia.org/wiki?curid=1615279", "title": "Tuffi ai Giochi della XIX Olimpiade", "text": "Si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1615280", "revid": "1543377", "url": "https://it.wikipedia.org/wiki?curid=1615280", "title": "Tuffi ai Giochi della XVIII Olimpiade", "text": "Le gare di tuffi dei Giochi olimpici di Tokio si svolsero complessivamente dall'11 al 18 ottobre 1964 negli impianti dello Yoyogi National Gymnasium.\nGli eventi disputati furono quattro: la piattaforma 10 metri e il trampolino 3 metri, sia al maschile che al femminile."}
{"id": "1615281", "revid": "962319", "url": "https://it.wikipedia.org/wiki?curid=1615281", "title": "Tuffi ai Giochi della XVII Olimpiade", "text": "Le gare di tuffi dei Giochi olimpici di Roma si svolsero complessivamente dal 26 agosto al 2 settembre 1960 negli impianti del Complesso natatorio del Foro Italico.\nGli eventi disputati furono quattro: la piattaforma 10 metri e il trampolino 3 metri, sia al maschile che al femminile. L'atleta pi\u00f9 titolata fu la tedesca Ingrid Kr\u00e4mer, vincitrice di entrambe le gare femminili, mentre la nazione pi\u00f9 medagliata furono gli Stati Uniti, con due ori e quattro argenti.\nSede di gara.\nLe competizioni si svolsero nella piscina dedicata ai tuffi del Complesso natatorio del Foro Italico, costruita per l'occasione.La piscina era scoperta e misurava 18\u00a0m \u00d7 20\u00a0m con una profondit\u00e0 dai 4,5\u00a0m ai 5\u00a0m; la struttura per i tuffi era dotata di quattro trampolini e quattro piattaforme, con un ascensore per raggiungere quella da 10 metri.\u00c8 stata l'ultima occasione fino a Los Angeles 1984 in cui i tuffi si svolsero in una struttura all'aperto.\nNazioni e partecipanti.\nGli atleti partecipanti furono in totale 74 (49 uomini e 45 donne), in rappresentanza di 24 nazioni. Il pi\u00f9 giovane atleta in gara fu il polacco Jerzy Kowalewski, che aveva all'epoca 16 anni e 114 giorni; l'atleta pi\u00f9 anziana fu la svedese Birte Hanson (36 anni e 155 giorni). Le nazioni in gara:"}
{"id": "1615282", "revid": "962319", "url": "https://it.wikipedia.org/wiki?curid=1615282", "title": "Tuffi ai Giochi della XVI Olimpiade", "text": "Le competizioni dei tuffi ai Giochi della XVI Olimpiade si sono svolte nei giorni dal 30 novembre al 7 dicembre 1956 allo stadio del nuoto di Melbourne.\nCome a Helsinki 1952 si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1615283", "revid": "73843", "url": "https://it.wikipedia.org/wiki?curid=1615283", "title": "Tuffi ai Giochi della XV Olimpiade", "text": "Le competizioni dei tuffi ai Giochi della XIV Olimpiade si sono svolte nei giorni dal 27 luglio al 2 agosto 1952 allo stadio olimpico del nuoto di Helsinki.\nCome a Londra 1948 si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1615284", "revid": "962319", "url": "https://it.wikipedia.org/wiki?curid=1615284", "title": "Tuffi ai Giochi della XIV Olimpiade", "text": "Le competizioni dei tuffi ai Giochi della XIV Olimpiade si sono svolte nei giorni dal 30 luglio al 6 agosto 1948 alla Empire Pool a Londra.\nCome a Berlino 1936 si sono svolti 4 eventi: le gare dal trampolino e dalla piattaforma, sia maschili che femminili."}
{"id": "1615287", "revid": "767487", "url": "https://it.wikipedia.org/wiki?curid=1615287", "title": "Emma Pollock", "text": "Biografia.\nMembro fondatore del gruppo indie rock The Delgados, quando nel 2005 la band venne sciolta Emma firm\u00f2 un contratto presso l'etichetta musicale 4AD che le permise di pubblicare nel 2007 il suo primo album solista.\nDai toni maggiormente tendenti al pop rock rispetto ai lavori precedenti dell'artista, l'album venne prodotto da Victor Van Vugt e pubblicato il 17 settembre. Da quel momento la cantante si \u00e8 impegnata in un tour promozionale internazionale, facendo anche da supporto ad altre band come i The New Pornographers in America.\nNonostante i suoi impegni nella promozione del suo album continua ad essere coinvolta nell'etichetta di Glasgow Chemikal Underground."}
{"id": "1615289", "revid": "155634", "url": "https://it.wikipedia.org/wiki?curid=1615289", "title": "Serie A1 2003-2004 (pallamano maschile)", "text": "La Serie A1 2003-2004 \u00e8 stata la 35\u00aa edizione del massimo campionato nazionale italiano di pallamano maschile.\nEsso venne organizzato dalla Federazione Italiana Giuoco Handball.\nLa competizione \u00e8 iniziata il 20 settembre 2003 e si \u00e8 conclusa il 12 maggio 2004.\nIl torneo fu vinto per la 2\u00aa volta consecutiva nella sua storia dall'Handball Club Conversano.\nA retrocedere in serie A2 furono la Pallamano Cellini Padova e la Pallamano 85 Castenaso.\nFormula del torneo.\nStagione regolare.\nIl campionato si svolse tra 12 squadre che si affrontarono in una fase iniziale con la formula del girone unico all'italiana con partite di andata e ritorno.\nPer ogni incontro i punti assegnati in classifica sono cos\u00ec determinati:\nPlay off scudetto.\nLe squadre classificate dal 1\u00ba all'8\u00ba posto alla fine della stagione regolare parteciparono ai play off scudetto che si disputarono con la formula ad eliminazione diretta dagli ottavi di finale in poi, al meglio di due gare su tre.\nLa squadra 1\u00aa classificata al termine dei play off fu proclamata campione d'Italia.\nRettrocessioni.\nLe squadre classificate all'11\u00ba e al 12\u00ba posto retrocedettero direttamente in serie A2."}
{"id": "1615290", "revid": "486946", "url": "https://it.wikipedia.org/wiki?curid=1615290", "title": "Nicolai Gogol", "text": ""}
{"id": "1615291", "revid": "123063666", "url": "https://it.wikipedia.org/wiki?curid=1615291", "title": "Rito simbolico italiano", "text": "Il Rito simbolico italiano, o Serenissima gran loggia di rito simbolico italiano, \u00e8 un ordine iniziatico della massoneria italiana, a cui possono aderire i maestri muratori appartenenti al Grande Oriente d'Italia.\nOrigini.\nLa nascita del Rito (1\u00ba gennaio 1862) va fatta risalire alla volont\u00e0 della Loggia Ausonia di Torino di costituire una massoneria nazionale unitaria e indipendente dalle influenze straniere che avevano caratterizzato il XVIII e la prima met\u00e0 del XIX secolo, al fine di supportare il progetto di unit\u00e0 nazionale proprio del Risorgimento.\nOltre alle finalit\u00e0 politiche, caratteristiche e prevalenti nella massoneria italiana almeno fino alla Breccia di Porta Pia (20 settembre 1870), il progetto del Rito mirava anche ad un ritorno alle origini spirituali e iniziatiche della massoneria incardinate nelle cosiddette \"Costituzioni di Anderson\". Pertanto, veniva riconosciuto un valore unicamente ai primi tre gradi tradizionali della massoneria.\nSviluppo storico.\nNegli anni tra il 1874 e il 1922, il Rito simbolico fu parte attiva e contribu\u00ec in pi\u00f9 occasioni alla difesa dei principi di unit\u00e0 e fratellanza in Italia, negli anni non facili del consolidamento della massoneria, resa strutturalmente fragile dal fatto che il Grande Oriente d'Italia esercitava solo nominalmente il controllo delle \"logge azzurre\", ovvero quelle operanti nei primi tre gradi, che costituivano la vera e propria base dell'istituzione. Per tali benemerenze, si inizi\u00f2 a parlare del Rito quale \"sentinella dell'Ordine\". Tale percorso inizia idealmente nel 1874, con la volontaria fusione delle proprie Logge nel Grande Oriente d'Italia, passa per la costituzione della propria Serenissima Gran Loggia nel 1879, e culmina con la rinuncia alla giurisdizione sulle Logge nel 1922, permettendo cos\u00ec la realizzazione del progetto unitario per la massoneria italiana.\nDopo la messa al bando della massoneria da parte di Mussolini nel 1925, il Rito simbolico non procedette, a differenza del Grande Oriente d'Italia e dei Riti ad esso afferenti, a dichiarare il proprio scioglimento per mettere al sicuro i membri dalla repressione del regime. Tuttavia, sar\u00e0 solo con il dopoguerra che le attivit\u00e0 potranno riprendere regolarmente, soprattutto dopo che le Costituzioni del Grande Oriente d'Italia del 1949 sancirono definitivamente la separazione delle prerogative tra riti e ordine (il G.O.I.).\nDa allora, il Rito ha continuato la propria opera di difesa di un modello ideale di massoneria senza svolgere attivit\u00e0 di proselitismo tra i membri del Grande Oriente d'Italia. Oggi i membri sono circa 500, suddivisi in circa 20 Collegi di Maestri Architetti; dal che si pu\u00f2 constatare la caratteristica di \"\u00e9lite\" del Rito, considerando che il numero di massoni aderenti al Grande Oriente d'Italia supera i 23.000 \"fratelli\" (2018).\nPresupposti iniziatici.\nDal punto di vista iniziatico, il Rito simbolico ha fatto propri i \"cinque punti della Fratellanza\" proclamati a Torino nel 1862, vero e proprio manifesto delle finalit\u00e0 spirituali e sociali della massoneria.\nCon la volont\u00e0 di trovare una propria caratterizzazione culturale che valorizzasse la propria caratteristica di italianit\u00e0, ed al tempo stesso lo potesse differenziare dai filoni cristiano-cavallereschi o siriaco-egizi di altre istituzioni rituali, il Rito simbolico ha posto alla base della propria identit\u00e0 il recupero e lo studio della tradizione della Scuola di Pitagora."}
{"id": "1615293", "revid": "110157", "url": "https://it.wikipedia.org/wiki?curid=1615293", "title": "Provincia di Aousserd", "text": "La provincia di Aousserd \u00e8 una provincia del Marocco, parte della regione di Dakhla-Oued Ed Dahab. Alcune organizzazioni, come il Fronte Polisario si battono per l'indipendenza di questa regione. L'ONU e diversi stati non riconoscono la sovranit\u00e0 marocchina su questa regione. \nGeografia antropica.\nSuddivisioni amministrative.\nLa provincia di Aousserd conta una municipalit\u00e0 e cinque \ncomuni:"}
{"id": "1615294", "revid": "110157", "url": "https://it.wikipedia.org/wiki?curid=1615294", "title": "Provincia di Oued Ed-Dahab", "text": "La provincia di Oued Ed-Dahab \u00e8 una delle province del Marocco, parte della Regione di Dakhla-Oued Ed Dahab. Alcune organizzazioni, come il Fronte Polisario si battono per l'indipendenza di questa regione. L'ONU e diversi stati non riconoscono la sovranit\u00e0 marocchina su questa regione. \nGeografia antropica.\nSuddivisioni amministrative.\nLa provincia di Oued Ed-Dahab conta 1 municipalit\u00e0 e 6 comuni:"}
{"id": "1615296", "revid": "111373", "url": "https://it.wikipedia.org/wiki?curid=1615296", "title": "Canale Stockalper", "text": "Il canale Stockalper unisce nel canton Vallese (Svizzera) Collombey-Muraz al lago di Ginevra ed \u00e8 lungo 14,0\u00a0km\nScorre di fianco al fiume Rodano, in un tratto pericoloso alla navigazione a causa del fondale basso e della forte corrente\nStoria.\nLa costruzione di un canale navigabile di 8.2\u00a0km tra Collombey-Muraz e il Vouvry (la navigazione dal Lemano avveniva appunto fino a Vouvry senza problemi, ma poi da qui fino a Saint-Maurice si rivelava pericolosa) fu proposta dal barone Kaspar Jodok von Stockalper gi\u00e0 dal 20 novembre 1648 per rendere meno oneroso il trasporto del sale (avrebbe ridotto il costo di un terzo). Fu di fatto lui a farlo costruire tra il\n10 giugno 1651\ne il\n14 giugno 1659\n(a partire dal Natale 1647 la Dieta gli aveva assegnato la carica di \"ma\u00eetre du sel\" per il Vallese, che comportava il completo monopolio del sale nella regione e il canale, sfruttando le acque di drenaggio della piana acquitrinosa, agevolava quindi i suoi commerci privati di sale).\nIl sale rappresentava un elemento strategico nei traffici del barone e al contempo gli serviva come mezzo di persuasione politica: l'Alto-Vallese era approvvigionato dall'Italia attraverso il passo del Sempione mediante la Stockalperweg, mentre il Basso-Vallese riceveva il sale da Francia e Spagna, dove il barone pure aveva aperto svariate attivit\u00e0.\nIl canale, di propriet\u00e0 privata del barone, venne per\u00f2 abbandonato 20 anni dopo la sua costruzione, in concomitanza con l'esilio del barone in Italia negli anni 1679-1684 (ricchezza e successo gli avevano attirato numerose inimicizie che si erano poi concretizzate in false accuse di alto tradimento sfociate in una condanna a morte da parte della Dieta) e la conseguente perdita dei privilegi e, \"de facto\", anche del monopolio del commercio del sale.\nVerso il 1842, il notaio Hippolyte Pignat, sindaco di Vouvry e consigliere di stato, ottenne dallo stesso Consiglio di Stato il permesso di riaprire il canale da Collombey-Muraz a Vouvry e di continuarlo fino a \"Bouveret\" (frazione di Port-Valais), per raggiungere il Lemano. Lo scopo era duplice: bonificare i terreni acquitrinosi della piana del Rodano e trasportare a valle il legname. L'unico comune contrario alla prosecuzione del canale fu quello di Port-Valais, per cui Vouvry si accoll\u00f2 lo scavo dalle pendici del cono detritico dell\"'Aven\u00e7ome\" (in localit\u00e0 \"Barbecheux\") fino alla stazione ferroviaria cittadina, mentre Collombey-Muraz restaur\u00f2 il restante tratto di 6 km a monte. Nel 1879, al completamento dei lavori, accorgendosi dell'influsso benefico del canale, anche Port-Valais tolse il proprio veto e il \"canale Stockalper\" venne cos\u00ec prolungato fino al Lemano, raggiungendo gli attuali 14\u00a0km di estensione.\nL'11 e il 30 luglio 1902, a seguito di forti precipitazioni sul Vallese, il Rodano ruppe gli argini a Illarsaz e inond\u00f2 l'80% del territorio di Vouvry, colmando di limo e detriti il \"canale Stockalper\", che dovette quindi essere svuotato dai sedimenti e riattivato.\nIntorno al 1920, per migliorare le opere di bonifica compiute nei due secoli precedenti (oltre al canale in questione era poi stata scavata tutta una serie di fossi per raccogliere le acque meteoriche e sorgive della piana del Rodano che rendevano acquitrinose l'80% delle terre), i comuni attraversati dal \"canale Stockalper\" avevano dimostrato interesse ad un allargamento di tale canale, anche al fine di farne una via di navigazione utilizzabile contemporaneamente in entrambi i sensi. Ma dopo studi approfonditi ci si era dovuto accontentare di effettuare dei semplici lavori di ristrutturazione al solo scopo di ripristinare il deflusso delle acque. Resta un cippo, a Vionnaz, a ricordo dei lavori di ripristino degli anni 1934-1937.\nPercorso.\nIl \"canale Stockalper\" inizia nel centro della cittadina di Collombey, in frazione Muraz, al crocevia tra \"Route des Br\u00e8ches\" e \"Route de Collombey-le-Grand\". Sfiora la frazione Pr\u00e9 G\u00e9roux e il comune di Vionnaz, passando poi dal comune di Vouvry, dalla frazione Les Evouettes e, giunto nel comune di Port-Valais, si getta nel Lemano presso la frazione \"Bouveret\", sfiorando prima a occidente un'ampia zona acquitrinosa chiamata \"Petite Camargue\" (ora in parte bonificata e resa \"laghetto\" per il quartiere residenziale che \u00e8 sorto sulle sue sponde).\nIl canale \u00e8 in parte ancora costeggiato da una strada alzaia sterrata (che prende via via il nome di \"Chemin de Stockalper\", \"Route Stockalper\", \"Chemin des P\u00e9cheurs\", \"Chauss\u00e9e du Canal\", \"Route de la Plage\"), tuttora in buone condizioni.\nIl percorso del \"canale Stockalper\"\n\u00e8 stato seguito in epoca successiva dal tracciato ferroviario, che corre a pochi metri di distanza, in quanto risulta essere il percorso pi\u00f9 logico in termini di dislivelli progressivi digradanti tra le varie localit\u00e0 attraversate della sinistra orografica della valle del Rodano.\nCuriosit\u00e0.\nL'ultimo mezzo chilometro del \"canale Stockalper\" \u00e8 attrezzato a \"porto canale\" e offre ormeggio alle imbarcazioni da diporto che navigano sul Lemano."}
{"id": "1615297", "revid": "110157", "url": "https://it.wikipedia.org/wiki?curid=1615297", "title": "Provincia di Chefchaouen", "text": "La provincia di Chefchaouen \u00e8 una delle province del Marocco, parte della regione di Tangeri-Tetouan-Al Hoceima. Nel 2010 alcune localit\u00e0 della provincia sono state scisse e, unitamente ad altre della provincia di Sidi Kacem sono andate a comporre la nuova provincia di Ouezzane\nGeografia antropica.\nSuddivisioni amministrative.\nLa provincia di Chefchaouen contava, prima della suddivisione, 1 municipalit\u00e0 e 32 comuni:"}
{"id": "1615304", "revid": "729019", "url": "https://it.wikipedia.org/wiki?curid=1615304", "title": "Battaglia di Saumur", "text": "La battaglia di Saumur \u00e8 stata una battaglia delle Guerre di Vandea, avvenuta il 9 giugno 1793, tra le forze dell'esercito repubblicano francese e i vandeani dell'Esercito cattolico e reale, nei pressi del castello di Saumur.\nAntefatto.\nAll'inizio del giugno 1793, i generali vandeani si accorsero di una particolare concentrazione di forze repubblicane nei dintorni di Saumur e Thouars e capirono che un attacco era ormai imminente.\nIl piano di Louis Alexandre Berthier, approvato dal generale Biron, prevedeva di lanciare all'attacco quattro colonne di 10.000 uomini partite da Les Ponts-de-C\u00e9, Saumur, Chinon e Niort. Cos\u00ec il 2 giugno, 30.000 vandeani si raccolsero a Cholet e Ch\u00e2tillon-sur-S\u00e8vre allo scopo di attaccare Saumur. Erano comandati da Jacques Cathelineau, Louis Marie de Lescure, Henri de La Rochejaquelein, Jean Nicolas Stofflet, Bernard de Marigny e Jacques de La Fleuriais che sostituiva Charles de Bonchamps, che era stato ferito nella battaglia di Fontenay-le-Comte.\nLa battaglia.\nAlcuni giorni dopo i vandeani entravano in contatto con le avanguardie repubblicane e presero Vihiers. Il 7 giugno, misero in fuga a Concourson-sur-Layon 1.500 soldati inesperti agli ordini di Fran\u00e7ois Leigonyer, che in quel momento era assente, e poi presero Dou\u00e9-la-Fontaine.\nSaumur era protetta al nord e nord-est dalla Loira e a ovest dal Thouet, i vandeani attraversarono dunque il Thouet a Montreuil-Bellay per potere attaccare Saumur da sud-est. Da Saumur, il generale Charles Duhoux de Hauterive invi\u00f2 molte lettere per richiedere rinforzi, chiese in particolare al generale Fran\u00e7ois de Salomon che si trovava a Thouars, che risponde alla richiesta d'aiuto ma solo l'8 giugno. Scesa la notte, la colonna di Salomon forte di 3.500-5.000 uomini trov\u00f2 la citt\u00e0 di Montreuil-Bellay occupata dalle forze vandeane e prov\u00f2 ad attaccarla approfittando dell'oscurit\u00e0 ma venne respinto dall'artiglieria vandeana e da una carica dalle truppe d'\u00e9lite di La Fleuriais che colpirono i repubblicani su un lato, mandandoli in rotta e facendogli abbandonare in cannoni, ripiegarono quindi a Parthenay, ma persero 1.000 uomini tra morti e feriti e altri 1.000 vennero fatti prigionieri. I repubblicani adesso non avevano pi\u00f9 di 10.000 uomini a difesa della citt\u00e0, comandati dal generale Jacques-Fran\u00e7ois de Menou che sostitu\u00ec Duhoux che non si era ancora completamente rimesso della ferita riportata nella battaglia di Chemill\u00e9.\nNel pomeriggio del 9 giugno, i vandeani erano davanti alle entrate sudorientali di Saumur. Secondo il piano stabilito da Lescure, avrebbero dovuto dividersi in tre colonne, la prima comandata da Jacques Cathelineau occup\u00f2 il lato destro fiancheggiando la Loira, la seconda comandata da Henri del Rochejaquelein e Jean-Nicolas Stofflet e La Fleuriais si dispose al centro e la terza colonna comandata da Lescure occup\u00f2 il lato sinistro dopo aver attraversato il Thouet. Alle tre del pomeriggio, tutte le colonne vandeane si lanciarono all'attacco. A sud-est, le offensive di La Rochejaquelein e di Cathelineau furono fermate dal castello e dalle truppe di Berthier. Lescure, a sud-ovest, prese il ponte Fouchard sul Thouet e continu\u00f2 ad avanzare fino ad essere fermato dalla Legione germanica che respinse gli avversari in tre riprese, quindi i corazzieri repubblicani lanciarono una carica che mand\u00f2 in rotta le forze di Lescure. Marigny per\u00f2 spieg\u00f2 efficacemente i suoi cannoni i cui tiri fermarono i corazzieri che furono caricati su un lato dalla cavalleria di Domaign\u00e9. Lescure raccolse le sue truppe e i vandeani ripresero il vantaggio. Domaign\u00e9 per\u00f2 venne ucciso durante la carica e Lescure fu ferito da una pallottola ad una spalla. I repubblicani furono comunque sconfitti e si diedero alla fuga, Menou e Berthier, rimasero feriti, cos\u00ec come Pierre Bourbotte che aveva perso pure il suo cavallo e rischi\u00f2 di venire fatto prigioniero, fu salvato dall'allora tenente colonnello Fran\u00e7ois-S\u00e9verin Marceau.\nLa notizia della fuga delle truppe a sud-ovest mand\u00f2 nel panico il resto dell'esercito repubblicano, a sud-est per\u00f2 i repubblicani avevano respinto attacchi degli vandeani. Menou e Berthier, nonostante fossero feriti, vollero lanciare un contrattacco, ma i cavalieri scoraggiati arretrarono prima di iniziare la carica, e lo stesso fecero i fanti dei battaglioni di Orl\u00e9ans. La rotta divent\u00f2 generale, ed un battaglione di sanculotti parigini comandati da Santerre che giunse in rinforzo si mise subito in fuga. Tutti i soldati repubblicani ripiegarono su Tours, La Fl\u00e8che ed Angers.\nLa Rochejaquelein accompagnato soltanto da un ufficiale e 800 vandeani entr\u00f2 nella citt\u00e0 e mand\u00f2 in rotta i soldati repubblicani del reggimento della Piccardia, che formava la retrovia dei repubblicani, molti si annegarono nella Loira. La citt\u00e0 era stata quasi completamente abbandonata dalle truppe repubblicane, rimanevano solo 500 soldati di Saumur barricati nel castello comandati dal generale Guy Coustard de Saint-Lo che tentarono un'inutile offensiva per riprendere la citt\u00e0 ma vennero sconfitti vicino al ponte Fouchard. Gli ultimi 2.000 soldati repubblicani capitolarono alle 19 di sera, Saumur era stata presa, sebbene nel castello vi fossero ancora alcuni repubblicani barricati al suo interno.\nI vandeani non si lanciarono all'inseguimento dei repubblicani, ma entrarono subito nelle chiese dove fecero celebrare un Te Deum. Il giorno dopo, i vandeani si presentarono dinanzi al castello, preceduti delle donne e dei figli dei difensori del castello che immediatamente accettarono la resa.\nConseguenze.\nI vandeani ottennero un bottino enorme, presero 50-80 cannoni, 15.000 fucili e una grande quantit\u00e0 di polvere da sparo e munizioni. Il saccheggio fu vietato, i generali vandeani proclamarono infatti che chiunque si fosse messo a saccheggiare sarebbe stato fucilato. I prigionieri repubblicani furono rilasciati dopo avere prestato il giuramento di non combattere pi\u00f9 in Vandea, e furono rasati in modo da riconoscere chi avrebbe infranto il giuramento. Un certo numero di repubblicani scelsero di passare nelle file vandeane, in particolare un gruppo di 600 tedeschi e svizzeri della legione germanica comandato dal barone di Keller.\nNelle prigioni di Saumur fu trovato il generale Pierre Qu\u00e9tineau che era stato condannato a morte dopo la sconfitta nella battaglia di Thouars. Il generale Lescure gli propose di restare con loro come prigioniero cos\u00ec da non essere giustiziato ma Pierre Qu\u00e9tineau rifiut\u00f2 pensando che il tribunale rivoluzionario avrebbe perseguitato la sua famiglia. Qu\u00e9tineau torn\u00f2 allora dai repubblicani, che eseguirono la sua condanna. Sua moglie conobbe tuttavia la stessa sorte successivamente.\nGli ufficiali vandeani riunirono poi un consiglio di guerra, Charles de Bonchamps, sempre ferito, arriv\u00f2 a Saumur, seguito da Maurice d'Elb\u00e9e. Inoltre con la presa di Saumur, alcuni volontari del nord della Loira si unirono all'Esercito cattolico e reale ed alcuni furono integrati come ufficiali, soprattutto; Piron de La Varenne, Charles d'Autichamp e Antoine de Talmont, che fu nominato generale della cavalleria per sostituire Domaign\u00e9, ucciso durante la battaglia. Gli ufficiali vandeani il 12 giugno decisero poi di nominare, su proposta di Lescure, Jacques Cathelineau \"generalissimo\" dell'Esercito cattolico e reale."}
{"id": "1615305", "revid": "466539", "url": "https://it.wikipedia.org/wiki?curid=1615305", "title": "Chefchaouen", "text": "Chefchaouen (; in berbero: \"Ashawen\") \u00e8 una citt\u00e0 del Marocco, capoluogo della provincia omonima, nella regione di Tangeri-Tetouan-Al Hoceima. Gli abitanti appartengono alle trib\u00f9 berbere del Rif e arabi (minoranza).\nLa citt\u00e0 \u00e8 anche conosciuta come \u0160if\u0161\u0101wn, Shifshawn, Chefchaou\u00e8ne, Chaouen, Cefcawen, Chechaou\u00e8n, Xauen, \u0160if\u0161\u0101wan'.\nStoria.\nLa citt\u00e0 fu fondata nel 1471. La sua popolazione originaria era composta principalmente da esiliati andalusi, tanto musulmani quanto ebrei, ragion per la quale la parte antica della citt\u00e0 ha un aspetto molto simile a quella dei paesi andalusi, con piccole vie dal tracciato irregolare. Chefchaouen si adagia su di una piccola valle. La parte pi\u00f9 antica della citt\u00e0 cresce verso l'alto della montagna, e nel punto pi\u00f9 alto si trovano le sorgenti di Ras al-Ma. Il centro della citt\u00e0 \u00e8 la piazza di Uta al-Hamman, dove si trova la fortezza e una moschea con torre di base ottagonale. La citt\u00e0 nuova \u00e8 stata costruita pi\u00f9 in basso.\nLa citt\u00e0 fu durante i secoli considerata come una citt\u00e0 sacra, dove era proibita l'entrata agli stranieri. I cambi sono molto recenti. Furono le truppe spagnole che \"aprirono\" Chefchaouen una volta preso il controllo della zona nord del Marocco per instaurare il loro protettorato. Chefchaouen fu una delle principali basi dell'esercito spagnolo, e in questa citt\u00e0 si alz\u00f2 l'ultima bandiera spagnola nel 1956.\nNumerosi cittadini spagnoli si stabilirono in citt\u00e0 nel corso degli anni del protettorato spagnolo. La stragrande maggioranza di questi immigrati era originaria dell'Andalusia, in particolare dalle province di Cadice e di Malaga. La gran parte di questi erano commercianti a artigiani e convivevano negli stessi quartieri dei marocchini. Nel 1946 gli immigrati spagnoli componevano il 7,5% della popolazione della citt\u00e0. La maggior parte della comunit\u00e0 abbandon\u00f2 la citt\u00e0 in seguito all'indipendenza del Marocco, negli anni 1950.\nCome in altre citt\u00e0 che facevano parte del protettorato spagnolo, gran parte dei suoi abitanti parla la lingua spagnola. Oggigiorno, Chefchaouen \u00e8 un importante centro turistico.\nLuoghi di interesse.\nDefinita la \"perla blu\" per via della tipica colorazione azzurra delle sue case, la citt\u00e0 era considerata una \"citt\u00e0 santa\". Tra i luoghi d'interesse vi sono:"}
{"id": "1615306", "revid": "767487", "url": "https://it.wikipedia.org/wiki?curid=1615306", "title": "Liteni", "text": "Liteni (in ungherese \"Magyarl\u00e9ta\u00ec\u00ec\") \u00e8 una citt\u00e0 della Romania di 10.182 abitanti, ubicata nel distretto di Suceava, nella regione storica della Moldavia. \nFanno parte dell'area amministrativa anche le localit\u00e0 di Corni, Ro\u015fcani, Rotunda, Sili\u015ftea e Vercicani.\nLiteni ha ottenuto lo \"status\" di citt\u00e0 nel 2004"}
{"id": "1615308", "revid": "599013", "url": "https://it.wikipedia.org/wiki?curid=1615308", "title": "Ashia Hansen", "text": "Biografia.\nHa fatto parte del Birchfield Harriers Athletics Club di Birmingham, insieme ad altre importanti atleti britannici: Denise Lewis, Kelly Sotherton, Mark Lewis-Francis e Katharine Merry.\nHa rappresentato la Gran Bretagna in numerose competizioni internazionali, raccogliendo, tra le altre cose, un oro ai Giochi del Commonwealth e due campionati mondiali \"indoor\". Ha partecipato alle Olimpiadi di Atlanta del 1996, dove si \u00e8 classificata quinta, e alle Olimpiadi di Sydney del 2000.\nNel 1998 vince l'europeo indoor con un salto da record del mondo: 15,16 metri. Questo primato le verr\u00e0 strappato da Tatyana Lebedeva ma resta tuttora record britannico. Detiene anche il primato britannico all'aperto.\nNel 2003 \u00e8 stata insignita dell'Ordine dell'Impero Britannico."}
{"id": "1615310", "revid": "187109", "url": "https://it.wikipedia.org/wiki?curid=1615310", "title": "Economia australiana", "text": ""}
{"id": "1615311", "revid": "729019", "url": "https://it.wikipedia.org/wiki?curid=1615311", "title": "Tour della Nazionale di rugby a 15 dell'Australia 1955", "text": "Nel 1955 la Nazionale di rugby a 15 dell'Australia si reca in tour in Nuova Zelanda. Obiettivo \u00e8 conquistare la Bledisloe Cup, ma ai \"Wallabies\" l'impresa non riesce: ottengono una sola vittoria contro le due degli \"All Blacks\".\nDa segnalare che il secondo \"test match\" fu arbitrato da Eric \"Snowy\" Tindill che oltre ad essere uno dei sei giocatori ad aver rappresentato la Nuova Zelanda sia nel rugby union che nel cricket \u00e8 anche l'unico ad aver sia giocato che arbitrato dei test match in entrambi gli sport, oltre ad essere diventato nel 2008 il giocatore internazionale di cricket pi\u00f9 anziano di tutti i tempi."}
{"id": "1615315", "revid": "547992", "url": "https://it.wikipedia.org/wiki?curid=1615315", "title": "Mario Bianchi (regista televisivo)", "text": "Dal 1981 \u2013 anno di esordio \u2013 ha diretto quasi tutti i programmi condotti da Mike Bongiorno sulle reti Mediaset. Fanno eccezione solo \"I sogni nel cassetto\" e la prima edizione di \"Superflash\", diretti da Lino Procacci, oltre alle edizioni di \"Bis\" successive alla prima, dirette da Annarosa Gavazzi, e ad alcuni programmi musicali, diretti da Tiziana Martinengo. In pratica, potrebbe essere considerato come il successore in Mediaset di Piero Turchetti, storico regista dei telequiz condotti da Bongiorno in RAI.\nHa diretto anche altre trasmissioni televisive, tra le quali il variet\u00e0 \"Non dimenticate lo spazzolino da denti\" del 1996, diverse edizioni di Festivalbar, \"La sai l'ultima?\", \"Scherzi a parte\", \"Stranamore\", \"Sotto a chi tocca\".\nCuriosit\u00e0.\nMario Bianchi fu oggetto di imitazione nella trasmissione radiofonica Viva Radio 2."}
{"id": "1615316", "revid": "80598", "url": "https://it.wikipedia.org/wiki?curid=1615316", "title": "Giovanni Fenati", "text": "Biografia.\nFiglio di Anselmo Fenati, noto direttore d'Orchestra e di banda, dopo aver conseguito il diploma di Pianoforte e di Composizione al Conservatorio di Bologna dove si trasferir\u00e0 in seguito inizia la carriera come jazzista, affermandosi in seguito come pianista e arrangiatore della sua Orchestra Fenati.\nNel dopoguerra diventa uno dei pi\u00f9 richiesti musicisti da parte di locali notturni e della Radio Rai che trasmette spesso in diretta i suoi concerti serali. Successivamente, sempre alla radio avr\u00e0 un suo spazio musicale con cantanti come Bruno Pallesi, Germana Caroli, e Anna Maria De Panicis, che assumer\u00e0 il nome d'arte di Maria Doris, sar\u00e0 il primo a lanciare dai microfoni il \"rock and roll\". Nel 1955 arriva tra i finalisti per il concorso \"Bacchetta d'oro\" .\nNel 1951 il M\u00b0 Giovanni Pasi accetta la proposta del M\u00b0 Giovanni Fenati, entra nella sua orchestra e vi rimane fino al 1958/59. Il M\u00b0 Giovanni Pasi sar\u00e0 socio fondatore dell'orchestra Castellina-Pasi.\nTra il 1969 e il 1972 incide per l'Ariston Records una serie di 5 LP con lo pseudonimo di Mirageman precorrendo il genere lounge acid-jazz molto apprezzato negli anni seguenti tanto da far ristampare con successo internazionale dall'Irma La Douce Records due Cd ben venticinque anni dopo la prima uscita.Per creare un giusto sound vengono chiamati in studio alcuni giovani del calibro di Tullio De Piscopo alla batteria e percussioni, Giorgio Baiocco al sax tenore ed Emilio Soana alla tromba, tutti musicisti che negli anni successivi coglieranno un meritato successo personale.\nHa il merito di aver scoperto giovani musicisti come De Piscopo. Nei primi anni ottanta costituisce la grande orchestra Fenati aggiungendo anche tutte le sezioni di archi: violino, viola, violoncello, contrabbasso.\nNel 1976 esce l'album \"Giovanni Fenati in concerto\" che contiene Garota de Ipanema, una versione di \"La ragazza di Ipanema\" ripresa negli anni successivi in numerosi altri album raccolta.Nel 1977 incide a Monaco di Baviera con Thor Baldursson e il gruppo Munich Machine l'album Disco Symphony, un LP di cover di brani classici riarrangiati che contiene il brano \"Sheherazade\" di Rimsky-Korsakov con cui si inserisce nella Classifica Billboard. Il disco ottiene tanto successo da portarlo a firmare un contratto con la famosa etichetta Casablanca Records per la produzione di un nuovo album \"Enchanted Garden\", iniziata nel 1980. Mor\u00ec il 17 novembre 1981 all'et\u00e0 di 56 anni a seguito di un incidente stradale occorsogli sull'Autostrada del Sole vicino a Fidenza (PR).\nNel 2007 il produttore americano Jimmy Michaels ha editato vecchi mix di prova del brano realizzando un video postumo.\nBibliografia.\nClaudio Fenati "}
{"id": "1615318", "revid": "1543377", "url": "https://it.wikipedia.org/wiki?curid=1615318", "title": "Etmano", "text": "Etmano \u00e8 l'italianizzazione del vocabolo di lingua polacca \"Hetman\" (\u0433\u0435\u0442\u044c\u043c\u0430\u043d, \"het'man\" in ucraino), titolo utilizzato dalla fine del XV secolo per indicare il grado militare pi\u00f9 alto dell'esercito del Granducato di Lituania prima e del Regno di Polonia poi (inizio XVI secolo).\nLa parola etmano \u00e8 strettamente collegata con il vocabolo atamano, in uso presso russi e cosacchi a partire dal Cinquecento per indicare il supremo signore, in questo caso per\u00f2 sia con valenza militare che politica. Nelle terre della Confederazione polacco-lituana, entit\u00e0 politica all'interno della quale erano confluiti il Regno di Polonia ed il Granducato di Lituania a seguito dell'Unione di Lublino del 1569, il titolo di etmano indic\u00f2 invece sempre un capo militare e politico di vastissimi poteri ma secondo sempre al sovrano per autorit\u00e0.\nInsegna distintiva del etmano era la bulava, particolare forma di mazza d'arme sviluppata presso le popolazioni dell'Europa Orientale.\nEtimologia.\nLa capillare diffusione del vocabolo \"etmano\" nelle terre dell'Europa Orientale venne certamente favorita dal ruolo di superpotenza europea giocato per secoli dalla Confederazione polacco-lituana. Se \u00e8 per\u00f2 chiaro che dal polacco \"hetman\" venne derivata la forma russo-ucraina \"ataman\" (\"ata\"-\"hetman\", \"padre-capo\"), pi\u00f9 complesso risulta comprendere da dove questo vocabolo origin\u00f2.\nLa maggioranza degli specialisti concorda nell'identificare \"hetman\" quale derivato del tardo-tedesco \"h\u014dd-man\" (letteralmente uomo-[alla] testa), oggi \"Hauptmann\" (capitano) in lingua tedesca. Si tratterebbe cio\u00e8, probabilmente, di un grado militare appreso dai polacco-lituani durante i loro contatti con i Cavalieri Teutonici, forza politico-militare dominante nell'areale del Mar Baltico sino alla sconfitta, ad opera proprio dei polacco-lituani, nella Battaglia di Grunwald (15 luglio 1410). \"Hetman\" presenta per\u00f2 anche chiare similitudini con la parola \"hejtman\" di lingua boema, vocabolo questo, con il medesimo significato di \"h\u014dd-man\", che potrebbe essere inteso come mediatore tra il vocabolo originale tedesco e la forma definitiva polacca.\nStoria.\nOrigini.\nIl vocabolo \"hejtman\", chiaramente derivato dal tardo-tedesco \"h\u014dd-man\", venne utilizzato nel corso delle guerre hussite per indicare il comandante in capo delle forze militari dei ribelli Hussiti. Il primo \"hejtman\" di cui abbiamo menzione fu Jan \u017di\u017eka che nel 1420 cre\u00f2 l'esercito che avrebbe difeso le tesi del sacerdote eretico Jan Hus contro le truppe dell'imperatore Sigismondo di Lussemburgo. Il progredire della guerra, che vide gli eretici confrontarsi non solo contro truppe germaniche ma anche contro cavalieri cattolici del Regno d'Ungheria e dei \"voivoda\" danubiani, costrinse \u017di\u017eka ad ampliare la catena di comando dei \"taboriti\", ricorrendo alla creazione di due \"hejtman\" a lui sottoposti cui rimandare la gestione diretta di parte delle operazioni.\nNel corso del XVI secolo, le parole \"hejtman\" e \"h\u014dd-man\" si diffusero in tutta l'Europa Orientale, generando vocaboli che indicarono o il comandante supremo dell'esercito inquadrato in una catena di comando statale o il supremo capo-guerra di un popolo non ancora pienamente imbrigliato nella \"forma mentis\" di uno stato civile.\nConfederazione polacco-lituana.\n\"Grande etmano\" era il titolo portato dal capo delle forze militari nella Confederazione polacco-lituana. Era d'ufficio membro del governo, assolvendo alle funzioni di ministro della difesa e comandante generale degli eserciti in tempo di guerra. Il primo Grande Hetman del Granducato di Lituania fu Constantin Ostrogski nel 1497. Il primo Grande Hetman di Polonia fu Nicolas Kamieniecki nel 1503. Il Grande Hetman era spesso coadiuvato da un \"\"Hetman\" da campo\" (di battaglia) che comandava per lui le truppe unicamente nel corso delle campagne, solo oppure sotto l'autorit\u00e0 del Grande Hetman. Tali posti scomparvero con la fine della Repubblica delle Due Nazioni.\nCosacchi.\nGli strettissimi contatti tra i cosacchi del Don ed i polacco-lituani contribuirono certamente a diffondere il vocabolo \"hetman\" presso queste popolazioni nomadi sin dal Cinquecento. Nel contesto socio-culturale primitivo dei cosacchi il vocabolo non venne per\u00f2 utilizzato per identificare un grado militare specifico quanto invece il comandante supremo, politico e militare, dell'orda. La parola stessa mut\u00f2 aspetto: il polacco \"hetman\" (\"capo\") si fuse con la radice turco-mongola \"Ata\" (\"padre\") originando il vocabolo Atamano.\nIl primo atamano dei cosacchi noto ai posteri fu Dimitri Wisniowiecki."}
{"id": "1615319", "revid": "85405", "url": "https://it.wikipedia.org/wiki?curid=1615319", "title": "Ataman", "text": ""}
{"id": "1615321", "revid": "287204", "url": "https://it.wikipedia.org/wiki?curid=1615321", "title": "Mili\u0219\u0103u\u021bi", "text": "Mili\u0219\u0103u\u021bi \u00e8 una citt\u00e0 della Romania di 5.397 abitanti, ubicata nel distretto di Suceava, nella regione storica della Bucovina. \nFanno parte dell'area amministrativa anche le localit\u00e0 di B\u0103deu\u021bi, Gara e Lunca.\nMili\u015f\u0103u\u0163i ha ottenuto lo \"status\" di citt\u00e0 nel 2004.\nDi un certo interesse \u00e8 la Chiesa di San Procopio, fatta costruire da \u015etefan cel Mare nel 1487."}
{"id": "1615322", "revid": "287204", "url": "https://it.wikipedia.org/wiki?curid=1615322", "title": "Milisauti", "text": ""}
{"id": "1615325", "revid": "729019", "url": "https://it.wikipedia.org/wiki?curid=1615325", "title": "Battaglia di Thouars", "text": "La battaglia di Thouars \u00e8 stata una battaglia delle Guerre di Vandea, avvenuta il 5 maggio 1793 a Thouars, combattuta tra l'esercito repubblicano francese e l'Esercito cattolico e reale.\nLa mattina del 5 maggio, i vandeani iniziarono l'attacco alla citt\u00e0 di Thouars. I repubblicani, per difendere la citt\u00e0, si erano posizionati sui ponti del fiume Thouet situato dinanzi alla citt\u00e0. Il principale confronto avere luogo sul ponte di Vrine, che i vandeani non riuscivano a prendere. Il confronto dur\u00f2 6 ore fino a quando non arriv\u00f2 Louis Marie de Lescure, che partecipava alla sua prima battaglia, si presenta da solo sul ponte, sotto il fuoco nemico, ed esort\u00f2 i suoi uomini a seguirlo. I vandeani attraversarono allora il ponte ed i repubblicani furono presi alle spalle dalla cavalleria comandata da Bonchamps che aveva attraversato il fiume su un guado. Nonostante l'arrivo di rinforzi, i repubblicani furono messi in rotta e ripiegarono verso la citt\u00e0. I vandeani con Henri de La Rochejaquelein alla loro testa, li inseguirono ed attaccarono da dentro la citt\u00e0. Rapidamente, le truppe repubblicane capitolarono.\nI vandeani presero una grande quantit\u00e0 di armi e di polvere da sparo. I prigionieri dell'esercito francese vennero rilasciati, dopo avere fatto il giuramento di non combattere in Vandea, gli venne rasata la testa per non rimangiarsi la parola data.\nIl generale Qu\u00e8tineau e i suoi uomini, tornati al loro accampamento repubblicano vennero per\u00f2 arrestati e condannati a morte dal tribunale rivoluzionario, per la sconfitta subita e per il giuramento fatto ai vandeani."}
{"id": "1615326", "revid": "339392", "url": "https://it.wikipedia.org/wiki?curid=1615326", "title": "Etmanato", "text": ""}
{"id": "1615327", "revid": "287204", "url": "https://it.wikipedia.org/wiki?curid=1615327", "title": "Salcea", "text": "Salcea \u00e8 una citt\u00e0 della Romania di 9.696 abitanti, ubicata nel distretto di Suceava, nella regione storica della Moldavia.\nFanno parte dell'area amministrativa anche le localit\u00e0 di Mereni, Plopeni e V\u0103ratec.\nSalcea ha ottenuto lo \"status\" di citt\u00e0 nel 2004.\nSituata a soli 11\u00a0km dal capoluogo del distretto Suceava, Salcea ne ospita l'aeroporto."}
{"id": "1615328", "revid": "245760", "url": "https://it.wikipedia.org/wiki?curid=1615328", "title": "Kukimonjo", "text": ""}
{"id": "1615329", "revid": "73843", "url": "https://it.wikipedia.org/wiki?curid=1615329", "title": "Roberto Bianchi", "text": ""}
{"id": "1615337", "revid": "729019", "url": "https://it.wikipedia.org/wiki?curid=1615337", "title": "Portrait Records", "text": "La Portrait Records \u00e8 un'etichetta discografica statunitense, sorella della major Epic Records, a sua volta gestita dalla Sony BMG.\nFondata nel 1976, essa si occup\u00f2 principalmente di pop, jazz e rock, vantando tra gli artisti pi\u00f9 celebri posti sotto contratto Cyndi Lauper, Joan Baez, Burton Cummings, i McCrarys, gli Heart, Altered Images, Aldo Nova, Hawaiian pups, Peter Baumann, Sade, Stanley Clarke, Ornette Coleman e T-Square. Nel 2000 la casa discografica si assicur\u00f2 anche la firma contrattuale del gruppo musicale heavy metal britannico Iron Maiden per le pubblicazioni del gruppo nei soli Stati Uniti."}
{"id": "1615343", "revid": "123960285", "url": "https://it.wikipedia.org/wiki?curid=1615343", "title": "Anna Di Francisca", "text": "Carriera.\nCresciuta a Milano, laureata in Lettere indirizzo DAMS all'Universit\u00e0 di Bologna e diplomata in regia al corso CEE - Regione Lombardia, si trasferisce a Roma e inizia la carriera come segretaria di edizione e direttrice del cast in produzioni pubblicitarie e televisive. In seguito diviene aiuto regista di Giuseppe Bertolucci nei film \"I cammelli\", \"Segreti, segreti\" e \"Strana la vita\". \u00c8 aiuto regista anche di Gianni Amelio (ne \"I ragazzi di via Panisperna\") e di Pal Gabor (ne \"La sposa era bellissima\"). \nInizia a collaborare con la Rai e nel 1990 debutta nel doppio ruolo di regista e sceneggiatrice con una serie di documentari sugli anni '60 dal titolo \"Memorie\". Il suo documentario sulla pena capitale \"Quando lo Stato uccide\" viene trasmesso all'interno del programma \"Mixer\"; segue poi la serie per Rai 3 in 6 episodi \"Casa nostra\", con Benito Urgu, presentata come evento speciale a Umbria fiction, finalista al Prix Europa a Berlino e a Input Bristol nel 1993. La successiva serie in 10 episodi \"Felice\", ancora con Benito Urgu, \u00e8 selezionata per Input '94 Montreal.\nNel 1996 dirige il primo lungometraggio per il grande schermo, \"La bruttina stagionata\", tratto dal romanzo di Carmen Covito e interpretato da Carla Signoris, Edi Angelillo, Fabrizio Gifuni, Milena Vukotic e Isabella Biagini. Il film (di cui Di Francisca ha scritto la sceneggiatura, insieme ad altri ottiene la Menzione speciale al Prix Europa a Berlino, il Premio Leone Magno alla regia e all'attrice protagonista, e viene candidato sia al David di Donatello che al Nastro d'Argento.\nOttiene quindi la menzione del Premio Solinas e l'European Script Fund per il soggetto cinematografico \"Fate un bel sorriso\", realizzato con una coproduzione tra Italia, Francia e Grecia. Il film, interpretato da Claudia Pandolfi, Carla Signoris e Giustino Durano, ottiene riconoscimenti.\nNel 1998, sempre per la Rai, assume la regia della prima serie dello sceneggiato \"Un medico in famiglia\" e pi\u00f9 tardi de \"Le ragioni del cuore\". Per Mediaset dirige il film per la televisione \"Il gruppo\", con Emilio Solfrizzi, Neri Marcor\u00e8 e Fabio De Luigi.\nIn questi anni fa una regia teatrale: lo spettacolo \"Le confidenze del pene\", una serie di monologhi interpretati da Ugo Dighero, Neri Marcor\u00e8, Augusto Fornari e altri attori di commedia.\nIn seguito torna al cinema e dirige \"Due uomini, quattro donne e una mucca depressa\", del quale \u00e8 anche co-sceneggiatrice, una coproduzione italo-spagnola con un cast di entrambi i paesi, che contempla anche Maribel Verd\u00fa e Miki Manojlovi\u0107; tra gli interpreti italiani, Neri Marcor\u00e8 e Serena Grandi.\nAnna Di Francisca ha anche realizzato documentari, tra i quali \"Un giorno da leggere\" (2007) nell'ambito di una ricerca per l'Universit\u00e0 di Siena e la Fondazione Alberto e Arnoldo Mondadori, \"L'anello forte\" per il centenario della CGIL, con Maria Paiato e Lunetta Savino, e \"Il mondo di Mad\" (2012), una coproduzione italo-svizzera sulla figura della giornalista e disegnatrice Maddalena Sisto, con le animazioni di Zoltan Horvath."}
{"id": "1615350", "revid": "1522738", "url": "https://it.wikipedia.org/wiki?curid=1615350", "title": "Magica Pretty Sammy", "text": " \u00e8 una serie TV anime del 1996 di 26 episodi prodotta dalla AIC e dalla Pioneer Animation. \u00c8 basata su una serie di tre OAV, prodotti parallelamente agli OAV \"Chi ha bisogno di Tenchi?\".\nI personaggi della serie sono i medesimi delle varie serie di \"Chi ha bisogno di Tenchi?\", ma mai come in questo caso i ruoli sono completamente stravolti. La protagonista della vicenda \u00e8 Sasami. La serie anime \u00e8 stata trasmessa dall'emittente Super 3, mentre la serie OAV \u00e8 stata edita da Dynamic Italia in 3 VHS pubblicate tra il 1998 e il 1999 con il titolo Magical Girl Pretty Samy.\nTrama.\n\"Sasami Kawai\" \u00e8 una bimba giapponese che viene scelta dalla regina del regno magico di Juraihelm, \"Tsunami\" di diventare la paladina della giustizia \"Pretty Sammy\", per proteggere il mondo dagli attacchi della malvagia \"Pixy Misa\". Ci\u00f2 che Sasami non sa \u00e8 che in realt\u00e0 Pixy Misa, \u00e8 la sua migliore amica, la timida Misao Amano, che a sua volta viene trasformata contro la sua volont\u00e0 e quindi ne \u00e8 del tutto all'oscuro.\nNell'anime compaiono anche tutti i personaggi dell'universo di \"Chi ha bisogno di Tenchi?\": Ry\u014d\u014dki \u00e8 l'assistente ai poteri di Sasami (una specie di Luna per Usagi Tsukino); Tenchi \u00e8 il fratello di Sasami e Ryoko e Ayeka sono due sue compagne di classe, pazze d'amore per lui; Washu \u00e8 l'insegnante di scienze mentre Mihoshi lavora in un negozio di musica.\nColonna Sonora.\nSigla di apertura\nSigla di chiusura"}
{"id": "1615351", "revid": "657565", "url": "https://it.wikipedia.org/wiki?curid=1615351", "title": "Harald Szeemann", "text": "Biografia.\nFamiglia.\nHarald (Harry) Szeemann proviene da una famiglia austroungherese. Il nonno Etienne Szeemann (1873\u20131971), un parrucchiere poliglotta, lavor\u00f2 a Budapest, Vienna e Karlsbad. Come parrucchiere di nave si rec\u00f2 a Kapstadt e poi Londra. Qui nel 1905 nacque il padre di Harald Szeemann. Nel 1906 i suoi nonni si spostarono con i figli a Berna. Nel 1919 riceve la cittadinanza svizzera. Il nonno e Karl Ludwig Nessler furono gli inventori della permanente.\nGiovinezza.\nDurante il periodo del Ginnasio Harald Szeemann si interess\u00f2 di musica, arti figurative e letteratura. Dopo la maturit\u00e0 studi\u00f2 dal 1953 al 1960 storia dell'arte, archeologia e scienze giornalistiche alla Universit\u00e4t Bern e all'\"Institut d'Art et d'Histoire\" della Sorbona. Presto si occupa di teatro a Berna. Nel 1956 fonda un Ein-Mensch-Theater. Fece anche il grafico presso un'agenzia di pubblicit\u00e0 e fu anche pittore e scrittore. Nel 1957 riceve una offerta da Leonard Steckel per un ingaggio al Schauspielhaus Z\u00fcrich cos\u00ec come da Franz Meyer, direttore della Kunsthalle Bern, per l'organizzazione della mostra \"\u201eDichtende Maler \u2013 Malende Dichter\u201c\" presso il Kunstmuseum St. Gallen. Szeemann decide di dedicare la mostr aa Hugo Ball. Nel 1958 sposa la parigina Fran\u00e7oise Bonnefoy. Il primo figlio fu J\u00e9r\u00f4me Patrice (1959) e poi Val\u00e9re Claude (1964).\nDopo una breve esperienza nel teatro contemporaneo si dedica all'arte. Negli anni Sessanta diventa direttore della Kunsthalle di Berna, dove realizza alcune mostre germinali, tra cui \"When Attitudes Become Form\", che introduce nuovi linguaggi e modi di intendere arte, grazie anche alla partecipazione di artisti come Joseph Beuys, Franz Gertsch, Richard Serra, Mimmo Paladino, J\u00f6rg Immendorff, Gian Ruggero Manzoni, Markus L\u00fcpertz e Dieter Roth.\nSzeemann in seguito si dimette dalla Kunsthalle preferendo operare come freelance, inventando di fatto il modello del \"curatore indipendente\", cio\u00e8 un organizzatore di mostre slegato dalle istituzioni museali.\nNel 1972 viene chiamato a dirigere Documenta 5 a Kassel e nel 1978 cura una mostra sul Monte Verit\u00e0, la comunit\u00e0 artistica fondata agli inizi del secolo sulle prealpi locarnesi. \nNel 1980 inventa con Achille Bonito Oliva la sezione \"Aperto\" alla Biennale di Venezia. Nel 1999 viene nominato direttore artistico della stessa biennale, carica che ricoprir\u00e0 anche nel 2001.\nNegli ultimi anni della sua carriera avvia un ciclo di mostre a sfondo geografico, come \"Bl\u00fct &amp; Honig\" (Vienna, 2003), \"El Viajo Real\" (New York, 2004) e \"Belgique Visionnaire\" (Bruxelles, 2005)."}
{"id": "1615353", "revid": "47992", "url": "https://it.wikipedia.org/wiki?curid=1615353", "title": "Lesina di Dalmazia", "text": ""}
{"id": "1615357", "revid": "729019", "url": "https://it.wikipedia.org/wiki?curid=1615357", "title": "Leucoencefalopatia multifocale progressiva", "text": "La leucoencefalopatia multifocale progressiva (PML, dall'inglese \"Progressive multifocal leukoencephalopathy\"), altrimenti conosciuta come leucoencefalite multifocale progressiva, \u00e8 una malattia virale rara e per lo pi\u00f9 fatale, caratterizzata da un danno progressivo o da un processo di infiammazione della mielina in posizioni multiple.\nLa malattia insorge quasi esclusivamente nei pazienti che soffrono di grave immunodeficienza, come ad esempio in pazienti trapiantati in trattamento con immunosoppressori o pazienti affetti da AIDS.\nEziologia.\nA causare la PML \u00e8 un particolare tipo di \"polyomavirus\" chiamato \"virus JC\" (JCV), dalle iniziali del paziente in cui fu per primo scoperto. Questo virus \u00e8 presente nell'86% della popolazione, sebbene rimanga latente nella maggior parte dei casi e possa dare origine alla malattia soltanto nel momento in cui il sistema immunitario sia fortemente indebolito.\nIl tasso di pazienti affetti da AIDS che sviluppa la PML oscilla tra il 2 e il 5%, ma non \u00e8 chiaro il motivo per cui la malattia \u00e8 pi\u00f9 frequente in questo tipo di pazienti rispetto a quelli che soffrono di altre condizioni immunosoppressive. Alcuni studi hanno ipotizzato che gli effetti dell'HIV sul tessuto cerebrale rendano possibile l'attivazione del virus JC nel cervello e aumentino i suoi effetti infiammatori cos\u00ec dannosi.\nVi sono casi di PML causati da agenti farmacologici, sebbene non sia del tutto chiaro se ci\u00f2 possa essere attribuibile almeno in parte alla precaria risposta immunitaria o a farmaci specifici. Ad ogni modo, tali vanno considerati il rituximab, l'infliximab, il natalizumab, l'efalizumab, i chemioterapici, i corticosteroidi ed alcuni farmaci relativi ai trapianti come il tacrolimus.\nNatalizumab e leucoencefalopatia multifocale progressiva.\nSi considera che il rischio di leucoencefalopatia multifocale progressiva sia di 1 su 1000 pazienti trattati con Natalizumab, anticorpo monoclonale anti-integrina alfa-4, in un periodo medio di 17.9 mesi.\nLa reiterazione del trattamento oltre il termine di 18 mesi pu\u00f2 provocare un assai pi\u00f9 alto rischio di contrarre positivit\u00e0 al virus JC, individuabile dallo sviluppo di anticorpi al virus stesso.\nIl livello intermedio di rischio \u00e8 di circa 1 su 450 pazienti: cio\u00e8 sviluppa PML un paziente su 450 che abbiano infezione da JC Virus. A tale livello (anche prima, secondo parere medico) \u00e8 generalmente del tutto sconsigliabile proseguire la terapia e assolutamente controindicato passare a terapia con interferoni o immunosoppressori: il rischio si attesta a 1 su 100.\nIl trattamento con Natalizumab se preceduto - o accompagnato, in periodi antecedenti alle nuove disposizioni del relativo protocollo - dall'assunzione di interferoni o immunosoppressori, provoca in uno su 100 casi leucoencefalopatia multifocale progressiva.\nPatogenesi.\nLa leucoencefalopatia multifocale progressiva \u00e8 una della malattie demielinizzanti, cos\u00ec chiamate perch\u00e9 la guaina mielinica che avvolge gli assoni delle cellule nervose viene gradualmente distrutta, con il conseguente danneggiamento della trasmissione nervosa. Interessa pertanto la sostanza bianca, rivestimento degli assoni e componente di gran parte dell'interno dell'encefalo.\nLa PML \u00e8 simile alla sclerosi multipla, ma rispetto ad essa progredisce assai pi\u00f9 rapidamente. Mentre nella sclerosi multipla \u00e8 la mielina a essere interessata dal deterioramento, nella PML si osserva la distruzione delle cellule che producono la mielina stessa (con distruzione degli oligodendrociti e produzione di inclusioni nucleari). La maggior parte dei pazienti affetti da PML muore prima dei 4 mesi dall'insorgenza.\nClinica.\nSegni e sintomi.\nTra i sintomi vanno menzionati la debolezza, la perdita di visione, i disturbi alla parola e un deterioramento cognitivo.\nDiagnosi.\nLa malattia viene diagnosticata con l'esame del DNA del virus JC nel liquor o nel campione bioptico cerebrale. Evidenza della malattia pu\u00f2 essere anche fornita dalla risonanza magnetica.\nTerapia.\nSecondo le attuali conoscenze, non vi sono cure per questa malattia; tuttavia i sintomi possono migliorare e la malattia pu\u00f2 arrestarsi se migliora il sistema immunitario del paziente; alcuni pazienti affetti da AIDS che avevano sviluppato la PML sono stati in grado di sopravvivere, anche per anni, grazie all'avvento delle terapie con farmaci antiretrovirali (terapia HAART).\nIn via sperimentale, la citarabina, un chemioterapico utilizzato nella cura di alcuni tumori, ha mostrato, in un numero limitato di pazienti non affetti da AIDS con PML, propriet\u00e0 di stabilizzatore delle condizioni neurologiche in un ristretto numero di soggetti.\nIn via sperimentale le citochine autologhe sono oggi una speranza, un immunostimolare specifico estratto dal proprio sistema linfocitario che agisce sulle aree infiammate specifiche recettoriali, aree utilizzate come bersaglio del virus."}
{"id": "1615361", "revid": "1573940", "url": "https://it.wikipedia.org/wiki?curid=1615361", "title": "Arachnactidae", "text": "Arachnactidae \u00e8 una famiglia di celenterati antozoi, unica famiglia dell'ordine Penicilaria.\nDescrizione.\nLe Arachnactidae si differenziano dagli altri ceriantari per la composizione del loro cnidoma (i tipi di cnidociti da essi posseduti), per le dimensioni relative dei dischi orali e per la forma e la struttura dei mesenteri. Queste anemoni vivono in tubi di un materiale che ricorda la pergamena, immersi in sedimenti cedevoli. Hanno due corone di tentacoli, con quelli esterni molto pi\u00f9 lunghi di quelli interni.\nTassonomia.\nLa famiglia comprende i seguenti generi"}
{"id": "1615365", "revid": "287204", "url": "https://it.wikipedia.org/wiki?curid=1615365", "title": "Transcaucasia", "text": "La Transcaucasia o Caucaso del Sud \u00e8 la regione geografica posta a sud dello spartiacque principale della catena del Caucaso; \u00e8 costituita dagli stati di Georgia, Armenia e Azerbaigian. \u00c8 delimitata a nord dalla Ciscaucasia, a sud da Turchia e Iran ed \u00e8 lambita a ovest dal Mar Nero e est dal Mar Caspio.\nGeografia.\nLa regione transcaucasica comprende la parte meridionale delle montagne del Caucaso e le loro pianure e si estende verso sud dalla parte meridionale della catena montuosa del Gran Caucaso nella Russia sud-occidentale fino ai confini turco e armeno, e da ovest a est, dal Mar Nero fino alla costa del Mar Caspio.\nSecondo uno dei confini convenzionali tra l'Europa e l'Asia, ossia di quello che corre lungo lo spartiacque principale della catena caucasica, la Transcaucasia \u00e8 un territorio asiatico confinante a nord con l'Europa. Secondo la convenzione che pone il confine tra i due continenti sulla Depressione del Kuma-Many\u010d, invece, la regione transcaucasica non confina con l'Europa.\nL'area comprende la parte meridionale della catena montuosa del Gran Caucaso, l'intera catena montuosa del Piccolo Caucaso, le pianure della Colchide, le pianure del Kura-Aras, il Qaradagh, i Monti Talish, la Pianura di L\u00e4nk\u00e4ran, il Javakheti e la parte orientale dell'altopiano armeno.\nL'odierna Armenia e la maggior parte del territorio della Georgia e dell'Azerbaigian rientra nella regione transcaucasica. Anche alcune parti dell'Iran e della Turchia sono incluse nella regione della Transcaucasia. Nella regione \u00e8 presente il petrolio, il manganese e la produzione di t\u00e8, agrumi e vino. Rimane una delle regioni politicamente pi\u00f9 instabili dell'area post-sovietica e comprende tre regioni fortemente contese: l'Abcasia, l'Ossezia del Sud e il Nagorno Karabakh.\nEtimologia.\n\"Transcaucasia\" in russo \"Zakavkazye\" (\u0417\u0430\u043a\u0430\u0432\u043a\u0430\u0437\u044c\u0435), significa \"territorio al di l\u00e0 delle Montagne del Caucaso\". La regione \u00e8 anche chiamata Caucaso meridionale o Caucaso del sud.\nDall'antichit\u00e0 al XIX secolo.\nUn elemento della via della seta, che collega il Mediterraneo alle grandi pianure dell'Asia centrale, \u00e8 l'istmo ponto-caspico che ha favorito fin dall'antichit\u00e0 la circolazione di mercanzie, e anche di eserciti. \u00c8 sempre stato un territorio strategico ambito dalle potenze che si trovavano alla sua periferia, come la Persia, l'impero romano, l'impero bizantino, l'impero ottomano e l'impero russo. La regione ha subito anche numerose invasioni: sciti, cimmeri, arabi, tatari, mongoli e altre ancora si sono succedute dall'antichit\u00e0 al medioevo. Alla fine, la regione ha visto passare mercanti di numerose \"nazionalit\u00e0\", come i veneziani e i genovesi; si sono ritrovate le tracce di caravanserragli molto antichi in luoghi adesso inaccessibili.\nDa queste caratteristiche ne trasse profitto la Russia zarista, in quest'epoca in piena espansione territoriale verso le sue periferie, sia verso l'Estremo Oriente, che in Asia centrale o nel Caucaso, difficilmente valicabile. La penetrazione russa inizi\u00f2 quindi innanzitutto dai margini settentrionali per estendersi poi alle coste fino ad aggirare le cosiddette Porte caspiche (Derbent, attualmente in Daghestan), un passo montano difficile da attraversare a piedi, un territorio aspro che si presenta cos\u00ec anche sul versante russo, con il suo clima particolare. L'interesse strategico era chiaro: i persiani e gli ottomani erano relativamente ostili ai russi, e il massiccio montuoso dava vantaggio a chi l'avesse controllato.\nTra il 1800 e il 1870, al tempo dei diversi eventi della guerra del Caucaso, l'avanzata russa avveniva progressivamente, con difficolt\u00e0, e si concretizzava con l'installazione di guarnigioni. Degli avamposti vennero posti nella regione, particolarmente a Gyumri dove si trovava la guarnigione di Alessandropoli tenuta dai cosacchi, soldati-contadini dell'armata zarista, incaricati di rendere coltivabili queste terre. Una strada militare venne costruita attraverso le colline che vanno da Vladikavkaz fino a Tbilisi. Al fine di rafforzare il controllo del territorio, la Russia vi invi\u00f2 delle popolazioni russe settarie, principalmente dissidenti ortodossi dei quali lo zar voleva sbarazzarsi, come i molokani, autoritariamente insediati nel Caucaso.\nGli effetti di questa storia hanno dato alla regione il suo carattere attuale, mescolando aspetti orientali ed europei, anche se saranno relativamente attenuati durante l'epoca sovietica.\nDal 1909 al 1918.\nNegli anni che seguono l'avvento del governo dei Giovani Turchi nell'impero ottomano (1909), il Caucaso del Sud \u00e8 un luogo di tensione tra russi e ottomani, che ritroveranno in schieramenti opposti durante la prima guerra mondiale.\nIn seguito alla Rivoluzione d'Ottobre del 1917 in Russia, le truppe russe che erano avanzate in territorio ottomano, si ritirarono dal Caucaso, lasciando l'area transcaucasica disorganizzata e senza governo. Il 28 novembre del 1917 armeni, tatari e georgiani si uniscono per formare l'Assemblea di Transcaucasia, chiamata \"Seim\", a Tiflis (Tbilisi), creando cos\u00ec un governo unificato delle tre regioni. Poco tempo dopo, venne firmato l'armistizio di Erzincan tra Russia e Impero Ottomano, il 18 dicembre 1917. Ostile ai bolscevichi e minacciata dall'avanzata turca, la Repubblica Federale Democratica Transcaucasica si ritrov\u00f2 isolata e debole. Con la firma del trattato di Brest-Litovsk, la Russia restitu\u00ec alla Turchia i territori della Transcaucasia, impedendo la possibilit\u00e0 di un vero stato transcaucasico. Costretti ad entrare in trattative, i transcaucasici si incontrarono con i turchi a Trebisonda. Il 24 febbraio del 1918, la Transcaucasia si autoproclam\u00f2 indipendente, e rivendicando di fatto certi territori acquisiti dalla Turchia nel Caucaso. Questo nuovo stato non viene riconosciuto n\u00e9 dai russi n\u00e9 dall'impero ottomano che prese possesso lo stesso anno dei territori negoziati a Brest-Litovsk, permettendo cos\u00ec di concentrare i suoi sforzi sul fronte persiano, contro i britannici.\nDi fronte ai conflitti, al loro isolamento nella regione e alla loro inferiorit\u00e0 militare, i popoli transcaucasici non potevano mantenere una grande coesione tra loro. In effetti, gli azeri, musulmani, erano storicamente vicino ai turchi, i georgiani avevano buone relazioni con la Germania alleata dell'impero ottomano, mentre gli armeni, vittime del genocidio, erano decisamente contro i turchi. Il 26 maggio del 1918, il Seim riconosceva delle \"\u00abdivergenze radicali sulla questione della guerra e della pace tra i popoli che avevano creato la Repubblica Indipendente Transcaucasica\u00bb\". La Georgia proclam\u00f2 per prima la sua indipendenza proprio in questo giorno, imitata dall'Azerbaigian (27 maggio) e poi dall'Armenia (28 maggio). Quest'ultima firm\u00f2 la pace con l'impero ottomano al prezzo di una perdita considerevole del suo territorio.\nPeriodo sovietico.\nDopo la fine della prima guerra mondiale e la sconfitta dell'impero ottomano, una parte del Caucaso, tra cui l'Armenia, pass\u00f2 sotto il controllo britannico e poi francese. Nel 1920, venne firmato il trattato di S\u00e8vres che defin\u00ec le frontiere dell'Armenia. Tuttavia l'insurrezione turca non tard\u00f2 a nascere, guidata da Mustafa Kemal, che rifiutava i termini del trattato. Questo movimento indipendentista riconquist\u00f2 rapidamente l'Anatolia, attaccando l'Armenia nel settembre del 1920, con il sostegno del suo nuovo alleato sovietico.\nIl 29 dicembre del 1922 la regione fu divisa: i paesi del Caucaso si unirono all'URSS sotto il nome di \"Repubblica socialista federativa sovietica transcaucasica\", mentre una grande parte dell'Armenia, come stabilito dal trattato di S\u00e8vres, si ritrov\u00f2 sotto la nuova\nbandiera della Repubblica Turca. La Repubblica transcaucasica sovietica cedette il posto nel 1936 a tre repubbliche socialiste sovietiche: le RSS di Georgia, Azerbaigian (che incorpor\u00f2 i contestati \"oblast\" di Nagorno Karabakh e Nakhichevan), Armenia.\nPost-comunismo.\nDopo la fine degli anni '80, la caduta dell'URSS e la creazione degli stati indipendenti, la regione \u00e8 stata teatro di conflitti interetnici che videro protagoniste le repubbliche dell'Azerbaigian, del Nagorno Karabakh, dell'Abcasia georgiana e dell'Ossezia del Sud. \nQuesti stati transcaucasici si sono avvicinati all'Unione europea aderendo al Consiglio d'Europa all'inizio del 2000. Nel 2005 il Consiglio dell'Unione europea ha concluso che fosse necessario includerle nella politica europea di vicinato."}
{"id": "1615366", "revid": "339392", "url": "https://it.wikipedia.org/wiki?curid=1615366", "title": "I giochi proibiti de l'Arotino Pietro", "text": ""}
{"id": "1615367", "revid": "122361361", "url": "https://it.wikipedia.org/wiki?curid=1615367", "title": "Ciscaucasia", "text": "La Ciscaucasia o Caucaso del Nord \u00e8 la parte settentrionale della regione del Caucaso compresa tra il Mar Nero e Mar Caspio (Russia europea). Il termine \u00e8 anche usato come sinonimo della regione economica del Caucaso settentrionale della Russia. Si oppone alla regione della Transcaucasia, corrispondente alla parte meridionale del Caucaso.\nGeografia.\nIl Caucaso del Nord comprende i declivi settentrionali e l'estremit\u00e0 occidentale della catena montuosa del Caucaso Maggiore, come pure una parte dei declivi meridionali a ovest, fino al fiume Psou. La regione della steppa pontico-caspica viene spesso anche definita come \"Caucaso del Nord\", perci\u00f2 il confine settentrionale della regione geografica viene generalmente considerato essere la depressione del Kuma-Many\u010d. Essa \u00e8 delimitata dal Mar d'Azov e dallo Stretto di Ker\u010d' a ovest, e dal Mar Caspio a est.\nIn base alle diverse convenzioni geografiche la gran parte della regione ciscaucasica ricadrebbe o nel continente europeo o in quello asiatico. I diversi criteri adottati nella stessa Russia pongono la Ciscaucasia sia in Asia, con la sola eccezione del territorio di Krasnodar, che nel continente europeo. Secondo una delle convenzioni adottate nella letteratura geografica occidentale, tale territorio ricadrebbe all'interno dei confini europei.\nPoliticamente, il Caucaso settentrionale (il territorio a nord della catena montuosa del Caucaso Maggiore) include le repubbliche e i territori (\"kraja\") russi del Caucaso del Nord. Come parte della Federazione Russa, la regione del Caucaso settentrionale viene inclusa nel Circondario federale meridionale ed \u00e8 costituita dal Territorio di Krasnodar, da quello di Stavropol, e dalle seguenti repubbliche costituenti, approssimativamente da ovest a est: Adighezia, Kara\u010daj-Circassia, Cabardino-Balcaria, Ossezia Settentrionale-Alania, Inguscezia, Cecenia e Daghestan.\nLa Federazione Russa esercita inoltre una forte influenza politica e militare sulle regioni transcaucasiche Abcasia e Ossezia del Sud, due repubbliche autonome autoproclamate non riconosciute dall'ONU che sono oggetto di conflitti e dispute con la Georgia.\nStoria.\nIl Caucaso settentrionale fu conquistato dalla Russia nel XIX secolo durante la guerra del Caucaso. Gran parte del Caucaso settentrionale si separ\u00f2 dalla Russia nel marzo del 1917 come Repubblica delle montagne del Caucaso settentrionale dominata dai ceceni, che approfittarono dell'instabilit\u00e0 causata dalla Rivoluzione di febbraio.\nDurante la guerra civile russa, combatterono contro le truppe dei russi bianchi al comando del generale Anton Denikin che fu poi sconfitto dall'Armata Rossa. La regione fu occupata informalmente dall'Unione Sovietica poco dopo e la repubblica fu annessa nel gennaio del 1921 come Repubblica Socialista Sovietica Autonoma delle Montagne. La repubblica fu successivamente sciolta nell'ottobre del 1924 e sostituita da una serie di Oblast e circondari autonomi.\nDopo il crollo dell'URSS il Caucaso settentrionale, come l'intera regione del Caucaso, rappresenta un'area politicamente instabile. \nFin dall'ottobre del 2007, i separatisti e i soldati del fronte caucasico condotti da Dokka Umarov e Akhmed Yevloyev hanno rivendicato tutte le regioni ciscaucasiche dalla Circassia al Mar Caspio come parte dell'emirato islamico governato dalla legge della sharia. Questo proclamato Emirato del Caucaso ha incontrato l'opposizione nella regione del Caucaso da parte degli apologeti della Repubblica cecena di Ichkeria."}
{"id": "1615368", "revid": "941513", "url": "https://it.wikipedia.org/wiki?curid=1615368", "title": "Assis (Brasile)", "text": "Assis \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615369", "revid": "1982", "url": "https://it.wikipedia.org/wiki?curid=1615369", "title": "Isola di L\u00e8sina", "text": ""}
{"id": "1615370", "revid": "121152257", "url": "https://it.wikipedia.org/wiki?curid=1615370", "title": "Remo Ruffini", "text": "Ruffini \u00e8 direttore dell'ICRANet, International Centre for Relativistic Astrophysics Network. \u00c8 inoltre presidente dell'International Centre for Relativistic Astrophysics (ICRA), direttore del Dottorato Internazionale di Astrofisica Relativistica (IRAP PhD), sponsorizzato da Erasmus Mundus. \u00c8 stato titolare della cattedra di fisica teorica presso il Dipartimento di Fisica dell'Universit\u00e0 \"La Sapienza\" di Roma dal 1978 al 2012.\nBiografia.\nNato a Briga Marittima (nell'allora provincia di Cuneo, divenuta francese dal 1947), dopo il diploma presso il Liceo Classico Gabriele D'Annunzio di Pescara ottiene la laurea nel 1966 a Roma. \u00c8 stato quindi ricercatore alla Mainz Academy of Science, di Magonza (Germania), lavorando con Pascual Jordan, poi membro dell'Institute for Advanced Studies a Princeton e, pi\u00f9 tardi, assistente ricercatore alla Princeton University. Nel 1975, \u00e8 stato visiting professor all'Universit\u00e0 di Kyoto (Giappone) e a quella di Perth (Australia Occidentale). Nel 1976 \u00e8 diventato professore ordinario di fisica teorica all'Universit\u00e0 di Catania e, due anni pi\u00f9 tardi, all'Universit\u00e0 di Roma \"La Sapienza\". Nel 1985 \u00e8 stato eletto presidente dell'International Centre for Relativistic Astrophysics (ICRA). Nel 1984 \u00e8 stato cofondatore, con Abdus Salam, dei Meeting Marcel Grossman. Ha collaborato con la NASA come membro dell'unit\u00e0 operativa per l'uso scientifico delle stazioni spaziali (1986-1990). Nel 1987 \u00e8 diventato presidente dei Meeting Italo-Coreani sull'Astrofisica Relativistica. Negli anni 1989-1993 \u00e8 stato presidente del Comitato Scientifico dell'Agenzia Spaziale Italiana. \u00c8 attualmente nel comitato di redazione di International Journal of Modern Physics D e, in passato, del Nuovo Cimento B. \u00c8 sposato con Anna Imponente e ha un figlio, Iacopo.\nIl suo lavoro teorico ha condotto al concetto di stelle bosoniche. Il suo articolo con John Wheeler ha introdotto per la prima volta in astrofisica il concetto di \"buco nero\". Con Demetrios Christodoulou ha stabilito le trasformazioni reversibili e irreversibili di un buco nero e ne ha fornito la formula per un buco nero di Kerr-Newmann dotato di carica, massa e momento angolare. Il suo lavoro ha inoltre portato all'identificazione dei primi buchi neri nella nostra galassia.\nInsieme al suo studente C. Rhoades, ha stabilito il limite assoluto pi\u00f9 alto di massa per le stelle di neutroni e, con il suo studente Robert Leach, ha utilizzato tale limite per fissare il paradigma che ha reso possibile l'identificazione del primo buco nero nella nostra galassia, Cygnus X-1, usando i dati del satellite Uhuru di Riccardo Giacconi e del suo gruppo.\nCon i suoi studenti Calzetti, Giavalisco, Song e Taraglio, ha sviluppato il ruolo delle strutture dei frattali in cosmologia.\nInsieme al suo collaboratore T. Damour, ha suggerito l'applicabilit\u00e0 del processo Heisenberg-Euler-Schwinger di creazione di coppie particella-antiparticella nella fisica dei buchi neri e identificato la diadosfera in cui questi processi avvengono. I lampi gamma (GRBs) sembrano fornire la prova fondata di tale processo di creazione in astrofisica, prioritari all'osservazione di tale fenomeno in esperimenti sulla Terra, e rappresentano la prima prova del processo di estrazione di energia dai buchi neri (the blackholic energy).\nPer i suoi contributi alla fisica dei buchi neri, Ruffini ha vinto l'Abraham Cressy Morrison Award dell'Accademia delle Scienze di New York nel 1972.\nIl giorno 1 giugno del 2021 l\u2019astrofisico Remo Ruffini, dell'International Center for Relativistic Astrophysics Network (ICRANet) - che ha sede in Italia - questo \u201cgamma ray burst\u201d, cio\u00e8 il raggio sprigionato da quel singolo buco nero. \nRuffini e i suoi colleghi studiano gi\u00e0 da tempo il processo con il quale i buchi neri producono energia in modo cos\u00ec potente, e di fatto la causa scatenante \u00e8 sempre una: il collasso di una stella, una supernova, con una massa sufficiente a far nascere un buco nero. Cercare le cause di questi processi, per\u00f2, potrebbe servire addirittura a immaginare di raccoglierla, quell\u2019energia. Se anche si trovasse un modo efficiente per intercettare e accumulare un'infinitesima frazione di quell'energia, sulla Terra alla specie umana di colpo non servirebbe nessuna altra fonte per anni. \nLibri.\n\u00c8 stato coautore di 21 opere, tra le quali:"}
{"id": "1615371", "revid": "287204", "url": "https://it.wikipedia.org/wiki?curid=1615371", "title": "Bor\u00e1", "text": "Bor\u00e1 \u00e8 un comune del Brasile nello Stato di San Paolo, parte della mesoregione di Assis e della microregione omonima. \u00c8 il pi\u00f9 piccolo comune brasiliano per numero di abitanti."}
{"id": "1615379", "revid": "287204", "url": "https://it.wikipedia.org/wiki?curid=1615379", "title": "Campos Novos Paulista", "text": "Campos Novos Paulista \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615381", "revid": "287204", "url": "https://it.wikipedia.org/wiki?curid=1615381", "title": "C\u00e2ndido Mota", "text": "C\u00e2ndido Mota \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615383", "revid": "287204", "url": "https://it.wikipedia.org/wiki?curid=1615383", "title": "Cruz\u00e1lia", "text": "Cruz\u00e1lia \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615384", "revid": "287204", "url": "https://it.wikipedia.org/wiki?curid=1615384", "title": "Flor\u00ednea", "text": "Flor\u00ednea (o anche Flor\u00ednia) \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615388", "revid": "92723", "url": "https://it.wikipedia.org/wiki?curid=1615388", "title": "Sprechgesang", "text": "Lo Sprechgesang (AFI: ), traducibile in \"canto parlato\", \u00e8 uno stile particolare di canto affermatosi con le composizioni di Arnold Sch\u00f6nberg, a loro volta maturate all'interno dell'espressionismo tedesco. Una delle composizioni pi\u00f9 importanti in cui questo stile di canto \u00e8 usato regolarmente \u00e8 il \"Pierrot Lunaire\".\nDefinizione.\nSch\u00f6nberg definisce cos\u00ec la tecnica dello \"Sprechgesang\":"}
{"id": "1615389", "revid": "287204", "url": "https://it.wikipedia.org/wiki?curid=1615389", "title": "ISO 3103", "text": "LISO 3103 \u00e8 uno standard pubblicato dall'International Organization for Standardization (comunemente indicata come ISO), che specifica il metodo standardizzato per la preparazione del t\u00e8. \u00c8 stato originariamente redatto nel 1980 come standard britannico BS 6008:1980, e quindi ripreso dalla commissione tecnica 34 dell'ISO (prodotti alimentari), sottocommissione 8 (t\u00e8).\nL'abstract definisce quanto segue:\nLo standard non intende definire l'unico metodo corretto per la preparazione del t\u00e8, bens\u00ec unicamente la documentazione del processo di infusione in modo da permettere comparazioni sensoriali, ad esempio durante le valutazioni organolettiche del prodotto o nella definizione del profilo organolettico di un determinato tipo di t\u00e8. Un esempio di test simili \u00e8 quello ad esempio per stabilire quale miscela di t\u00e8 scegliere per una particolare miscela al fine di mantenerne costanti i parametri, indipendentemente dalle variabili di cui il prodotto risente a seconda dei periodo di raccolto.\nQuesto lavoro ha vinto il premio Ig Nobel per la letteratura nel 1999.\nStandard concorrenti.\nNel 2003, la Royal Society of Chemistry ha pubblicato un articolo intitolato \"Come preparare una perfetta tazza di t\u00e8\".\nStandard correlati.\nAltre norme ISO definiscono le metodiche di indagine del t\u00e8 sui contenuti dei principali costituenti del t\u00e8. Esse sono:\nAltre norme correlate direttamente e indirettamente alla norma ISO 3103 sono rintracciabili sul sito di Amazon&lt;ref name=\"urlAmazon.com: ISO TC 34/SC 8: Books\"&gt;&lt;/ref&gt;.\nBibliografia.\nMultiple. Distributed through American National Standards Institute (ANSI) (August 23, 2007) ASIN B000Y2SUOM"}
{"id": "1615392", "revid": "775372", "url": "https://it.wikipedia.org/wiki?curid=1615392", "title": "STANAG", "text": "STANAG \u00e8 l'abbreviazione NATO di \"Standardization Agreement\" (in lingua inglese: \u00abaccordo sulle norme\u00bb): una convenzione che stabilisce processi, termini e condizioni per equipaggiamenti o procedure tecniche in ambito militare tra i paesi membri dell'alleanza.\nCaratteristiche.\nCiascuno stato aderente al patto Atlantico ratifica ogni STANAG e lo rende operativo nelle proprie strutture e \"comunit\u00e0\" militari. Lo scopo di tutto ci\u00f2 \u00e8 garantire l'uniformit\u00e0 delle procedure comuni sul piano operativo, amministrativo e logistico, in modo che ciascun apparato militare nazionale possa, all'occorrenza, fare affidamento sulle analoghe organizzazioni alleate. I vari STANAG costituiscono altres\u00ec la base per l'interoperabilit\u00e0 tecnica tra una multiforme variet\u00e0 di sistemi di comunicazione e di informazione (\"Communication and Information Systems\" - CIS) essenziali per le operazioni della NATO e dei singoli stati partecipanti.\nContenuto.\nGli STANAG sono pubblicati in inglese e in francese (le due lingue ufficiali della NATO) dalla \"NATO Standardization Agency\" sita in Bruxelles.\nTra le centinaia di \"standardization agreement\" (attualmente quasi 1300), vi sono quelle sul calibro delle munizioni delle armi portatili, la notazione cartografica, le procedure nelle comunicazioni, i gradi militari e la classificazione dei ponti."}
{"id": "1615393", "revid": "104458", "url": "https://it.wikipedia.org/wiki?curid=1615393", "title": "Josef Strobl", "text": "Biografia.\nStagioni 1992-1996.\nStrobl, originario di Holzgau, debutt\u00f2 in campo internazionale ai Mondiali juniores di Maribor 1992, dove vinse la medaglia d'argento sia nella discesa libera, sia nel supergigante. L'anno dopo, nella rassegna iridata giovanile di Montecampione/Colere, increment\u00f2 il suo palmar\u00e8s aggiudicandosi la medaglia d'oro nello slalom gigante, quella d'argento nella discesa libera e quella di bronzo nel supergigante e nella combinata.\nIl 27 marzo 1993 ottenne il primo piazzamento di rilievo in Coppa del Mondo (17\u00ba nello slalom gigante di \u00c5re), mentre il 1\u00ba settembre 1994 colse il suo primo podio in Coppa Europa (3\u00ba nel supergigante di Sankt Moritz). Nella stessa stagione, il 16 dicembre, fu protagonista di una clamorosa vittoria nella discesa libera di Coppa del Mondo disputata a Val-d'Isere: partito con il pettorale numero 61, scalz\u00f2 il francese Luc Alphand e il connazionale G\u00fcnther Mader che al momento della sua discesa si trovavano al primo e al secondo posto. Fu quello il primo successo, nonch\u00e9 primo podio, di Strobl nel massimo circuito internazionale.\nStagioni 1997-2006.\nAi Mondiali di Sestriere 1997, sua prima presenza iridata, fu 5\u00ba nel supergigante e non concluse la discesa libera. In quella stagione in Coppa del Mondo chiuse al 3\u00ba posto nella classifica generale e al 2\u00ba in quella di supergigante (a 18 punti dal vincitore Alphand), dopo aver conquistato 5 podi, con 2 vittorie. Il 12 febbraio 2000 ottenne a Sankt Anton am Arlberg la sua ultima vittoria in Coppa del Mondo, in supergigante; anche in quella stagione fu 3\u00ba nella classifica generale e inoltre si classific\u00f2 al 3\u00ba in quella di discesa libera, anche in questo caso con 5 podi complessivi e 2 vittorie (oltre a quella di Sankt Anton am Arlberg, anche quella nella classica discesa libera disputata sulla Lauberhorn di Wengen). Nella stagione seguente prese parte per l'ultima volta ai Campionati mondiali, disputatisi quell'anno nella medesima localit\u00e0 dove aveva vinto la sua ultima gara di Coppa del Mondo, e si piazz\u00f2 7\u00ba nel supergigante.\nIl 21 dicembre 2002 ottenne sulla Saslong della Val Gardena il suo ultimo podio in Coppa del Mondo (3\u00ba in discesa libera), mentre il 28 gennaio 2004 a Tarvisio vinse la sua ultima gara in Coppa Europa, ancora una discesa libera. L'11 marzo successivo, in Sierra Nevada, ottenne in supergigante il suo ultimo podio nel circuito continentale (2\u00ba). Si conged\u00f2 dal Circo bianco in occasione della supercombinata di Coppa del Mondo disputata a Chamonix il 3 febbraio 2006, senza concluderla; durante le sue ultime due stagioni agonistiche aveva gareggiato per la nazionale slovena.\nBilancio della carriera.\nSpecialista delle prove veloci, fu uno dei componenti della forte squadra austriaca che domin\u00f2 la Coppa del Mondo sia negli anni novanta sia nei primi anni del decennio successivo. Pur non riuscendo a eguagliare in vittorie i compagni di squadra, in primis Hermann Maier e Stephan Eberharter, conquist\u00f2 comunque sette successi in Coppa del Mondo: tre in discesa libera, due in supergigante, uno in slalom gigante e uno in slalom parallelo. Non ottenne invece medaglie in occasione dei Campionati mondiali disputati, mentre non prese mai parte a Giochi olimpici invernali.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nPR = slalom parallelo\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "1615394", "revid": "729019", "url": "https://it.wikipedia.org/wiki?curid=1615394", "title": "Assedio di Granville", "text": "L'assedio di Granville \u00e8 stata una battaglia delle Guerre di Vandea, avvenuta il 14 novembre 1793, a Granville, combattuta tra l'esercito repubblicano francese e l'Esercito cattolico e reale.\nAntefatti.\nI vandeani ricevettero una lettera dal ministro scozzese Henry Dundas, che gli conferm\u00f2 che il Regno di Gran Bretagna \u00e8 pronto ad aiutare l'esercito vandeano se questi riescono ad occupare un porto che possa ospitare la marina inglese. Nel frattempo arriv\u00f2 dall'Inghilterra un altro emissario Louis de La Haye-Saint-Hilaire che a nome degli emigrati francesi consegn\u00f2 un messaggio del generale Guy-Ambroise, marchese di Dresnay, che si \u00e8 era stabilito nell'isola di Jersey dal 1791, in cui inform\u00f2 i vandeani che aveva un esercito di emigrati nell'isola e che gli inglesi si erano rifiutati di unirsi a lui, dato che preferivano occupare un porto sulla costa francese, conquistato dai vandeani.\nI generali vandeani non potevano rifiutare l'assistenza britannica, quindi decisero in un primo momento di marciare su Saint-Malo, ma poi l'arrivo di due nuovi ufficiali del consiglio vandeano fece cambiare i piani. Il primo di essi era Charles Bougon-Langrais, amico di Charlotte Corday, repubblicano ma girondino, che partecip\u00f2 alle rivolte federaliste. Catturato dai vandeani, che lo ritennero una spia non venne fucilato per l'intervento di Antoine de Talmont che gli diede fiducia. Il secondo era D'Obenheim, un ufficiale del genio anche lui federalista, che prese parte alla difesa di Foug\u00e8res, dove fu catturato dai vandeani, ma era un vecchio amico e compagno d'armi di Bernard de Marigny che garant\u00ec per lui.\nBougon consigli\u00f2 ai vandeani di attaccare Cherbourg, che era protetto solo da attacchi provenienti dal mare e aveva poche difese per contrastare un attacco da terra, e questa sua proposta fu sostenuta anche da Talmont. D'Obenheim invece propose di marciare su Granville, citt\u00e0 che conosceva alla perfezione perch\u00e9 lui stesso prese parte alla costruzione delle sue difese. Henri de La Rochejaquelein approv\u00f2 questo piano e alla fine si decise di attaccare Granville.\nL'8 novembre, dopo quattro giorni di riposo, l'esercito vandeano, forte di 30.000 uomini si inizi\u00f2 a muovere verso Granville, lasciando negli ospedali di Foug\u00e8res tutti i feriti gravi. I soldati vandeani non erano molto entusiasti di allontanarsi cos\u00ec tanto dalla Vandea, Stofflet infatti, non essendo d'accordo con questo piano, si port\u00f2 con l'avanguardia in direzione di Rennes, attraversando la citt\u00e0 senza incontrare resistenza, ma il resto del suo esercito non lo aveva seguito e, temendo di rimanere isolato, fu costretto a tornare indietro e raggiunse il grosso dell'esercito a Antrain.\nIl 10 novembre l'esercito vandeano entr\u00f2 a Dol-de-Bretagne e l'11 novembre occup\u00f2 Pontorson, lasciando sul posto il generale Fran\u00e7ois de Lyrot per proteggere le retrovie da un possibile attacco delle truppe repubblicane dell'esercito delle coste di Brest e dall'esercito dell'Ovest che si unirono a Rennes. Il 13 novembre l'esercito vandeano entr\u00f2 a Avranches, lasciando l\u00ec le loro donne, i bambini, gli anziani e i sacerdoti, protetti dalle truppe di Charles de Royrand, Jacques de La Fleuriais e Rostaing.\nNel frattempo il generale Henri Forestier lanci\u00f2 un attacco con pochi cavalieri su Mont-Saint-Michel, riuscendo a conquistarlo e liberando 300 sacerdoti refrattari che erano l\u00ec detenuti; di questi tuttavia solo 60 accettarono di fuggire con loro, gli altri preferirono rimanere l\u00ec per paura delle possibili rappresaglie.\nLa battaglia.\nIl 14 novembre 25.000 vandeani si presentarono davanti Granville. La citt\u00e0 era difesa da 5.500 uomini comandati da generali Peyre e Vachot e dal rappresentante in missione Jean-Baptiste Le Carpentier.\nI generali vandeani fecero inviare tramite due prigionieri repubblicani una lettera di resa, ma non ricevettero alcuna risposta se non un'ora pi\u00f9 tardi, ma dal fuoco d'artiglieria. La fanteria vandeana fece partire l'attacco guadagnando la borgata Saint-Antoine che i repubblicani avevano evacuato: questi ultimi infatti si erano tutti andati a rifugiare nel castello. I vandeani non riuscirono ad entrare nella fortezza, perch\u00e9 non avevano armi d'assedio ad eccezione di alcune scale che per\u00f2 erano troppo corte.\nI combattimenti cessarono con il calar della notte e i vandeani si ritirarono nelle case di periferia. I repubblicani tuttavia temevano che i loro avversari avrebbero tentato un attacco notturno cos\u00ec pensarono di creare un diversivo che non gli avrebbe permesso l'attacco: un piccolo gruppo di soldati fu inviato di nascosto fuori dalla fortezza e, approfittando dell'oscurit\u00e0, appicc\u00f2 vari incendi nelle case in cui si trovavano i vandeani. La rapida diffusione del fuoco costrinse i vandeani a scappare in fretta da quella zona e gli stessi repubblicani dovettero far fronte all'incendio che si era propagato anche nelle zone pi\u00f9 centrali della citt\u00e0.\nLa mattina seguente, i vandeani tentarono un secondo assalto guidati da Henri de La Rochejaquelein approfittando della bassa marea. Si divisero in due gruppi e circondarono le fortificazioni. Il primo gruppo, il pi\u00f9 grande, attacc\u00f2 la muraglia, il secondo prese i repubblicani alle spalle passando per la spiaggia. Tuttavia entrambi i gruppi furono rallentati da due piccole cannoniere repubblicane provenienti da Saint-Malo, che erano appena arrivate in rinforzi, sebbene un piccolo gruppo di chouan comandato da Aim\u00e9 Picquet du Boisguy e Jean-Louis Treton riusc\u00ec a entrare nella fortezza. Alla fine per\u00f2 alcuni soldati vandeani si fecero prendere dal panico e si diedero alla fuga, il panico fin\u00ec per diffondersi anche nel resto dell'esercito e l'assedio di Granville fu tolto.\nLa rabbia dei vandeani fu rivolta contro gli inglesi, che non erano arrivati in supporto, l'isola di Jersey era vicina e i vandeani credevano che gli inglesi sarebbero accorsi in loro aiuto appena avrebbero sentito i cannoneggiamenti. In realt\u00e0 a Jersey, la flotta britannica comandata da Francis Rawdon-Hastings era pronta ad intervenire ma non fu informata che i vandeani avevano preso d'assedio Granville, cosa che venne a sapere solo nelle settimane successive, per questo non accorse in loro aiuto.\nDurante la ritirata verso Avranches, i vandeani furono inseguiti dai repubblicani che riuscirono ad ucciderne diverse centinaia.\nLe conseguenze.\nHenri de La Rochejaquelein, nonostante la sconfitta non si arrese. Arrivato a Avranches, decise di marciare su Cherbourg. Dopo aver riunito un'avanguardia di 1.000 uomini prese Villedieu-les-Po\u00eales, che non era difesa dalle truppe repubblicane e che presero senza combattere, anche se gli abitanti non li accolsero favorevolmente e li fecero oggetto di lanci di pietre.\nIl grosso dell'esercito, rimase per\u00f2 a Avranches, anche perch\u00e9 si rifiutarono di continuare ad andare ancora pi\u00f9 a nord e dopo le esortazioni di padre Rabin, decisero di invertire la marcia verso sud, con l'intenzione di tornare in Vandea. La Rochejaquelein assecond\u00f2 quindi la volont\u00e0 dei suoi uomini e mosse verso sud, venendo tuttavia fermato a Pontorson dalle truppe repubblicane con cui si scontr\u00f2 in battaglia.\nNel frattempo, d'Obenheim disert\u00f2 durante la ritirata e si arruol\u00f2 nell'esercito repubblicano, ormai non c'erano pi\u00f9 dubbi sul fatto che propose di attaccare Granville, troppo ben difesa per essere conquistata, per favorire i repubblicani che, come aveva previsto, riuscirono a sconfiggere i vandeani."}
{"id": "1615396", "revid": "287204", "url": "https://it.wikipedia.org/wiki?curid=1615396", "title": "Ibirarema", "text": "Ibirarema \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615397", "revid": "767487", "url": "https://it.wikipedia.org/wiki?curid=1615397", "title": "Gli uomini e le donne sono uguali", "text": "Gli uomini e le donne sono uguali \u00e8 un brano di Cesare Cremonini. \u00c8 il primo singolo da solista del cantante bolognese dopo lo scioglimento dei L\u00f9napop ed anticipa l'uscita dell'album \"Bag\u00f9s\".\nIl brano tratta il tema dei rapporti uomo-donna e, secondo Cremonini\nCremonini definisce inoltre il brano un \"corpo estraneo\" in \"\"Bag\u00f9s\", considerandolo del tutto diverso dallo stile del disco, tracciando un parallelo con quello che era \"50 Special\" rispetto a \"...Squ\u00e9rez?\"\".\nIl singolo.\nIl singolo del brano, uscito nei negozi il 30 agosto 2002 \u00e8 entrato in classifica direttamente all'ottava posizione per rimanervi per 12 settimane.\nIl singolo contiene anche \"Gli uomini e le donne sono tranquilli\", una versione lounge del brano \"Gli uomini e le donne sono uguali\" (di cui vengono mantenuti la melodia principale ed alcuni passaggi cantati) e \"Verrei\", rifacimento del brano \"Vorrei\" (contenuto nell'album \"...Squ\u00e9rez?\") ricantato in chiave jazz con la partecipazione al sassofono di Chicco Montefiori dei Montefiori Cocktail."}
{"id": "1615398", "revid": "287204", "url": "https://it.wikipedia.org/wiki?curid=1615398", "title": "Iep\u00ea", "text": "Iep\u00ea \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615402", "revid": "175595", "url": "https://it.wikipedia.org/wiki?curid=1615402", "title": "White noise", "text": ""}
{"id": "1615403", "revid": "287204", "url": "https://it.wikipedia.org/wiki?curid=1615403", "title": "Lut\u00e9cia", "text": "Lut\u00e9cia \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615405", "revid": "287204", "url": "https://it.wikipedia.org/wiki?curid=1615405", "title": "Maraca\u00ed", "text": "Maraca\u00ed \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615406", "revid": "1573940", "url": "https://it.wikipedia.org/wiki?curid=1615406", "title": "Arachnanthus", "text": "Arachnanthus \u00e8 un genere di antozoi della famiglia Arachnactidae.\nTassonomia.\nComprende le seguenti specie:"}
{"id": "1615407", "revid": "767487", "url": "https://it.wikipedia.org/wiki?curid=1615407", "title": "Give Me Ed... 'til I'm Dead Tour &amp; Dance of Death World Tour", "text": "Il Give Me Ed... 'til I'm Dead Tour e il Dance Of Death World Tour sono stati due tour della band heavy metal Iron Maiden.\nTour.\nTenutisi tra il 23 maggio e il 30 agosto 2003 (\"Give Me Ed... 'til I'm Dead Tour\") e poi tra il 19 ottobre 2003 e l'8 febbraio 2004 (\"Dance of Death World Tour\"), avevano lo scopo di promuovere il tredicesimo album in studio della band, \"Dance of Death\". Il singolo \"Wildest Dreams\" fu perci\u00f2 presentato in anteprima durante gli show del \"Give Me Ed... 'Til I'm Dead Tour\".\nGli Iron Maiden furono headliner della prima edizione del Download Festival al Donington Park.\nDate cancellate e avvenimenti.\nIl \"Dance of Death World Tour\" fu soggetto alla cancellazione e riprogrammazione di tre date a causa di un'influenza e laringite che colp\u00ec il cantante Bruce Dickinson. Inoltre, uno spettatore vers\u00f2 un bicchiere di birra sul mixer durante il secondo show a New York, causandone la conclusione anticipata. L'ultimo show del tour fu inoltre cancellato a causa di alcuni problemi con la programmazione.\nLa data di Dortmund del 24 novembre fu filmata e registrata per la produzione dell'ottavo album dal vivo della band, \"Death on the Road\".\nGruppi di supporto.\nI gruppi di supporto del tour furono Stray, Murderdolls, Arch Enemy, Funeral for a Friend, Dio e Mot\u00f6rhead."}
{"id": "1615408", "revid": "287204", "url": "https://it.wikipedia.org/wiki?curid=1615408", "title": "Nantes (San Paolo)", "text": "Nantes \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615413", "revid": "123202395", "url": "https://it.wikipedia.org/wiki?curid=1615413", "title": "Mayday", "text": "Mayday () \u00e8 un segnale utilizzato in radiofonia, da parte di un'imbarcazione o di un velivolo, per indicare un'immediata necessit\u00e0 di aiuto. Il segnale internazionale di richiesta d'aiuto consiste nell'enunciazione della parola \"mayday\", la cui origine \u00e8 da riscontrarsi nell'espressione francese \u00abvenez m'aider!\u00bb (venite ad aiutarmi).\nOrigine e uso.\nTale espressione fu proposta nel 1923 da Frederick Stanley Mockford presso l'aeroporto di Croydon (Londra), come deformazione anglofona dell'espressione francese \"m'aider\" per esser meglio compresa anche dai non francofoni, ed \u00e8 in utilizzo dal 1927.\nIn caso d'emergenza, la trasmissione di questo particolare segnale \u00e8 allo scopo di assicurare riconoscimento alla chiamata radiotelefonica d'emergenza da stazioni di ogni nazionalit\u00e0. La parola-chiave \"mayday\" va usata solo a bordo di un'imbarcazione o di un velivolo in immediato pericolo di naufragio, di collisione e comunque in tutti i casi in cui sussista pericolo immediato di morte.\nIn ambiente marino il canale radio VHF utilizzato per le chiamate di soccorso \u00e8 il canale 16.\nEsempio di una richiesta di soccorso: \"\u00abMAYDAY, MAYDAY, MAYDAY, qui imbarcazione AZZURRA, alfa zulu zulu uniform romeo romeo alfa. Chiedo soccorso per falla su scafo. Nostra posizione 44\u00b0 09' 23.64\" latitudine Nord, 13\u00b0 55' 20.59\" longitudine Est.\u00bb\"\nAltre espressioni per la richiesta di aiuto.\nMayday Relay.\nIl mayday relay \u00e8 una richiesta di soccorso grave ma indiretto, ovvero quando si fa da tramite per chi ha effettivamente bisogno di aiuto.\nPu\u00f2 accadere infatti che chi \u00e8 nella stretta necessit\u00e0 di lanciare un mayday sia per qualche motivo impossibilitato a farlo, per esempio a causa della rottura dell'apparato radio VHF, per la poca portata dell'apparato stesso oppure perch\u00e9 coperti da qualche isola che blocca l'invio del segnale.\nIn questo caso, ad esempio, una piccola imbarcazione con un VHF portatile che diffonde segnali nel raggio di 5 miglia pu\u00f2 lanciare un mayday che potrebbe non essere captato dalle capitanerie di porto, fuori dal raggio di azione del trasmettitore. Una nave di passaggio, sentendo il mayday con apparati radio pi\u00f9 potenti, pu\u00f2 per\u00f2 fare da \"ponte\" e diffondere il mayday proprio attraverso un \"mayday relay\". \nEsempio: \"\u00abMAYDAY RELAY, MAYDAY RELAY, MAYDAY RELAY, qui nave ASTRA, alfa sierra tango romeo alfa, trasmettiamo richiesta di soccorso di imbarcazione AZZURRA, alfa zulu zulu uniform romeo romeo alfa, per falla su scafo. Loro posizione 44\u00b0 09' 23.64\" latitudine Nord, 13\u00b0 55' 20.59\" longitudine Est.\u00bb\"\nSecurit\u00e9.\nIl termine securit\u00e9 \u00e8 utilizzato per trasmettere informazioni utili a terzi, al fine di segnalare possibili cause di pericolo.\nVengono segnalate con questo sistema tutte quelle situazioni che potrebbero generare danni ad altri velivoli o ad altre imbarcazioni, come ad esempio relitti, onde anomale, tempeste improvvise oppure oggetti alla deriva come grossi tronchi o container galleggianti.\nEsempio: \"\u00abSECURIT\u00c9, SECURIT\u00c9, SECURIT\u00c9, qui imbarcazione AZZURRA, alfa zulu zulu uniform romeo romeo alfa. Avvistiamo grosso tronco galleggiante alla deriva in posizione 44\u00b0 09' 23.64\" latitudine Nord, 13\u00b0 55' 20.59\" longitudine Est\u00bb\"\nPan Pan.\nLa formula pan pan (dal francese \"panne\") si usa per richiedere un soccorso urgente ma non di pericolo, a seguito di situazione non grave e in cui non vi sia pericolo di vita imminente, come ad esempio la richiesta di un rimorchio a causa dell'esaurimento di carburante.\nEsempio: \"\u00abPAN PAN, PAN PAN, PAN PAN, qui imbarcazione AZZURRA, alfa zulu zulu uniform romeo romeo alfa. Richiesta di rimorchio in porto pi\u00f9 vicino causa esaurimento carburante. Nostra posizione 44\u00b0 09' 23.64\" latitudine Nord, 13\u00b0 55' 20.59\" longitudine Est\u00bb\""}
{"id": "1615414", "revid": "287204", "url": "https://it.wikipedia.org/wiki?curid=1615414", "title": "Palmital (San Paolo)", "text": "Palmital \u00e8 un comune del Brasile nello Stato di San Paolo, parte della mesoregione di Assis e della microregione omonima.\nLa sua popolazione \u00e8 di 21 186 abitanti in una superficie di 548 km\u00b2. La sua altitudine \u00e8 di 508 m.\nLa sua economia \u00e8 basata sull'agricoltura e l'allevamento del bestiame.\nDal 1914 fino al 2002 era collegata a San Paolo con la ferrovia Sorocabana, attualmente abbandonata."}
{"id": "1615415", "revid": "175733", "url": "https://it.wikipedia.org/wiki?curid=1615415", "title": "Dositeo (maestro gnostico)", "text": ""}
{"id": "1615419", "revid": "1534511", "url": "https://it.wikipedia.org/wiki?curid=1615419", "title": "Episodi di Star Trek (serie televisiva) (terza stagione)", "text": "Questa voce contiene gli episodi della terza stagione della serie TV Star Trek. Accanto all'ordinamento secondo la prima trasmissione televisiva, quello in base al numero di produzione ufficiale dell'episodio.\nOperazione cervello.\nTrama.\nIl cervello di Spock viene sottratto da una donna materializzatasi sul ponte dell\"Enterprise\"; seguendo le sue tracce, l'equipaggio si mette alla sua ricerca su un pianeta ghiacciato abitato da una specie primitiva, dove Kirk e McCoy scoprono una base sotterranea abitata da una popolazione di sole donne.\nIncidente all'Enterprise.\nTrama.\nSotto un apparente grave stress, Kirk comanda di dirigere verso lo spazio romulano, dove l\"Enterprise\" viene circondata. La comandante romulana convoca Kirk e Spock sulla sua nave per metterli sotto processo, e incarcera Kirk; apparentemente morto, questi viene rimandato sull\"Enterprise\", dove il dottore lo maschera da romulano, in modo da potersi introdurre nella nave nemica e rubare il loro dispositivo di occultamento, secondo il piano preparato in anticipo dalla Flotta Stellare e ignoto anche agli ufficiali della nave.\nIl paradiso perduto.\nTrama.\nUn remoto pianeta, abitato da un popolo molto simile a quello degli indiani d'America, \u00e8 minacciato da un asteroide in rotta di collisione. Prima di tentare di deviarlo, Kirk, Spock e McCoy scendono sul pianeta, dove il capitano si smarrisce e perde la memoria. Mentre l\"Enterprise\" tenta la deviazione, senza riuscirci, Kirk viene trovato e accolto dalla trib\u00f9, dai quali \u00e8 considerato un dio, e si sposa.\nSul pianeta Triacon.\nTrama.\nL\"Enterprise\" scopre che gli unici superstiti di una colonia terrestre sono cinque bambini, che tuttavia non sembrano minimamente scossi dalla morte dei loro genitori, apparentemente suicidatisi. Mentre la nave li trasporta verso una colonia spaziale, i bambini, guidati da una misteriosa entit\u00e0, tentano di prenderne il controllo.\nLa bellezza \u00e8 verit\u00e0?\nTrama.\nL\"Enterprise\" \u00e8 incaricata di riportare sul proprio pianeta d'origine un medusano, una specie di grande intelligenza molto evoluta, ma alla cui vista qualunque essere umano impazzisce se non dotato di speciali occhiali protettivi. Per tenere i contatti col mondo esterno si serve della dottoressa Miranda Jones, di cui Lawrence Marvick, un altro dei passeggeri, \u00e8 geloso. Nel tentativo di uccidere l'ambasciatore, Marvick impazzisce, spingendo la nave fuori rotta e in posizione sconosciuta. Per ritornare indietro Spock tenta una fusione con l'ambasciatore, ma nel momento del distacco lo guarda senza protezione, finendo in coma.\nLo spettro di una pistola.\nTrama.\nL\"Enterprise\", ricevuto l'ordine di contattare i melkotiani, entra nel loro spazio ignorando una boa che intima all'equipaggio di non oltrepassarla. In risposta i melkotiani trasportano Kirk, Spock, McCoy, Scott e Chekov in una riproduzione di una cittadina del vecchio West in cui dovranno ripetere la famosa sfida dell'OK Corral nei panni dei perdenti, i Clanton.\nLa forza dell'odio.\nTrama.\nL\"Enterprise\" e un vascello klingon s'incontrano nei pressi di Beta XII-Alfa. Kirk e i suoi sono convinti che tutti i coloni di quel pianeta siano stati uccisi dai klingon e questi credono che l\"Enterprise\" abbia danneggiato la loro nave; saliti a bordo come prigionieri, i klingon riescono a liberarsi grazie all'improvvisa trasformazione di alcuni oggetti in spade. Tra i federali e i klingon inizia lo scontro per il controllo della nave, ma Kirk sospetta che dietro vi sia l'opera di un'entit\u00e0 aliena.\nHo toccato il cielo.\nTrama.\nL\"Enterprise\" viene attaccata da missili che provengono da Yonada, un asteroide-astronave abitato da alcuni superstiti del sistema fabriniano, che per\u00f2 \u00e8 in rotta di collisione con un pianeta. Kirk, Spock e McCoy sbarcano per correggerne la rotta, ma trovano una popolazione all'oscuro della propria situazione, controllata da un misterioso essere, che non crede alle loro parole. McCoy, che ha contratto una malattia mortale, s'innamora della sacerdotessa Natira, decidendo di restare sull'asteroide per sposarla e passarvi la parte finale della propria vita.\nLa ragnatela tholiana.\nTrama.\nL\"Enterprise\" trova la \"Defiant\" alla deriva in un quadrante inesplorato. Dopo esserne saliti a bordo, Kirk, Spock, McCoy e Chekov scoprono che l'equipaggio \u00e8 morto e la nave sta smaterializzandosi verso un'altra dimensione. Kirk non fa in tempo a risalire a bordo e scompare con la \"Defiant\"; mentre l'equipaggio aspetta che ricompaia per poterlo riportare a bordo due navi tholiane, rivendicando la loro sovranit\u00e0 sulla zona, prima immobilizzano l\"Enterprise\" e poi iniziano a costruire attorno ad essa una sorta di ragnatela per impedirne la fuga, portando Spock e McCoy a scontrarsi sulla strategia da seguire.\nUmiliati per forza maggiore.\nTrama.\nIn seguito ad una chiamata di emergenza, Kirk, Spock e McCoy scendono su Platonius, dove vive una comunit\u00e0 di seguaci di Platone con forti poteri psicocinetici il cui capo, Parmen, necessita di cure mediche. Una volta ristabilitosi, per\u00f2, Parmen vuole che McCoy rimanga sul pianeta per assisterlo, e costringe con i suoi poteri gli altri ad umiliarsi per divertirlo, come gi\u00e0 fa l'unico del gruppo che non ha poteri, Alexander.\nVelocit\u00e0 luce.\nTrama.\nIn seguito ad una chiamata di emergenza su Scalos, una squadra di sbarco scende e trova una splendida citt\u00e0 senza alcuna forma di vita. Improvvisamente, un componente della squadra scompare e la stessa sorte, una volta risalito a bordo, tocca a Kirk, il cui metabolismo \u00e8 stato in realt\u00e0 accelerato per portarlo al livello degli scalosiani, che hanno bisogno di lui per riprodursi.\nIl diritto di sopravvivere.\nTrama.\nInvestigando sulla scomparsa del dottor Ozaba e del dottor Linke in un sistema in procinto di essere distrutto da una stella, Kirk, Spock e McCoy vengono rapiti da due Viani. L'unica altra forma di vita presente \u00e8 Gemma, una giovane donna muta che sembra avere il potere di curare le ferite altrui trasferendole sul proprio corpo. I due Viani sembrano voler usare i terrestri come cavie.\nElena di Troia.\nTrama.\nPer garantire la pace tra i pianeti di Elas e Troyius del sistema Tellum, \u00e8 stato combinato un matrimonio tra due membri di alto rango dei rispettivi governi. L\"Enterprise\" deve portare su Troyius Elaan, una donna altera e violenta che rifiuta di essere istruita sui costumi del pianeta in cui si deve recare. Una delle sue guardie, inoltre, \u00e8 una spia dei klingon, e riesce a disabilitare parte dei motori della nave, mentre una loro nave si prepara ad attaccare.\nIl sogno di un folle.\nTrama.\nScesi su una prigione per criminali insani di mente per consegnare un nuovo tipo di farmaco che potrebbe accelerare la loro riabilitazione, Kirk e Spock vengono imprigionati da uno dei criminali ospitati, un ex capitano della Flotta Stellare che progetta di prendere il controllo dell\"Enterprise\" e con essa di conquistare la galassia per s\u00e9 e gli altri prigionieri.\nSia questa l'ultima battaglia.\nTrama.\nGiungendo a bordo dell\"Enterprise\" con una navetta rubata ad una base stellare, Lokai, un alieno dal volto mezzo bianco e mezzo nero, chiede protezione. Poco tempo dopo, anche Bele, suo inseguitore e suo simile, arriva a bordo, chiedendo di poterlo arrestare e trasportare su Cheron, il loro pianeta. Mentre Bele arriva a sabotare la missione dell\"Enterprise\" per poter incarcerare prima Lokai, i due spiegano che l'inseguimento, che dura da 50.000 anni, ha motivi razziali.\nIl marchio di Gideon.\nTrama.\nMentre Kirk sta per scendere su Gideon, un pianeta con dei forti (ma nascosti) problemi di sovrappopolazione, per trattare il suo ingresso nella Federazione, un apparente guasto del teletrasporto lo porta a bordo di un\"Enterprise\" totalmente vuota, eccetto per la presenza di Odona, una giovane donna.\nUn pianeta ostile.\nTrama.\nDurante l'esplorazione di un pianeta che sembra avere solo poche migliaia di anni e non ospitare alcuna forma di vita, gli ufficiali dell\"Enterprise\" incontrano una donna capace di distruggere le cellule del corpo umano con un semplice tocco. Nel frattempo l'astronave \u00e8 stata inspiegabilmente trasportata a centinaia di anni luce di distanza.\nLe speranze di Zetar.\nTrama.\nIn rotta per il planetoide-database di Memory Alfa, l\"Enterprise\" incontra una strana tempesta di energia, che in seguito si dirige verso il planetoide, devastandolo. La tempesta \u00e8 in realt\u00e0 una mente collettiva formata dalle emozioni degli ultimi Zetariani che, spostatasi sull\"Enterprise\", entra nel corpo del tenente Mira Romaine, di cui Scott \u00e8 innamorato.\nRequiem per Matusalemme.\nTrama.\nA causa di un'epidemia di febbre rigeliana a bordo dell\"Enterprise\", Kirk, Spock e McCoy scendono su un pianeta per cercare l'unico antidoto per quella malattia; qui trovano Flint, un umano che sembra aver vissuto sulla Terra secoli addietro, e la sua protetta Rayna Kapec, di cui Kirk s'innamora.\nViaggio verso Eden.\nTrama.\nL\"Enterprise\" trova l\"Aurora\", una navetta rubata, e, poco prima che esploda, riesce a trarre a bordo i passeggeri, che si rivelano essere una sorta di hippy spaziali in cerca del mitico pianeta Eden. Appena se ne presenta l'occasione, questo gruppo di persone, guidati da un brillante scienziato non pi\u00f9 sano di mente, s'impossessa dell\"Enterprise\" e punta verso un pianeta che loro credono essere l'Eden.\nUna citt\u00e0 tra le nuvole.\nTrama.\nSu Ardana per caricare una consegna di zeenite per salvare la vegetazione di un altro pianeta, Kirk e Spock sono costretti ad aspettare il minerale sulla citt\u00e0 sospesa di Stratos, poich\u00e9 i minatori, chiamati \"trogloditi\", considerati inferiori dagli abitanti della citt\u00e0, hanno sequestrato il carico per rivendicare la parit\u00e0 sociale.\nSfida all'ultimo sangue.\nTrama.\nOrbitando attorno ad Excalbia, l\"Enterprise\" riceve una trasmissione da Abraham Lincoln, che chiede di salire a bordo e in seguito invita Kirk e Spock a scendere sul pianeta. Qui una creatura di roccia li informa che sono stati scelti per una sfida tra il bene e il male (per permettergli di studiarli) in cui i \u00abbuoni\u00bb sono rappresentati da Kirk, Spock, Lincoln e Surak, mentre i \u00abcattivi\u00bb da Zora, Gengis Khan, Kahless e il Colonnello Green.\nUn tuffo nel passato.\nTrama.\nL\"Enterprise\" \u00e8 in orbita intorno a Sarpeidon, unico pianeta della stella Beta Niobe, in procinto di divenire una nova, che misteriosamente sembra essere gi\u00e0 privo di vita. Kirk, Spock e McCoy scendono sul pianeta dove incontrano diverse copie del bibliotecario Atoz che li crede indigeni. Accidentalmente i tre varcano una porta del tempo e si ritrovano catapultati nel passato di Sarpeidon. Kirk finisce in un periodo dominato dall'ignoranza, la superstizione e l'inquisizione e, accusato di stregoneria, \u00e8 incarcerato, mentre Spock e McCoy vengono trasportati nell'era glaciale di 5000 anni prima, ove vengono salvati dal gelo da Zarabeth, una donna che un tiranno aveva confinato in quel periodo tempo addietro. I tre deducono che gli abitanti di Sarpeidon si erano rifugiati nel passato del pianeta per sfuggire all'imminente esplosione stellare. McCoy, dopo aver rischiato di morire assiderato, apprende da Spock, invaghito di Zarabeth, che la \"Atavachron\", la macchina in grado di spalancare la porta del tempo, li ha irrimediabilmente modificati a livello genetico e cerebrale per adeguarli al periodo storico prescelto e qualora tentassero di riattraversare la porta morirebbero istantaneamente. McCoy intuisce per\u00f2 che Zarabeth, dalla quale Spock ha avuto la tragica informazione, mente nel tentativo disperato di sottrarsi alla solitudine (infatti solo lei era stata \"preparata\", loro no). Dopo un acceso scontro con Spock, che d\u00e0 segni di squilibrio, quasi che la sua natura stia regredendo a quella dei suoi antenati vulcaniani di quell'epoca, il dottore esce nel gelo per cercare la porta del tempo. Nel frattempo Kirk \u00e8 riuscito a fuggire grazie ad un giudice anch'egli venuto dal futuro, e riattraversa la porta del tempo proprio quando gli effetti del non essere stato predisposto a quel periodo incominciano a manifestarsi (chi non era stato preparato era destinato a morire dopo poche ore nel passato). Dopo alcune peripezie Kirk riesce a costringere Atoz a riaprire la porta del tempo e, trovato il giusto periodo, Spock e McCoy riescono a ritornare al presente. Subito dopo Atoz fugge attraverso la porta e scompare. Scott avverte Kirk che la nova \u00e8 iniziata, i tre vengono recuperati e l\"Enterprise\" si allontana a curvatura mentre la stella esplode e Sarpeidon scompare.\nL'inversione di rotta.\nTrama.\nLa dottoressa Janice Lester, una vecchia fiamma di Kirk, dopo aver attirato il capitano su Camus II, lo sottopone ad una macchina capace di scambiare tra loro le menti di due persone. Una volta scambiate tra loro la sua mente e quella di Kirk, sale a bordo dell\"Enterprise\" accompagnata dal suo vecchio corpo (la cui mente \u00e8 quella di Kirk) e si prepara a realizzare il suo sogno: comandare una nave stellare."}
{"id": "1615420", "revid": "124123", "url": "https://it.wikipedia.org/wiki?curid=1615420", "title": "Nati nel 1049", "text": ""}
{"id": "1615421", "revid": "287204", "url": "https://it.wikipedia.org/wiki?curid=1615421", "title": "Paragua\u00e7u Paulista", "text": "Paragua\u00e7u Paulista \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615423", "revid": "287204", "url": "https://it.wikipedia.org/wiki?curid=1615423", "title": "Pedrinhas Paulista", "text": "Pedrinhas Paulista \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615424", "revid": "287204", "url": "https://it.wikipedia.org/wiki?curid=1615424", "title": "Platina (Brasile)", "text": "Platina \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615425", "revid": "1573940", "url": "https://it.wikipedia.org/wiki?curid=1615425", "title": "Isarachnanthus nocturnus", "text": "Isarachnanthus nocturnus () \u00e8 una specie di celenterato antozoo della famiglia Arachnactidae.\nDistribuzione e habitat.\nCaraibi, Oceano Atlantico settentrionale, Azzorre."}
{"id": "1615426", "revid": "287204", "url": "https://it.wikipedia.org/wiki?curid=1615426", "title": "Quat\u00e1", "text": "Quat\u00e1 \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615427", "revid": "767487", "url": "https://it.wikipedia.org/wiki?curid=1615427", "title": "Red e Toby 2 - Nemiciamici", "text": "Red e Toby 2 - Nemiciamici (\"The Fox and the Hound 2\") \u00e8 un film d'animazione \"direct-to-video\" del 2006, midquel del film del 1981 della Disney \"Red e Toby - Nemiciamici\".\nTrama.\nRed e Toby, ancora piccoli e perci\u00f2 molto amici, passano le loro giornate a giocare assieme e ad inseguire grilli. In tutto questo appare subito chiaro che Toby ha qualche difficolt\u00e0, in quanto spesso si dimostra maldestro e goffo, dubitando di s\u00e9 e delle sue capacit\u00e0. I problemi del piccolo si ripropongono durante una lezione di caccia impartitagli dal padrone, Amos Slade, e dal cane Fiuto, che si conclude in un autentico disastro. Poco prima i due amici avevano scoperto che nelle vicinanze si sarebbe presto svolta una fiera e, dopo la disastrosa lezione di caccia di Toby, decidono di andarci di nascosto. Qui si imbattono in una band composta da cinque cani: si tratta di Cash, Dixie, Waylon, Floyd e nonna Rose che insieme al loro padrone formano il gruppo dei \"Randagi Canterini\". Durante una prova, per\u00f2, Dixie viene colpita da una tavola di legno sollevatasi dal pavimento e ci\u00f2 scaturisce una discussione che porta Dixie ad abbandonare il resto del gruppo poco prima dell'esibizione. La band si trova, cos\u00ec, nei pasticci in quanto viene a mancare la voce solista della band, ma si decide di andare comunque in scena. Durante lo spettacolo, quando i \"Randagi Canterini\" sembrano in difficolt\u00e0, Toby, che sta assistendo tra il pubblico, viene involontariamente in loro soccorso in quanto inizia a cantare esibendo una voce sorprendentemente melodiosa. Il piccolo segugio convince talmente tanto i membri del gruppo, in particolare Cash, che decidono di tenerlo con loro licenziando definitivamente Dixie dopo l'ennesima discussione. Poco dopo Cash chiede a Toby se \u00e8 un randagio, poich\u00e9 nella band sono ammessi solo i randagi (sebbene sembra che i membri della band un padrone ce l'abbiano): Red incoraggia l'amico a confermare questa versione e il suo ingaggio viene confermato. Anche Red entra a far parte del gruppo come entourage di Toby: un ruolo che si riduce ben presto al semplice svolgimento di faccende domestiche.\nNel frattempo Dixie si scopre gelosa di Toby e cerca di riprendere il suo posto nella band. Il suo tentativo, tuttavia, non ha successo e,successivamente, il gruppo, comincia a prepararsi per uno spettacolo al quale assister\u00e0 anche un Talent Scout del Grand Ole Opry. Con il passare del tempo Toby si appassiona sempre di pi\u00f9 al suo ruolo nella band, finendo col trascurare l'amico di sempre Red dimenticando di recarsi all'appuntamento che i due si erano dati per vedere assieme i fuochi d'artificio. A questo punto, la giovane volpe, arrabbiata e delusa dal comportamento dell'amico, trova inaspettatamente l'appoggio di Dixie, sempre pi\u00f9 amareggiata per l'esclusione dalla band alla quale dimostra di tenere molto pi\u00f9 di quanto non abbia mostrato. Insieme elaborano un piano: decidono di condurre il padrone di Toby, Amos Slade, alla fiera per far s\u00ec che Toby venga smascherato e allontanato della band. In questo modo Red torner\u00e0 ad avere il suo amico e Dixie riprender\u00e0 il suo posto da cantante solista nel gruppo.\nIl giorno seguente, Amos viene attirato alla fiera come prevedeva il piano di Red e Dixie, ma le cose prendono una piega inaspettata e una serie d'incidenti devasta i padiglioni della fiera, causando un fuggi fuggi generale. Slade trova comunque Toby e decide di riportarlo a casa con s\u00e9, cosa che ne determina il licenziamento dalla band, ma il giovane segugio non perdona Red di averlo tradito. Egualmente l'uscita di scena di Toby non permette a Dixie di riprendere il suo posto: la fiera, infatti, \u00e8 distrutta e tutti, compreso il Talent Scout, sono fuggiti senza assistere allo spettacolo dei cani. Questo causa discussioni tra i membri del gruppo, mentre Dixie finalmente capisce che la sua ambizione l'ha spinta decisamente troppo oltre. Il giorno dopo, sentendosi in colpa per quanto accaduto, Dixie si presenta da Toby per scusarsi e per precisare che l'idea di condurre Slade da lui era stata sua e Red aveva solo seguito il piano.\nA questo punto Toby si reca dall'amico per fare pace e insieme, grazie al cappello perso lungo la strada dal Talent Scout, si mettono sulle sue tracce e usando la scusa che Dixie sia nei guai radunano anche tutta la Band facendola esibire di fronte al Talent Scout che ammira la loro esibizione e decide di farli esibireal Grand Ole Opry. Intanto Cash e Dixie si chiariscono e, finalmente, rivelano i sentimenti che provano l'uno per l'altra.\nIl film si conclude mostrando Red e Toby che giocano allegramente, mentre la band ha raggiunto il tanto sospirato successo cantando al Grand Ole Opry."}
{"id": "1615428", "revid": "110157", "url": "https://it.wikipedia.org/wiki?curid=1615428", "title": "Tarum\u00e3", "text": "Tarum\u00e3 \u00e8 un comune del Brasile nello Stato di San Paolo, parte della mesoregione di Assis e della microregione omonima."}
{"id": "1615429", "revid": "110157", "url": "https://it.wikipedia.org/wiki?curid=1615429", "title": "Distretto di Wo\u0142\u00f3w", "text": "Il distretto di Wo\u0142\u00f3w (in polacco powiat wo\u0142owski) \u00e8 un distretto polacco appartenente al voivodato della Bassa Slesia.\nGeografia antropica.\nSuddivisioni amministrative.\nIl distretto comprende 3 comuni."}
{"id": "1615436", "revid": "87003557", "url": "https://it.wikipedia.org/wiki?curid=1615436", "title": "Error-correcting code", "text": "Le RAM con ECC (acronimo di Error Correction Code) hanno dei sistemi utili a rintracciare eventuali errori contenuti nell'informazione memorizzata e dei meccanismi capaci di correggere l'errore riscontrato. Questo \u00e8 possibile registrando informazioni aggiuntive che rendono queste memorie pi\u00f9 costose e poco pi\u00f9 lente delle rispettive RAM non dotate di ECC.\nGli eventuali bit che presentano errori vengono individuati e corretti all'istante senza influire con le applicazioni in esecuzione; generalmente il sistema operativo effettua un log degli errori per dare possibilit\u00e0 di analisi ai tecnici. Nel caso in cui l'errore persista e non sia possibile risolverlo \u00e8 opportuno pianificare lo spegnimento della macchina per sostituire il banco probabilmente guasto. Il meccanismo di ricerca e riparazione dell'errore \u00e8 conosciuto come EEC (acronimo di Extended Error Correction).\nQuesto genere di memorie vengono solitamente utilizzate in ambito server.\nIl codice ECC di Hamming, quello pi\u00f9 frequentemente usato, permette di correggere errori su di un singolo bit per quadword (64 bit) e di rilevare errori doppi. Solitamente in una memoria RAM con ECC ogni quadword (64 bit) \u00e8 dotata di 8 bit addizionali di ECC.\nI primi personal computer fino ai primi anni novanta usavano memorie con bit di parit\u00e0 (rilevazione errori singoli, ma senza correzione)\nUn buon sistema operativo pu\u00f2 bypassare pagine con errori temporanei (soft error) o permanenti (hard error) marcandole come inutilizzabili. "}
{"id": "1615437", "revid": "999533", "url": "https://it.wikipedia.org/wiki?curid=1615437", "title": "Gran Premio d'Australia 1997", "text": "Il Gran Premio d'Australia 1997 (LXII Qantas Australian Grand Prix) \u00e8 stato un Gran Premio di Formula 1 disputato il 9 marzo 1997 sul Circuito Albert Park di Melbourne. La gara \u00e8 stata vinta da Coulthard su McLaren-Mercedes.\nAspetti sportivi.\nIl campione del mondo in carica Damon Hill lascia la Williams per approdare alla Arrows; al suo posto, assieme al confermato Jacques Villeneuve, viene ingaggiato Heinz Harald Frentzen, proveniente dalla Sauber.\nLa McLaren, si presenta, per la prima volta, con una nuova livrea nero-argento; ci\u00f2 \u00e8 dovuto al cambio di pubblicit\u00e0: difatti la scuderia inglese, abbandona la storica collaborazione con la Marlboro e la sua livrea bianco-rossa, per abbracciare la West. In ogni caso, la decisione di colorare le monoposto d'argento fu un'indicazione della Mercedes, fornitrice dei motori.\nLa Ferrari, dal canto suo, annuncia proprio la collaborazione con la Philip Morris, attraverso il marchio Marlboro, come pubblicit\u00e0 principale della scuderia di Maranello. Marlboro era gi\u00e0 presente sulle vetture rosse sin dal 1984, ma solo come marchio minore, ora invece il logo \u00e8 ben visibile sulla presa d'aria superiore. Questo, inoltre, ha comportato il cambiamento del colore rosso, sulle vetture del Cavallino, abbandonando lo storico rosso corsa in favore di un rosso pi\u00f9 acceso.\nLa Ligier corre la sua 22\u00aa stagione, ma non pi\u00f9 con lo storico nome bens\u00ec come Prost Grand Prix: difatti, prima dell'inizio del campionato, il 4 volte iridato Alain Prost ha acquistato la scuderia, dandole il suo nome.\nLa Sauber, da questa stagione, trova un accordo con la Ferrari per la fornitura di motori: la scuderia di Maranello fornir\u00e0 il V10 del 1996, per l'occasione, rimarchiato Petronas, pubblicit\u00e0 della scuderia elvetica.\nLa Arrows torna ufficialmente come squadra, dopo aver corso per 6 stagioni (1991-1996) con il nome di Footwork. Utilizza motori Yamaha, che fino all'anno precedente erano esclusiva della Tyrrell, la quale deve ripiegare sui meno potenti V8 Ford. La Minardi ripiega invece sul V8 Hart.\nDebutta la Stewart Grand Prix, posseduta dal tre volte campione del Mondo Jackie Stewart, da suo figlio Paul e dalla Ford. Questo team potr\u00e0 usufruire in esclusiva dei V10 Ford a differenza delle altre motorizzate dalla casa americana, costrette a ripiegare su dei V8.\nAltro debutto \u00e8 quello della MasterCard Lola, con la Lola T97/30 motorizzata Ford.\nLa Jordan mantiene i motori Peugeot e si presenta con una nuova e particolare livrea gialla con il disegno della testa di un cobra sui lati del musetto.\nQualifiche.\nResoconto.\nJacques Villeneuve domina le qualifiche, conquistando la pole position con un grande vantaggio sui rivali; il secondo classificato, il suo compagno di squadra Frentzen, \u00e8 l'unico a contenere il distacco al di sotto dei due secondi. Terzo \u00e8 Schumacher, staccato di ben due secondi da Villeneuve; seguono Coulthard, Irvine, H\u00e4kkinen e Herbert, in settima posizione con la sua Sauber; in difficolt\u00e0 la Benetton, con Alesi e Berger ottavo e decimo. I due piloti del team anglo-italiano, staccati di oltre tre secondi dalla pole position, sono separati da Panis. Sorprendono le prestazioni del nuovo team Stewart, con Barrichello capace di qualificarsi undicesimo nel Gran Premio di debutto della sua scuderia.\nIn fondo alla griglia, faticano a qualificarsi le due Arrows, afflitte da diversi problemi di affidabilit\u00e0; Hill riesce a rientrare nel limite del 107% al suo ultimo tentativo, mentre Diniz, pur rimasto lievemente fuori, viene ammesso alla gara perch\u00e9 nelle prove libere aveva fatto segnare tempi pi\u00f9 bassi di quello ottenuto nella sessione di qualifica. Non vengono invece ripescate le due Lola di Sospiri e Rosset; i due piloti accumulano un distacco di oltre dieci secondi dalla pole position.\nGara.\nResoconto.\nDopo le difficili qualifiche, il Campione del Mondo in carica Damon Hill \u00e8 costretto al ritiro addirittura nel corso del giro di formazione, tradito dall'acceleratore della sua Arrows. Al via, Irvine manca la frenata alla prima curva, colpendo le vetture di Villeneuve e Herbert; tutti e tre sono costretti al ritiro. Frentzen passa cos\u00ec al comando della gara, davanti a Coulthard, Michael Schumacher, H\u00e4kkinen, Alesi, Panis, Berger e Larini. Il pilota della Williams, partito con una strategia sulle due soste, a differenza dei diretti avversari che avevano programmato un solo rifornimento ai box, accumula subito un buon vantaggio; il distacco tra il pilota della Williams e Coulthard si stabilizza poi intorno ai diciotto secondi, margine insufficiente per consentire a Frentzen di tornare in pista in testa alla corsa dopo la sua prima sosta. Dopo aver rifornito nel corso del 18\u00ba passaggio, infatti, Frentzen si inserisce in terza posizione, alle spalle anche di Schumacher; il pilota della Williams recupera il comando della corsa quando i rivali effettuano il loro pit stop, circa a met\u00e0 gara. \nAl 34\u00ba giro si ritira Alesi; il pilota francese, non sentendo le chiamate radio del suo box per un guasto, si ferma lungo il tracciato senza benzina. Nel frattempo Frentzen, pur rallentato da problemi ai freni, ricomincia a guadagnare terreno su Coulthard e Schumacher, ma quando si ferma nuovamente ai box, al 40\u00ba giro, il suo vantaggio sugli inseguitori \u00e8 di circa 23 secondi, un tempo appena sufficiente per tornare in pista davanti allo scozzese; tuttavia, un problema nel fissaggio della ruota posteriore destra gli costa sei secondi, facendolo scivolare in terza posizione. Coulthard passa cos\u00ec a condurre davanti a Schumacher, Frentzen, H\u00e4kkinen e Berger. Schumacher sembra in grado di attaccare lo scozzese, ma al 51\u00ba giro deve rientrare ai box per effettuare un rabbocco di carburante, cedendo il secondo posto a Frentzen; il pilota della Williams \u00e8 per\u00f2 costretto al ritiro a tre giri dal termine, quando sulla sua vettura cedono definitivamente i freni, mandandolo in testacoda. Coulthard vince cos\u00ec indisturbato davanti a Schumacher, H\u00e4kkinen, Berger, Panis e Larini. Per lo scozzese si tratta del primo successo dal Gran Premio del Portogallo 1995, mentre per la McLaren \u00e8 la prima vittoria dal Gran Premio d'Australia 1993. inoltre, \u00e8 la prima vittoria della Mercedes da motorista dal Gran Premio d'Italia 1955.\nRisultati.\nI risultati del gran premio sono i seguenti:"}
{"id": "1615442", "revid": "1745361", "url": "https://it.wikipedia.org/wiki?curid=1615442", "title": "Schedio", "text": "Schedio era un nome attribuito a quattro figure della mitologia greca:"}
{"id": "1615444", "revid": "32428", "url": "https://it.wikipedia.org/wiki?curid=1615444", "title": "Chiesa dei Gerolamini", "text": ""}
{"id": "1615449", "revid": "1573940", "url": "https://it.wikipedia.org/wiki?curid=1615449", "title": "Arachnanthus oligopodus", "text": "Arachnanthus oligopodus () \u00e8 una specie di celenterato antozoo della famiglia Arachnactidae.\nDescrizione.\nCorpo di colore bianco-grigio, traslucido, striato in marrone-rosso. Tentacoli lunghi, dello stesso colore del corpo e con le stesse striature; i tentacoli orali, pi\u00f9 corti, sono rossi.\nBiologia.\n\u00c8 un animale notturno, fotofobico, che di giorno si insabbia interamente. Di notte estende i tentacoli per catturare crostacei ed invertebrati.\nDistribuzione e habitat.\nSpecie cosmopolita, rara, vive nel Mar Mediterraneo (pi\u00f9 frequentemente nella fascia meridionale), nell'Oceano Pacifico e nel Mar Rosso su fondali sabbiosi oltre i 30 metri di profondit\u00e0 e fino a circa 80."}
{"id": "1615452", "revid": "174925", "url": "https://it.wikipedia.org/wiki?curid=1615452", "title": "South Horr", "text": "South Horr \u00e8 un piccolo centro amministrativo del Kenya, sulla strada sterrata che congiunge Loyangalani a nord e Baragoi a sud, nel cuore di un bosco di acacie, ai piedi del monte Ng'iro. Sulla via principale si trovano diverse botteghe (sulle cartine South Horr viene segnalato come centro commerciale), e la sede di una missione della Consolata. Fra le attivit\u00e0 svolte dai missionari c'\u00e8 un progetto di aiuto agli apicoltori iniziato da Padre Pedenzini. Nei dintorni di South Horr (ma non nella cittadina) vive una popolazione di etnia samburu."}
{"id": "1615456", "revid": "71814", "url": "https://it.wikipedia.org/wiki?curid=1615456", "title": "Circolare (geometria)", "text": ""}
{"id": "1615457", "revid": "599013", "url": "https://it.wikipedia.org/wiki?curid=1615457", "title": "Epistrofo", "text": ""}
{"id": "1615465", "revid": "6923", "url": "https://it.wikipedia.org/wiki?curid=1615465", "title": "EULEX", "text": "La missione EULEX (\"European Union Rule of Law Mission in Kosovo,\" in italiano missione dell'Unione europea sullo stato di diritto) \u00e8 la pi\u00f9 grande missione civile mai lanciata nell'ambito della politica di sicurezza e difesa comune (PSDC) dell'Unione europea. EULEX sostiene le istituzioni dello Stato di diritto del Kosovo selezionate nel loro percorso verso una maggiore efficacia, sostenibilit\u00e0, multietnicit\u00e0 e responsabilit\u00e0, libero da interferenze politiche e nel pieno rispetto degli standard internazionali sui diritti umani e delle migliori pratiche europee attraverso attivit\u00e0 di monitoraggio e funzioni esecutive limitate allo scopo di trasferire i compiti rimanenti ad altri strumenti dell'UE a lungo termine e di eliminare gradualmente le funzioni esecutive residue. Il mandato della Missione ha coperto il periodo fino al 14 giugno 2020 sulla base della decisione del Consiglio PESC 2018/856 ed \u00e8 stato prorogato al 14 giugno 2021 dalla decisione del Consiglio PESC 2020/792. EULEX opera nel quadro della risoluzione 1244 del Consiglio di sicurezza delle Nazioni Unite.\nStoria.\nUna missione da 1.800 a 1.900 unit\u00e0 \u00e8 stata approvata dal Consiglio europeo il 14 dicembre 2007. Questa \u00e8 stata successivamente aumentata a 2.000 unit\u00e0 a causa dell'instabilit\u00e0 per la mancanza di un accordo con la Serbia. Queste unit\u00e0 comprendevano agenti di polizia (comprese quattro unit\u00e0 antisommossa), pubblici ministeri e giudici, concentrandosi quindi su questioni relative allo Stato di diritto.\nLa decisione finale sulla missione doveva essere presa il 28 gennaio 2008. Ma fu rinviata a causa delle preoccupazioni sui possibili effetti negativi sul secondo turno delle elezioni presidenziali in Serbia del 3 febbraio 2008 e sulla possibile firma dell'accordo di stabilizzazione e associazione con la Serbia in quella data. La ragione ufficialmente espressa per il rinvio \u00e8 stata la mancanza di una base giuridica per la missione. Un'azione comune \u00e8 stata approvata il 4 febbraio 2008 e la decisione finale \u00e8 stata presa il 16 febbraio 2008.\nEULEX \u00e8 stata quindi costituita nel febbraio 2008 per sostenere le istituzioni locali nello Stato di diritto, subito dopo l'autodichiarata indipendenza del Kosovo del 17 febbraio 2008. Dopo aver firmato un piano in cinque punti tra Serbia e Nazioni Unite, il Consiglio di sicurezza dell'ONU ha approvato l'aggiunta di EULEX come missione di assistenza soggetta all'UNMIK, anzich\u00e9 sostituirla completamente.\nLa Missione comprendeva circa 3.200 poliziotti e personale giudiziario (1.950 internazionali, 1.250 locali) e il 16 febbraio 2008 ha avviato un processo di spiegamento di quattro mesi. Nel settembre 2012, l'Assemblea del Kosovo ha votato per prorogare l'EULEX fino al 2014. Nell'aprile 2014, l'Assemblea del Kosovo ha votato ancora una volta per prorogare il mandato di EULEX, questa volta fino a giugno 2016. Il Consiglio europeo ha quindi deciso di prorogare il mandato della missione dell'UE sullo stato di diritto in Kosovo fino al 14 giugno 2018, prima di prorogarlo nuovamente a giugno 2018 fino al 14 giugno 2020, con un bilancio stanziato di 83,6 milioni di euro che coprir\u00e0 le spese della missione EULEX per l'attuazione del suo nuovo mandato in Kosovo.\nL'attuale capo missione di EULEX \u00e8 il diplomatico svedese Lars-Gunnar Wigemark.\nStati contributori.\nEULEX \u00e8 supportato da tutti i 27 Stati membri dell'Unione europea e da cinque Stati contributori (Canada, Norvegia, Svizzera, Turchia e Stati Uniti).\nTuttavia, alcuni paesi dell'UE non riconoscono il Kosovo come Stato.\nLa Spagna, ad esempio, non ha preso parte alla missione EULEX, poich\u00e9 le domande legali su come sostituisce l'amministrazione delle Nazioni Unite non hanno avuto risposta, secondo il governo spagnolo. Inoltre, le questioni politiche relative alle rivendicazioni di indipendenza della regione della Catalogna hanno impedito alla Spagna di riconoscere il Kosovo uno Stato indipendente autodichiarato. Nel giugno 2008, il ministro degli Esteri spagnolo Miguel \u00c1ngel Moratinos ha detto in una riunione dei ministri degli Esteri dell'Unione europea in Slovenia che la Spagna non avrebbe inviato il suo contingente alla missione EULEX fino a quando non ci fosse stato un trasferimento formale di poteri dalle Nazioni Unite.\nGli altri paesi dell'UE che non riconoscono il Kosovo sono Grecia, Cipro, Romania e Slovacchia.\nContesto politico.\nL'UE \u00e8 stata divisa sull'opportunit\u00e0 di riconoscere un Kosovo indipendente (per le posizioni dei singoli stati membri sul riconoscimento del Kosovo) senza l'approvazione internazionale e serba. L'accordo di stabilizzazione e associazione con la Serbia \u00e8 stato ritenuto garantire l'unit\u00e0 dell'UE sulla questione, tuttavia la Presidenza ha annunciato che non equivarrebbe al riconoscimento di un Kosovo indipendente.\nEULEX si basa legalmente sulla risoluzione 1244 del Consiglio di sicurezza delle Nazioni Unite del 1999. La Serbia vede inoltre la Missione come un riconoscimento da parte dell'UE di un Kosovo indipendente.\nNel novembre 2008, l'UE ha accettato la richiesta della Serbia di non attuare il piano di Ahtisaari tramite EULEX e di essere neutrale riguardo allo status del Kosovo. D'altra parte, EULEX sar\u00e0 accettato dalla Serbia e dal Consiglio di sicurezza dell'ONU.\nProteste.\nIl 25 agosto 2009, la missione EULEX fu oggetto di violente proteste, che provocarono il danneggiamento di 28 veicoli dell'UE. Tre agenti di polizia del Kosovo rimasero feriti negli scontri che portarono a 21 arresti da parte della polizia del Kosovo. L'attacco fu organizzato dal movimento chiamato Vet\u00ebvendosje! (Autodeterminazione) in reazione alla cooperazione di polizia di EULEX con la Serbia e alle sue azioni in Kosovo."}
{"id": "1615467", "revid": "287204", "url": "https://it.wikipedia.org/wiki?curid=1615467", "title": "Hrvoje Vejic", "text": ""}
{"id": "1615468", "revid": "2008079", "url": "https://it.wikipedia.org/wiki?curid=1615468", "title": "Aquarius (I Cavalieri dello zodiaco)", "text": " \u00e8 uno dei personaggi dei manga e degli anime dell'universo fantastico di \"I Cavalieri dello zodiaco\" (\"Saint Seiya\" in originale), nato dal mangaka Masami Kurumada. Oltre al manga classico di Kurumada e ai suoi adattamenti (l'anime degli anni '80 e la trilogia OAV su \"Hades\"), egli compare anche in altre opere, come due film d'animazione, altri manga (come \"Episode G\", \"Next Dimension\", \"Saint Seiya - Episode 0\"), un film CGI e la serie ONA \"\".\n\u00c8 il cavaliere d'oro appartenente alla costellazione dell'Aquario del XX secolo, oltre che uno degli Specter di Ade (sebbene serva solo apparentemente il Dio dell'Oltretomba). Caratteristica particolare del personaggio \u00e8 quella di padroneggiare le energie fredde, abilit\u00e0 che ha tramandato anche al suo allievo Cristal il Cigno, uno dei Cavalieri di Bronzo protagonisti della serie classica.\nNell'edizione italiana del manga e nell'adattamento Dynamic dei film viene chiamato Camus dell'Acquario, traduzione fedele del nome originale, mentre nel doppiaggio italiano della Mediaset viene chiamato Acquarius, derivato dal nome latino della sua costellazione, ovvero \"Aquarius\".\nCreazione e concezione.\nAl momento di realizzare i 12 Gold Saints, Masami Kurumada aveva gi\u00e0 deciso che uno di essi dovesse essere il maestro di Hyoga. Inizialmente la scelta ricadde su Milo dello Scorpione e, infatti, nella prima pubblicazione del manga sul mensile \"Weekly Shonen Jump\", \u00e8 possibile vedere l'ombra di quest'ultimo in due momenti: quando Hyoga ripensa al suo allenamento in Siberia e al momento del suo risveglio alla Casa di Bilancia. A causa della difficolt\u00e0 di dare a Milo delle tecniche legate ai ghiacci, Kurumada cambi\u00f2 idea e, quando il manga venne pubblicato in volumetto, i disegni vennero modificati, sostituendo le ombre di Milo con quelle di Camus, che cos\u00ec divenne a tutti gli effetti il maestro di Hyoga.\nNonostante il cambio di maestro, alcune tracce di quest'idea sono rimaste nella serie. Durante lo scontro tra Hyoga e Milo, infatti, non \u00e8 un caso che sia proprio quest'ultimo a rivelare al Bronze Saint la verit\u00e0 sull'arrivo di Camus alla Casa della Bilancia. Sempre nella stessa battaglia, inoltre, Kurumada sottolinea una certa sintonia tra Milo e Camus, suggerendo che i due possano essere amici. Quest'amicizia, seppur velata nel manga, \u00e8 stata approfondita e confermata nella trilogia OAV su \"Hades\", in \"Episode G\" e nella serie ONA \"\".\nIl personaggio prende il suo nome originale dal filosofo e premio Nobel francese Albert Camus, in quanto lo stesso personaggio di Aquarius \u00e8 d'origine francese.\nBiografia.\nSerie classica.\nCamus \u00e8 il Gold Saint dell'Aquario, oltre che maestro di Hyoga e di Isaac di Kraken, rispettivamente Bronze Saint e Generale dei Mari. La sua prima apparizione nel manga, seppur in ombra, si colloca poco prima dell'arrivo dei cinque Bronze Saints protagonisti al Grande Tempio, quando scatena un terremoto con l'intento di far precipitare in un crepaccio sottomarino la nave affondata in cui giace la madre di Hyoga ed eliminare cos\u00ec l'unico punto debole dell'allievo. Il suo volto, invece, viene rivelato nella Casa della Bilancia, dove Hyoga si risveglia dopo aver affrontato le illusioni del misterioso Gold Saint dei Gemelli. Camus cerca di spingere Hyoga ad acquisire il \"Settimo Senso\", e per farlo combattere contro di lui, ma si accorge che il Bronze Saint del Cygnus \u00e8 ancora vincolato al ricordo della madre. Accortosi cos\u00ec della debolezza del suo allievo, Camus lo colpisce fatalmente con l'Aurora Execution, per poi rinchiuderlo in una teca di ghiaccio eterno per evitargli ulteriori battaglie.\nPoche ore pi\u00f9 tardi, per\u00f2, Hyoga viene liberato dai suoi amici e, durante lo scontro con Milo dello Scorpione, apprende le vere intenzioni del suo maestro. E cos\u00ec, una volta arrivato ai piedi dell'undicesima casa insieme con Seiya e Shun, il Bronze Saint decide di combattere Camus da solo per ringraziarlo degli insegnamenti ricevuti. Questa volta, Camus ammette i miglioramenti del suo allievo, ora capace di avvicinarsi al settimo senso nonostante i ricordi e le emozioni, e decide di sconfiggerlo con l'Aurora Execution. Hyoga fa altrettanto e cos\u00ec le due Aurora Execution si scontrano in un'esplosione di ghiaccio. Nell'epilogo della battaglia, Hyoga prevale su Camus, che, orgoglioso dei progressi dell'allievo, cade a terra privo di vita.\nTempo dopo scoppia una nuova guerra sacra tra Atena e Ade e quest'ultimo riporta in vita Camus, Shion dell'Ariete, Shura del Capricorno, Saga dei Gemelli, Death Mask del Cancro e Aphrodite dei Pesci, arruolandoli nel suo esercito di Spectre con la missione di uccidere la Dea. Nonostante inizialmente sembrino passati dalla parte di Ade, Camus e gli altri Gold Saints fingono solamente di obbedire al Dio dell'Oltretomba, in quanto il loro vero obbiettivo \u00e8 quello di ottenere il sacrificio di Atena e ridestare il God Cloth della Dea. Al termine di un'estenuante scalata alle Dodici Case, nella quale uccidono apparentemente Shaka della Vergine con l'Atena Exclamation, Camus, Shura e Saga arrivano al cospetto di Atena. Quest'ultima, che ha compreso le reali intenzioni dei suoi sottoposti, decide di suicidarsi con le sue stesse mani per poter giungere da viva nell'Oltretomba, cos\u00ec da sfidare di persona Ade. Poco dopo anche Camus, insieme con Shura e Saga, torna nell'Oltretomba, a causa dello scadere delle dodici ore di vita provvisoria concessagli da Ade, ma riappare alla Giudecca, insieme con tutti gli altri Gold Saints, sacrificandosi per distruggere l'immenso Muro del Pianto e permettere a Hyoga e agli altri Bronze Saints di raggiungere Atena nell'Elisio.\nAdattamento anime.\nNell'adattamento anime realizzato negli anni ottanta le vicende che riguardano Camus sono state modificate, visto che non \u00e8 lui ad allenare Hyoga e Isaac. Questo compito, infatti, spetta al Crystal Saint (o Maestro dei Ghiacci nel doppiaggio italiano), un personaggio creato appositamente dalla Toei Animation, e quindi non da Kurumada, poich\u00e9, all'epoca della realizzazione dei primi episodi dell'anime, la figura del maestro di Hyoga non era ancora comparsa nella versione cartacea della storia. L'anime, inoltre, finiva sempre per raggiungere la cronologia del manga, costringendo la Toei a creare delle storie filler. Il Crystal Saint, nello specifico, compare solo in pochi episodi, venendo poi soggiogato dal Grande Sacerdote e infine ucciso da Hyoga. In seguito alla creazione di Camus, il Crystal Saint \u00e8 stato quindi trasformato nell'anime in un allievo di quest'ultimo e il terremoto che fa precipitare la nave della madre di Hyoga in un crepaccio sottomarino viene provocato da Camus durante il suo incontro con il Saint del Cigno nella Casa della Bilancia.\nDiversamente dal primo anime, la trilogia OAV su \"Hades\" ha operato una scelta di ret-con, rendendo Camus direttamente maestro di Hyoga tramite un flashback che mostra il Gold Saint allenare quello di Cygnus in Siberia. L'edizione italiana ha per\u00f2 aggiunto nella serie un riferimento al personaggio del Crystal Saint, assente in originale.\n\"Episode G\".\nIn \"Episode G\", ambientato tempo dopo il tradimento di Aiolos del Sagittario e poco prima dell'inizio della storia narrata nella serie classica, Camus fa ritorno al Grande Tempio e viene messo al corrente della minaccia di Crono e dalla sua armata di Titani. Durante lo scontro tra Oceano e Aiolia del Leone, Camus interviene per salvare il secondo, per poi sostituirsi a quest'ultimo nella lotta contro il Titano. Al termine di una durissima battaglia, Oceano, che \u00e8 in grado di controllare le correnti e i flussi d'acqua, colpisce mortalmente Camus, prendendo il controllo della sua corrente sanguigna (visto che all'interno dei corpi umani c'\u00e8 acqua, controllabile tanto quanto quella marina). Dal canto suo comunque, Camus reagisce con l'Aurora Execution che, pur parzialmente inefficace, convince Oceano a interrompere la battaglia e andarsene, non prima di essersi complimentato con il Gold Saint per il suo coraggio.\nDopo aver sigillato la Porta del Tempo che collega la Terra al Tartaro, Camus permette a Mu dell'Ariete di teletrasportarlo nel mondo dei Titani insieme con altri quattro suoi compagni (Milo Scorpio, Aldebaran del Toro, Shura e Shaka), per soccorrere Aiolia. Qui, insieme con l'amico Milo, fronteggia il gigante Margarites Draco, una delle tre guardie del corpo di Crono. Per sconfiggerlo, Camus decide di fare da esca, permettendo a Milo di concentrare tutto il suo cosmo per lanciare insieme quindici Scarlet Needle alla massima potenza. Il piano va a buon fine e, una volta che Milo riesce a colpire il nemico, quest'ultimo viene poi ucciso definitivamente da Camus con l'Aurora Execution.\n\"Next Dimension\".\nIn \"Next Dimension\", che alterna gli avvenimenti del passato (la guerra del XVIII secolo contro Ade) con quelli del presente (cio\u00e8 nel XX secolo, dopo la sconfitta del Dio nell'Oltretomba al termine della serie classica), Camus, insieme con gli altri Gold Saints della sua epoca, compare sotto forma di spirito per aiutare Atena e Shijima della Vergine a uscire da una distorsione spazio-temporale.\n\"Soul of Gold\".\nNella serie ONA \"\", dopo aver distrutto il Muro del Pianto, tutti i Gold Saints (Camus compreso) vengono misteriosamente riportati in vita come Einherjar nei territori di \u00c1sgar\u00f0r con l'obbiettivo di ostacolare il nuovo celebrante di Odino, , e i suoi God Warrior (o Cavalieri di Asgard). Inizialmente, per\u00f2, Camus sceglie di schierarsi con i nemici per ripagare un debito con uno di loro, . Da bambino, infatti, mentre si allenava in mezzo alla neve, Camus provoc\u00f2 accidentalmente una valanga che uccise la sorella minore di Surt. In preda a questo senso di colpa, il giovane Gold Saint giur\u00f2 a s\u00e9 stesso che avrebbe fatto di tutto per ripagare questo debito, compreso il sacrificarsi per Surt, e ora, ritornato in vita, pu\u00f2 finalmente mantenere fede alla sua parola.\nDopo aver affrontato e battuto Milo dello Scorpione, Camus viene posto a protezione di \"Juchheim\", la stanza del ghiaccio posta all'interno dell'albero Yggdrasil, dove sconfigge un altro suo parigrado: Shura del Capricorno. Mentre Shura \u00e8 privo di sensi, Surt arriva sul posto e lo uccide crudelmente, rivelando inoltre a Camus che la stanza del ghiaccio era solo un diversivo per nascondere la stanza del fuoco, \"Muspelheim\". Sconvolto dalla morte dell'antico compagno di battaglia, Camus si rende conto che Surt \u00e8 ormai votato al male: dopo aver cercato inutilmente di rinsavire l'asgardiano, Camus brucia il suo cosmo e risveglia il suo God Cloth (o Armatura divina), per poi sconfiggere Surt con l'Aurora Execution.\nNel prosieguo della serie si scopre che \u00e8 stato Odino a riportare in vita i Gold Saints ad Asgard allo scopo di fermare Andreas Riise che, controllato da Loki, intende utilizzare Yggdrasil per far rinascere la lancia Gungnir, un'arma divina dal potere sconfinato. Camus, che dopo lo scontro con Surt era stato catturato dalle radici di Yggdrasil, riappare nella battaglia finale contro Loki, quando, insieme con tutti i Gold Saints, interviene per soccorrere Aiolia del Leone e Aiolos del Sagittario. Grazie a dei petali intrisi del sangue di Atena e inviati proprio dalla Dea dall'Elisio, i dodici risvegliano i loro rispettivi God Cloths definitivi, sconfiggono Loki e salvano Asgard. Prima di lasciare ancora una volta il mondo dei vivi, i Gold Saints vengono contattati da Poseidone che, risvegliato dal cosmo dei dodici, si offre di usare la propria forza divina per inviare i Gold Cloths in aiuto dei cinque Bronze Saints, impegnati a combattere Ade nell'Elisio.\n\"Episode 0\".\nQuesto mini-manga di Kurumada si svolge parallelamente alla fuga di Aiolos del Sagittario con la piccola Atena. Camus \u00e8 un giovanissimo Gold Saint, ancora troppo piccolo e immaturo per diventare Sacerdote. Dopo la scomparsa di Saga, che intanto si \u00e8 sostituito con l'inganno al Sacerdote Shion, Camus, insieme con la maggior parte dei Gold Saints, lascia il Santuario per fare un viaggio in giro per il mondo, allo scopo di acquisire esperienza e affinare le proprie tecniche combattive.\nPersonaggio.\nAspetto e personalit\u00e0.\nCamus ha l'aspetto di un giovane dai capelli lunghissimi e gli occhi di colore rosso. Nell'anime, come molti altri Gold Saints, Camus ha subito un cambio di tinta, venendo raffigurato con i capelli di colore blu (cos\u00ec come gli occhi). Questa colorazione \u00e8 stata mantenuta anche nelle opere successive al manga di Kurumada, come gli OAV della serie \"Hades\", gli ONA \"Soul of Gold\" e nei manga \"Episode G\" e \"Next Dimension\" (quest'ultimo unico caso in cui Kurumada ha utilizzato la colorazione dell'anime anzich\u00e9 quella del suo manga). Quando non indossa il Gold Cloth dell'Aquario, Camus ha un vestiario molto simile a quello di Hyoga, ossia maglietta a maniche corte e jeans con scalda muscoli all'altezza delle cosce (sebbene in un flashback del manga appaia con un giaccone pesante).\nCaratterialmente \u00e8 un uomo freddo, razionale, inflessibile e severo, specialmente nei confronti del suo allievo Hyoga: in realt\u00e0 \u00e8 un personaggio estremamente positivo ed emotivo, come sottolineato nell'enciclopedia Taizen, interessato pi\u00f9 a far maturare il suo allievo che a seguire gli ordini impostigli del Grande Sacerdote.\nNel doppiaggio italiano dell'adattamento anime realizzato negli anni ottanta, invece, il carattere di Camus \u00e8 mutato, principalmente per il motivo che i copioni che arrivavano dal Giappone erano molto lacunosi, e il Gold Saint sembra pi\u00f9 propenso ad affermare la sua superiorit\u00e0 su Hyoga anzich\u00e9 farlo crescere. Contraddittorio \u00e8 il monologo finale del Gold Saint, dove quest'ultimo afferma che la sua vita non ha pi\u00f9 senso, valutando il suo allievo pi\u00f9 degno di lui come maestro delle energie fredde. Nel cercare di sconfiggere Hyoga, dunque, \u00e8 come se Camus abbia cercato di fermare lo scorrere del tempo e l'avanzata delle nuove generazioni, in modo da dimostrare a s\u00e9 stesso di essere ancora lui il signore delle energie fredde.\nTra tutti i Gold Saints, Camus sembra essere molto amico di Milo dello Scorpione. La loro amicizia viene sottolineata pi\u00f9 volte, ma non ci sono prove concrete al riguardo nel manga classico. La cosa \u00e8 stata invece parzialmente chiarita in \"Episode G\", in cui Milo, parlando con Shaka, dichiara proprio che Camus \u00e8 suo amico, e che vorrebbe portargli indirettamente aiuto risolvendo una missione di Aiolia. Durante la guerra contro Ade, inoltre, stringe una grande amicizia con Shura del Capricorno, cosa che viene confermata in \"\" quando lo stesso Camus si dice addolorato per la morte del suo parigrado per mano di .\nCloth.\nCome tutti i Saint di Atena anche Camus indossa un Cloth (o Sacra Armatura), pi\u00f9 precisamente il Gold Cloth (o Armatura d'oro) dell'Aquario. Questa armatura rappresenta una figura a mezzobusto che regge sopra la testa l'anfora dell'Aquario. Il Cloth dell'Aquario esiste anche come Surplice, ovvero le armature degli Spectre di Ade, con una tinta viola e grigia e forme leggermente modificate.\nNel film \", Camus non indossa il suo Gold Cloth originale, bens\u00ec una donatagli da Apollo.\nIn \", il Gold Cloth di Camus, che \u00e8 stato bagnato dalle lacrime di Atena dopo la battaglia alle Dodici Case, riesce a evolversi temporaneamente in God Cloth (o Armatura divina); esso copre quasi totalmente la superficie del corpo di Camus ed \u00e8 dotato di ali. Nell'epilogo dello scontro con Loki, grazie a dei petali intrisi del sangue di Atena, Camus riesce a risvegliare anche il God Cloth definitivo, che dura pi\u00f9 a lungo di quello precedente.\nUna versione in parte ridisegnata del Gold Cloth dell'Aquario compare nel film remake \"La leggenda del Grande Tempio\", dove mostra forme estetiche in parte basate sulla versione classica e in parte del tutto nuove: l'elmo, inizialmente a maschera, pu\u00f2 chiudersi e all'occorrenza diventare a casco, con protezioni aggiuntive per bocca e setto nasale che lasciano scoperti solo gli occhi. All'occorrenza, tutto il pezzo pu\u00f2 aprirsi e ripiegarsi su se stesso, fino a scomparire completamente. I coprispalla, anche se un po' pi\u00f9 stratificati, hanno le solite forme, ma sul sinistro \u00e8 montata, a mo' di cannoncino, una versione in piccolo dell'anfora d'oro.\nTecniche e abilit\u00e0.\nIn qualit\u00e0 di Gold Saint, e quindi facente parte dell'\u00e9lite dell'esercito della Dea Atena, Camus possiede il \"Settimo senso\", abilit\u00e0 che gli permette di muoversi e di lanciare attacchi alla velocit\u00e0 della luce, cio\u00e8 300.000 chilometri al secondo. Camus ha perfezionato tutte le sue tecniche di lotta con il gelo, motivo per cui i suoi colpi non producono raggi luminosi, ma sprigionano un'intensa energia congelante capace di fermare il movimento degli atomi: in tal modo pu\u00f2 congelare all'istante qualsiasi cosa, sfiorando, ma senza mai raggiungerlo, cosa in cui invece riuscir\u00e0 il suo allievo Hyoga, lo zero assoluto. Di seguito vengono riportare le tecniche usate dal personaggio nel corso dei vari manga e anime:\nOltre a queste tecniche, Camus \u00e8 in grado di utilizzare l'. Tale tecnica \u00e8 effettuabile solo da tre Gold Saints contemporaneamente, e consiste in una semplice ondata di energia dotata tuttavia di uno spaventoso potere distruttivo, paragonabile a quello del Big Bang. Tale attacco \u00e8 ritenuto pericoloso da Atena stessa e di conseguenza i Gold Saints possono servirsene solo con il consenso della Dea. Camus utilizza l'Athena Exclamation insieme con Shura del Capricorno e Saga dei Gemelli prima per sconfiggere Shaka di Virgo e in seguito per contrastare il trio formato da Aiolia del Leone, Milo dello Scorpione e Mu dell'Ariete.\nApparizioni in altri media.\nOltre ai manga e agli anime, Camus compare in tre film. In \"\" (1988), ambientato dopo le battaglie alle Dodici Case, viene resuscitato insieme con Shura del Capricorno, Saga dei Gemelli, Death Mask del Cancro e Aphrodite dei Pesci dal Dio Apollo, che lo integra nella sua guardia personale. Quando capisce che il Dio del Sole ha in mente di uccidere Atena, Camus si ribella insieme con Shura, ma entrambi, svantaggiati dall'indossare solo delle copie meno resistenti delle originali Gold Cloths, vengono sconfitti con facilit\u00e0 da . Questa pellicola non \u00e8 in continuit\u00e0 con la serie classica.\nFa anche una breve apparizione in \"Le porte del paradiso\" (2005), ambientato dopo le battaglie contro Ade, dove viene punito per le sue azioni contro gli Dei e imprigionato, insieme con gli altri Gold Saints (con l'eccezione di Aiolos), in una specie di scogliera d'ambra sulla Terra in stato di totale incoscienza. Inizialmente, questo film avrebbe dovuto essere l'inizio del seguito ufficiale della serie classica, con il benestare di Masami Kurumada, che aveva scritto un breve capitolo di prologo. Tuttavia, a seguito dello scarso successo del film al cinema, \"Le porte del paradiso\" venne successivamente disconosciuto dal mangaka, alludendo anche al fatto che molti elementi da lui proposti per la trama non furono usati dal regista Yamaguhi.\nNel film in CGI \"\" (2014), che ri-narra la battaglia alle Dodici Case, con modifiche alla trama e al design dei personaggi, le vicende di Camus sono simili a quelle narrate nel manga, salvo alcune differenze: non scende alla casa di Bilancia, ma salva Hyoga da Death Mask del Cancro, teletrasportando poi l'allievo all'undicesima casa, dove i due ingaggeranno un duello mortale.\nOltre al vasto merchandising tratto dalla serie (come videogiochi, carte o modellini da collezioni, giocattoli, ecc.), Camus \u00e8 il protagonista della seconda traccia del Drama CD di \"Episode G\", il quale riprende il suo scontro con Oceano (capitoli da 36 a 38 del manga di Okada), dov'\u00e8 doppiato dal seiyu Hiraku Midorikawa."}
{"id": "1615469", "revid": "104458", "url": "https://it.wikipedia.org/wiki?curid=1615469", "title": "Sabine Egger", "text": "Biografia.\nStagioni 1994-1998.\nSlalomista pura, Sabine Egger debutt\u00f2 in campo internazionale in occasione dei Mondiali juniores di Lake Placid 1994 ed esord\u00ec in Coppa del Mondo il 27 novembre 1994 a Park City, senza concludere la prova. Il 21 gennaio 1996 ottenne il suo primo podio in Coppa Europa (3\u00aa a Krompachy Plejsy) e il 2 marzo successivo vinse la medaglia di bronzo ai Mondiali juniores di Hoch-Ybrig.\nNel 1997 debutt\u00f2 ai Campionati mondiali nella rassegna iridata di Sestriere, senza completare la seconda manche, e il 7 marzo colse sul tracciato di Mammoth Mountain il primo podio in Coppa del Mondo della carriera, giungendo 2\u00aa alle spalle della svedese Pernilla Wiberg per 25 centesimi di secondo. L'anno dopo venne convocata per i XVIII Giochi olimpici invernali di , sua unica partecipazione olimpica, dove si piazz\u00f2 al 5\u00ba posto.\nStagioni 1999-2005.\nNella stagione 1998-1999 conquist\u00f2 la sua prima vittoria nel massimo circuito internazionale a Berchtesgaden, successo che, assieme ad altri ottimi piazzamenti, le consent\u00ec di aggiudicarsi la Coppa del Mondo di slalom speciale con 10 punti di margine sulla Wiberg. Sempre nel 1999 ottenne la sua unica vittoria (il 19 gennaio a Lachtal) e l'ultimo podio (2\u00aa il 22 gennaio a Rogla) in Coppa Europa e prese parte ai Mondiali di Vail/Beaver Creek, nuovamente senza completare la prova.\nIl 29 dicembre del 1999, sulle nevi di Lienz, sal\u00ec per la seconda e ultima volta sul gradino pi\u00f9 alto del podio in Coppa del Mondo; partecip\u00f2 poi ai Mondiali di Sankt Anton am Arlberg 2001, classificandosi 4\u00aa. La sciatrice austriaca conquist\u00f2 l'ultimo piazzamento tra le prime tre in Coppa del Mondo il 23 novembre 2002 a Park City, giungendo 3\u00aa dietro alla croata Janica Kosteli\u0107 e alla francese Christel Pascal; nella stessa stagione ai Mondiali di Sankt Moritz, suo congedo iridato, chiuse al 9\u00ba posto. Disput\u00f2 la sua ultima gara in Coppa del Mondo il 12 marzo 2005 a Lenzerheide (15\u00aa) e concluse l'attivit\u00e0 agonistica il 17 marzo 2005 a Nauders piazzandosi 32\u00aa nello slalom gigante dei Campionati austriaci di quell'anno.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1615489", "revid": "15756", "url": "https://it.wikipedia.org/wiki?curid=1615489", "title": "Battaglia di Dol", "text": "La battaglia di Dol \u00e8 stata una serie di battaglie delle Guerre di Vandea, avvenuta tra il 20 e il 22 novembre 1793 a Dol-de-Bretagne, Pontorson e Antrain.\nAntefatto.\nDopo la sconfitta dell'Esercito cattolico e reale nell'assedio di Granville, l'esercito repubblicano riorganizz\u00f2 le sue truppe ad Angers che si riprendeva con difficolt\u00e0 dopo la sconfitta nella battaglia di Entrammes. Il generale in capo Jean L\u00e9chelle, era stato sostituito dal generale Jean Antoine Rossignol dopo che Alexis Chalbos aveva retto ad interim questo ruolo. Dopo 6 giorni per la riorganizzazione, effettuata principalmente da Kl\u00e9ber, l'armata era forte di 16.000 uomini.\nIl 12 novembre, l'esercito si un\u00ec a Rennes con i 4.000 uomini dell'esercito delle coste di Brest, oltre ai 6.000 uomini di l'esercito delle coste di Cherbourg diretto da Charles Guillaume Sepher che per\u00f2 era ancora in marcia dalla Normandia. Il 20 novembre, l'avanguardia repubblicana, composta dalla cavalleria di Bouin de Marigny e Fran\u00e7ois-Joseph Westermann lanci\u00f2 un primo attacco, senza aver ricevuto quest'ordine, a Dol-de-Bretagne occupata dai vandeani, questi vennero per\u00f2 respinti e ripiegarono a Pontorson.\nKl\u00e9ber espose in seguito il suo piano ai rappresentanti in missione Pierre Bourbotte, Pierre-Louis Prieur e Louis Turreau, che prevedeva di circondare i vandeani e di tagliargli la fuga con il mare. Il piano venne non venne per\u00f2 approvato, perch\u00e9 nel frattempo Westermann gli aveva inviato una lettera dove spiegava che con un attacco immediato avrebbero sicuramente vinto.\nLa battaglia.\nIl 21 novembre, all'una di notte, le truppe di Westermann e Marigny si misero in marcia da Pontorson a Dol-de-Bretagne mentre le truppe di Fran\u00e7ois-S\u00e9verin Marceau, partirono da Antrain sempre in direzione di Dol. L'avanzata dei repubblicani fu fatta in silenzio ma i vandeani riuscirono ugualmente a scoprirli.\nLe forze vandeane si divisero in due: il primo gruppo comandato da Henri de La Rochejaquelein and\u00f2 incontro a Westermann, il secondo gruppo comandato da Jean Nicolas Stofflet and\u00f2 incontro a Marceau. Alle quattro del mattino, Stofflet e Marceau si scontrarono in un combattimento che dur\u00f2 tre ore e che mise in rotta i vandeani che ripiegarono su Dol. I repubblicani per\u00f2 a causa delle nebbia mattutina preferirono non lanciarsi all'inseguimento. La fuga dei vandeani a Dol mand\u00f2 nel panico gli abitanti rimasti in citt\u00e0 e in particolare le donne e i bambini. Come nella battaglia di Tiffauges, ancora una volta le donne tentarono di convincere i loro uomini a tornare a combattere, ma questa volta furono soprattutto le esortazioni dei sacerdoti ed in particolare dell'abb\u00e9 Doussin, che riuscirono a ricongiungere i soldati vandeani.\nCos\u00ec scrive nelle sue memorie, Victoire de Donnissan de La Rochejaquelein:\nDa parte sua Marceau ricevette le truppe di Fran\u00e7ois Muller in rinforzo, ma questo era ubriaco, come pure molte dei suoi soldati che gettarono nel disordine le file repubblicane. I vandeani intanto ritornavano alla battaglia, cos\u00ec Marceau and\u00f2 a chiedere aiuto a Kl\u00e9ber, che giunse velocemente accompagnato da Rossignol. La battaglia continuava in una gran confusione quando i vandeani attaccarono i repubblicani sul lato destro, qui le truppe di La Rochejaquelein erano riuscito a sorprendere Westermann e a mandarlo in rotta. Di conseguenza i repubblicani furono obbligati a battere in ritirata e si rifugiarono ad Antrain. I vandeani stanchi, non li inseguirono e bivaccarono sul campo di battaglia.\nAlle 22, Stofflet fece svegliare i suoi uomini per sconfiggere definitivamente i repubblicani. Durante la notte, i vandeani attaccarono Antrain, che mand\u00f2 nel panico i \"Blu\" che ripiegarono a Rennes.\nMolti repubblicani si arresero, ma ad Antrain i vandeani trovarono la citt\u00e0 molto diversa da come l'avevano lasciata pochi giorni prima, scoprirono infatti che i loro feriti, i malati e i bambini, che non li avevano potuti seguire, erano stati massacrati e che le donne di Foug\u00e8res erano state uccise il 18 novembre, inoltre molti prigionieri repubblicani avevano la testa rasata: erano cio\u00e8 degli ex-prigionieri dei vandeani, che erano stati rilasciati facendogli giurare di non combattere pi\u00f9 contro di loro; questo naturalmente fece ancora di pi\u00f9 infuriare alcuni vandeani che si avventarono contro di loro, nonostante La Rochejaquelein e soprattutto l'abb\u00e9 Doussin cercarono di fermarli. Molti altri prigionieri furono liberati e inviati a Rennes."}
{"id": "1615490", "revid": "110157", "url": "https://it.wikipedia.org/wiki?curid=1615490", "title": "Ruza", "text": "Ruza \u00e8 una cittadina della Russia europea centrale (oblast' di Mosca), situata nelle alture di Smolensk 110 km a ovest della capitale, sulle sponde del fiume omonimo; \u00e8 il capoluogo amministrativo del distretto omonimo.\nLa citt\u00e0 \u00e8 attestata per la prima volta nel 1328 o, secondo altre fonti, nel 1339 con il nome di \"Ruza-gorodok\", appartenente al \"principato di Zvenigorod\". Entrata nel XVI secolo nella Moscovia (situata ai suoi confini occidentali), ottenne \"status\" di citt\u00e0 nel 1781.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1615502", "revid": "1869172", "url": "https://it.wikipedia.org/wiki?curid=1615502", "title": "Maria Attanasio", "text": "Biografia.\nNativa di Caltagirone, ha esercitato l'attivit\u00e0 di insegnante di storia e filosofia al civico liceo classico Secusio (di cui fu altres\u00ec allieva) e che ha anche diretto per qualche anno. Ha militato nel Partito Comunista Italiano e ha sempre rivendicato l'appartenenza a tale fede politica.\nDedicatasi alle lettere fin dall'adolescenza (dapprima alla poesia e poi, nei primi anni 1990, su sollecitazione dell\u2019editrice e amica Elvira Sellerio, anche alla prosa), ha fortemente legato la propria produzione alla propria citt\u00e0 natale (trasposta nell'immaginaria Calacte), alla Sicilia e al proprio retroterra ideale, ponendosi in continuit\u00e0 ideale con l'eredit\u00e0 delle grandi firme della letteratura regionale, sulle quali spicca Sebastiano Addamo, che pratic\u00f2 e considera suo maestro di vita e scrittura. \nSuoi testi poetici, narrativi e saggistici sono apparsi su riviste e antologie, nazionali e internazionali, nonch\u00e9 tradotti in altre lingue."}
{"id": "1615503", "revid": "599013", "url": "https://it.wikipedia.org/wiki?curid=1615503", "title": "Vasil\u012bs Lak\u012bs", "text": "Carriera.\nClub.\nNaoussa e Paniliakos.\nEsterno offensivo, Lak\u012bs ha iniziato a giocare nel Naoussa. Vi \u00e8 rimasto per quattro anni e fu notato da molte squadre. Nell'estate del 1996 \u00e8 stato ingaggiato dal Paniliakos come difensore, ma i suoi primi allenatori lo hanno spostato pi\u00f9 avanti come ala, ruolo che avrebbe ricoperto in seguito.\nAEK Atene.\nNel 1998 si \u00e8 trasferito all' con cui ha vinto 2 Coppe di Grecia, una nella stagione 1999-2000 contro lo Ionikos e l'altra nella stagione 2001-2002, contro l'Olympiakos.\nCrystal Palace.\nDopo la vittoria dell'Europeo 2004 con la Nazionale greca, si \u00e8 trasferito per una stagione in Inghilterra al Crystal Palace.\nAEK Atene.\nNella stagione seguente \u00e8 ritornato all'AEK Atene, dove ha ritrovato i compagni di Nazionale dell'Europeo Tra\u00efanos Dellas e, come presidente, Demis Nikolaidis. Con l'AEK Atene ha raggiunto il secondo posto in campionato alle spalle dell'Olympiakos.\nPAOK Salonicco.\nIl 2 luglio 2007 Lak\u012bs \u00e8 stato lasciato libero dall'AEK Atene e il 3 luglio ha firmato un contratto di 3 anni con il del neo-presidente Theod\u014dros Zagorak\u012bs e del direttore tecnico Zizis Vryzas, compagni di Lak\u012bs agli Europei 2004. Con il PAOK ha conquistato un altro secondo posto nel campionato greco nella stagione 2008-2009 e la semifinale di Coppa di Grecia contro l'Olympiakos.\nKavala.\nIl 1\u00ba luglio 2009 ha firmato un contratto con il Kavala, squadra neopromossa in Alpha Ethniki. Nel Kavala ha ritrovato il portiere Fan\u012bs Katergiannak\u012bs, anche lui campione a Euro 2004 con la Nazionale greca; ha dato subito il suo contributo alla squadra e il 21 novembre 2009 contro l'Aek Atene prima ha procurato un rigore per il momentaneo vantaggio, poi ha firmato l'assist per il gol della vittoria (2-1). Nel febbraio 2010 il Kavala ha raggiunto la semifinale di Coppa di Grecia per la seconda volta consecutiva, ai danni del Panionios. Al termine della stagione si \u00e8 ritirato dal calcio giocato.\nNazionale.\nVasil\u012bs Lak\u012bs in nazionale greca ha collezionato 35 presenze e realizzato 3 gol. Ha segnato il primo gol in nazionale nell'amichevole contro l'Irlanda al Lansdowne Road di Dublino nell'aprile del 2000, partita nella quale la Grecia ha vinto 1-0.\nCon la Grecia ha vinto gli Europei 2004, durante i quali ha disputato 2 partite subentrando dalla panchina contro il Portogallo (1-2, fase a gironi) e la Francia (1-0, quarti di finale). Ha inoltre partecipato alla Confederations Cup 2005 in Germania vinta dal Brasile."}
{"id": "1615508", "revid": "1494169", "url": "https://it.wikipedia.org/wiki?curid=1615508", "title": "Storie di ordinaria follia", "text": ""}
{"id": "1615512", "revid": "2143966", "url": "https://it.wikipedia.org/wiki?curid=1615512", "title": "Stazione meteorologica di Francoforte sul Meno", "text": "La stazione meteorologica di Francoforte sul Meno \u00e8 la stazione meteorologica di riferimento per il servizio meteorologico tedesco e per l'Organizzazione Mondiale della Meteorologia, relativa alla citt\u00e0 di Francoforte.\nCoordinate geografiche.\nLa stazione meteorologica \u00e8 situata in Germania, nel land dell'Assia, presso l'aeroporto di Francoforte sul Meno, a 111 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +1,4\u00a0\u00b0C, mentre quella del mese pi\u00f9 caldo, luglio, \u00e8 di +19,3\u00a0\u00b0C.\nLe precipitazioni medie annue sono di poco superiori ai 600 mm, distribuite mediamente in 109 giorni, con un moderato picco in estate e un minimo relativo tra l'inverno e l'inizio della primavera .\nTemperature estreme mensili dal 1934 in poi.\nNella tabella sono indicate le temperature estreme mensili registrate dal 1934 in poi con il relativo anno in cui sono state registrate. La temperatura massima assoluta finora registrata \u00e8 di +40,1\u00a0\u00b0C risalente al 25 luglio 2019, mentre la temperatura minima assoluta finora rilevata \u00e8 di -27,2\u00a0\u00b0C ed \u00e8 datata 19 gennaio 1940."}
{"id": "1615516", "revid": "365417", "url": "https://it.wikipedia.org/wiki?curid=1615516", "title": "Bo animato", "text": ""}
{"id": "1615519", "revid": "1494169", "url": "https://it.wikipedia.org/wiki?curid=1615519", "title": "Certi bambini", "text": ""}
{"id": "1615520", "revid": "119991", "url": "https://it.wikipedia.org/wiki?curid=1615520", "title": "Stazione meteorologica di Francoforte", "text": ""}
{"id": "1615521", "revid": "289247", "url": "https://it.wikipedia.org/wiki?curid=1615521", "title": "San Nicodemo di Mammola", "text": ""}
{"id": "1615523", "revid": "1818970", "url": "https://it.wikipedia.org/wiki?curid=1615523", "title": "Comunit\u00e0 montana Valle di Comino", "text": "La XIV Comunit\u00e0 montana Valle di Comino \u00e8 una delle comunit\u00e0 montane del Lazio, sita nella Provincia di Frosinone, a ridosso Dell'Appennino abruzzese del parco nazionale d'Abruzzo, Lazio e Molise.\nComuni.\nI 19 comuni che fanno parte della XIV Comunita' Montana sono:"}
{"id": "1615527", "revid": "834", "url": "https://it.wikipedia.org/wiki?curid=1615527", "title": "Diego de Silva", "text": ""}
{"id": "1615528", "revid": "1745361", "url": "https://it.wikipedia.org/wiki?curid=1615528", "title": "Storie di ordinaria follia (raccolta di racconti)", "text": "Storie di ordinaria follia. Erezioni Eiaculazioni Esibizioni (titolo originale in lingua inglese: \"Erections, Ejaculations, Exhibitions and General Tales of Ordinary Madness\") \u00e8 una raccolta di racconti, alcuni dei quali in chiave autobiografica, di Charles Bukowski, pubblicata per la prima volta interamente nel 1972. I vari racconti erano stati pubblicati su diverse pubblicazioni, tra le quali una rivista \"underground\" di Los Angeles, \"Open City\".\nI racconti.\nLa raccolta si compone di 42 racconti, che descrivono vari aspetti della vita dell'autore, alle prese con le scommesse sulle corse dei cavalli, con il sesso, con le donne, con l'alcol e con altri aspetti della sua disordinata vita di cinquantenne senza un lavoro fisso.\nI protagonisti sono vari, dalle prostitute a perdigiorno vagabondi, da clochard a uomini che sono disposti a guadagnare il pane in qualsiasi modo per poi esaurire la loro paga la sera, in un qualsiasi pub.\nI personaggi bukowskiani rappresentano \"il lato oscuro\" dell'America degli anni 30, che esortava ogni individuo a tentare di raggiungere il massimo successo dopo la terribile crisi del '29.\nParticolare \u00e8 il rapporto dei protagonisti dei racconti (quasi tutti alter ego dello stesso Charles) con le donne. Talvolta sono rappresentati come puri fruitori del corpo femminile, ma molto spesso sono gli uomini ad essere sfruttati o abbindolati dal gentil sesso. Donne che sfruttano uomini per soldi, fama o solamente per un attimo di piacere. \nEmblematico \u00e8 l'esempio delle \"tre donne\", il sesto racconto, in cui il protagonista sembra ingannare tutte le sue amanti, traendo piacere senza alcuna ripercussione dalla sua compagna \"ufficiale\". Essendo praticamente impossibile che tutte e tre le donne non si accorgano dei coinvolgimenti all'interno di questo quadrilatero amoroso, probabilmente ogni componente dell'allegra compagnia decide di mantenere questa situazione di comodo, senza vincoli e senza regole. Questo \u00e8 solo uno dei tanti ritratti di vita sregolata e amorale presenti nei racconti di Charles Bukowski.\nEdizioni italiane.\nIn Italia, la raccolta \u00e8 stata pubblicata da Feltrinelli, in due volumi: il primo, \"Storie di ordinaria follia: Erezioni Eiaculazioni Esibizioni\" (1975), contiene 42 racconti; il secondo, \"Compagno di sbronze\" (1979), presentato impropriamente sul frontespizio come \"romanzo\", contiene 20 racconti.\nIl film.\nDalla vita di Bukowski e dalle storie raccontate in questa raccolta, Marco Ferreri ha tratto nel 1981 il film \"Storie di ordinaria follia\", con Ben Gazzara e Ornella Muti."}
{"id": "1615529", "revid": "119737360", "url": "https://it.wikipedia.org/wiki?curid=1615529", "title": "Card Security Code", "text": "Il Card Security Code, anche conosciuto come \"CVV2\" (\"Card Verification Value 2\"), \u00e8 un codice di sicurezza impiegato nelle carte di pagamento per mitigarne i rischi di uso fraudolento. A differenza delle altre informazioni relative al titolare della carta, generalmente stampigliate in rilievo, questo codice \u00e8 stampato ad inchiostro. Esso non viene quindi ricopiato nei documenti di addebito.\nLe carte dei circuiti Visa e MasterCard lo riportano nel retro, in tre cifre sulla banda della firma del titolare; le carte emesse da American Express riportano un codice di quattro cifre sul fronte.\nA partire dal 1\u00ba ottobre 2001 i circuiti Visa e MasterCard richiedono il codice per ogni richiesta di autorizzazione.\n\u00c8 altres\u00ec noto che vi siano siti web, come Amazon.com, che richiedono il codice di sicurezza all'atto di registrazione della carta,"}
{"id": "1615530", "revid": "1123126", "url": "https://it.wikipedia.org/wiki?curid=1615530", "title": "Gregorio III (disambigua)", "text": ""}
{"id": "1615532", "revid": "51323", "url": "https://it.wikipedia.org/wiki?curid=1615532", "title": "Erections, Ejaculations, Exhibitions and General Tales of Ordinary Madness", "text": ""}
{"id": "1615533", "revid": "287204", "url": "https://it.wikipedia.org/wiki?curid=1615533", "title": "Matteo Tafuri", "text": "Fu un versatile e bizzarro ingegno, che dopo studi universitari a Napoli, Parigi, Salamanca si ritir\u00f2 nella sua natia Soleto (nel Salento) dove aveva un cenacolo di allievi filosofi del platonismo esoterico.\nBiografia.\nIl \"Socrate di Soleto\", illustre rappresentante del Rinascimento, fu una personalit\u00e0 eclettica ed un affascinante intellettuale dei suoi tempi, amante della conoscenza e studioso e di molteplici campi del sapere: alchimia, filosofia, astronomia, astrologia, medicina, fisiognomica, magia naturale. Al centro dei suoi interessi vi era l'interesse e lo studio dei fenomeni della Natura, l'Anima del Mondo, il miracolo e le meraviglie del Creato e l'unicit\u00e0 irripetibile di ogni Essere Umano.\nConsiderato alla stregua di un \"Nostradamus salentino\" fu onorato e temuto per le sue capacit\u00e0 divinatorie e fisiognomiche tanto da attribuirgli poteri occulti e demonologici.\nUn suo ritratto col rosso copricapo della Sorbona si trova nel dipinto del 1580 (ad opera del galatinese Lavinio Zappa) della Madonna del Rosario nella navata sinistra della Chiesa Matrice di Soleto. Fu sepolto dapprima nella chiesetta di \"S.Lorenzo (delli Tafuri)\" adiacente alla sua abitazione e poi, dopo la demolizione della cappella nel 1672, nel Monastero di San Nicola in una cassa di legno con lo stemma della famiglia.\nSull'architrave della sua casa natale \u00e8 inciso il motto:\nCon quest'iscrizione Matteo Tafuri esprimeva e manifestava ai cittadini e a chiunque passasse dalla sua dimora la sua mite natura caratteriale, mortificata dalle ingiurie e maldicenze in conseguenza delle quali poteva trasformarsi, ironicamente, attraverso alchimia e magia, in un dragone.\nNella Soleto del Cinquecento era diffusa la consuetudine di incidere sulle architravi delle finestre, sui cornicioni dei balconi o all'interno di uno stemma, delle epigrafi con la finalit\u00e0 di motto. Un proverbio, una citazione, un passo letterario, filosofico, o religioso, e un pensiero personale descrivevano la personalit\u00e0 e le attitudini del padrone di casa o invitavano il passante a riflettere su un tema o un monito saggio e profondo.\nLo stemma della famiglia, presente sulla porta della casa natia, \u00e8 costituito da un albero di quercia con due fulmini che si scagliano contro ma non lo colpiscono. Un'aquila bicipite scolpita sopra fa pensare ad un'origine albanese della famiglia gi\u00e0 presente a Soleto nel XIV sec. Infatti molte famiglie albanesi e greche di confessione cristiano-ortodossa e cattolica dal XIII al XVI secolo furono costrette a fuggire ed alcune emigrarono nel Salento a causa dell'avanzata dei Turchi mussulmani che occupavano i loro territori.\n\"Del salentin suol gloria ed onore\" lo definisce il De Tommasi. E davvero egli fu, tra i molti filosofi, scienziati ed eruditi che fiorirono in Puglia tra la met\u00e0 del XV secolo e l'inizio del XVII, il pi\u00f9 universalmente noto.\nPartito da Soleto per Napoli poco pi\u00f9 che ventenne, per approfondirsi nella matematica e nella medicina dopo la preparazione umanistica ricevuta a Zollino da Sergio Stiso, vi torn\u00f2 avanti negli anni, famoso in tutto il mondo e pieno di gloria.\nDesideroso solo di pace fisica e mentale, apr\u00ec una pubblica scuola di greco, latino, matematica, fisica e medicina.\nTra i suoi allievi:\n\"Assiduo verso gli infermi\", esercit\u00f2 con zelo e successo la professione di medico ma mentre era \"di modello coi suoi scritti, di ammirazione e rispetto coi suoi consulti\" fu dalla ignoranza popolana ritenuto un \"Mago\" perch\u00e9 cultore di scienze inusitate quali l'Astronomia e l'Astrologia.\nTornando da Padova, Parigi e Salamanca, cio\u00e8 dai pi\u00f9 grandi centri culturali del tempo, sollev\u00f2 certo le gelosie interessate di coloro che non sapevano rassegnarsi al suo prestigio professionale. A ci\u00f2 si aggiunse il vigile sospetto della Curia Arcivescovile messa sull'avviso dal Concilio di Trento.\nEgli che port\u00f2 per tutto il mondo l'amore per il suolo natio col nome di Matteo da Soleto, proprio in patria ebbe a difendersi da accuse di stregoneria come spesso avviene a chi, uomo di scienza, si rende filantropo.\nFu pi\u00f9 volte interrogato per le sue capacit\u00e0 di previsione del futuro (divinatorie) ma fu sempre rilasciato innocente.\nIl Codice Vaticano 2264, \u00e8 testimonianza - pressoch\u00e9 l'unica superstite - dell'impegno speculativo di Matteo Tafuri.\nDa questo capostipite molti furono i Tafuri medici o giureconsulti che da Soleto trasferirono poi la loro residenza a Gallipoli - Nard\u00f2 e Lecce - Galatone.Cos\u00ec troviamo nel \"Liber baptesimorum\" dell'Archivio Parrocchiale di Soleto un \"Clericus Phisicus Honofrius Taphurus filius eccellentissimi Doctori Francisci\" che nel 1670 \u00e8 padrino al battesimo di Diego Carrozzini.\nIl pronipote di Onofrio, Vincenzo Maria fu sindaco di Gallipoli nel 1789 mentre il fratello di Onofrio, dottore in giurisprudenza, visse presso la corte di Napoli dove mor\u00ec nel 1699. Svariati giureconsulti, medici e sindaci a Lecce e Galatone. Ricordiamo, non per ultimo, fra Diego da Lequile (al secolo Diego Tafuri 1604-1673)."}
{"id": "1615534", "revid": "46291", "url": "https://it.wikipedia.org/wiki?curid=1615534", "title": "Buphthalmum", "text": "Buphthalmum \u00e8 un genere di piante spermatofite dicotiledoni appartenenti alla famiglia delle Asteraceae comunemente note come Asteroidi.\nEtimologia.\nQueste piante ricevettero la denominazione di genere da Linneo (1735) che in riferimento alla forma del disco del capolino le chiam\u00f2 \u201cBuphthalmum\u201d (\u201cOcchio di bue\u201d in greco).\nMorfologia.\nLe piante del genere \"Buphthalmum\" hanno aspetto erbaceo o suffrutescente e sono perenni. La forma biologica tipica per queste piante \u00e8 definita come emicriptofita scaposa (H scap): ossia pianta perennante per mezzo di gemme poste sul suolo e con asse fiorale lungo, semplice e con poche foglie.\nRadici.\nTipo fittone.\nFusto.\nI fusti sono gracili specialmente nelle specie spontanee: in particolare nella specie pi\u00f9 conosciuta: \"B. salicifolium\"; mentre sono pi\u00f9 robusti e grossi in quelle coltivate. L'altezza varia dai 50\u00a0cm (\"B. speciosissimum\") ai 1 \u2013 2 metri (\"B. speciosum\"). \nFoglie.\nLe foglie sono alterne, intere o lievemente dentate; generalmente di forma lanceolata.\nInfiorescenza.\nL'infiorescenza \u00e8 fatta da grandi capolini solitari con la struttura biologica tipica delle Asteraceae.\nFiori.\nIl colore del fiore \u00e8 in prevalenza giallo. \nCome tutti i fiori della famiglia delle Asteraceae (chiamata nel passato significativamente Compositae), anche quelli del nostro genere sono \u201ccomposti\u201d da due tipi: i fiori del raggio sono ligulati, zigomorfi e femminili; quelli del disco centrale sono tubulosi, attinomorfied ermafroditi.\nFrutti.\nI frutti sono achenii a pappo paleaceo (ossia sormontati da una specie di corona membranosa o piccola squama sottile di colore bruno).\nDistribuzione e habitat.\nLe specie di \"Buphthalmum\" sono da considerasi delle tipiche espressioni della flora dei luoghi calcarei e rocciosi e dei prati sassosi, anzi alcune specie possono considerarsi quasi endemiche delle Alpi Dolomitiche. Sono quindi localizzate in prevalenza nell'Europa (paesi meridionali a clima pi\u00f9 arido).\nSistematica.\nIl genere \"Buphthalmum\" appartiene alla famiglia delle Asteraceae (o Compositae, \"nomen conservandum\"), sottofamiglia Asteroideae, trib\u00f9 Inuleae.\nComprende meno di una decina di specie, di cui due sono quelle spontanee della flora europea (evidenziate in neretto nell'elenco sottostante).\nUsi.\nGiardinaggio.\nL'interesse per queste piante \u00e8 soprattutto ornamentale per la ricchezza delle foglie e i suoi vistosi capolini gialli. Infatti troviamo alcune specie (\"B. speciosum\" e \"B. salicifolium\") gi\u00e0 citate nella prima edizione italiana de \"Il buon giardiniere\" curata da Carlo Maupoil (Venezia 1826). \nQueste piante amano le posizioni ben soleggiate e aride (quindi terreni asciutti ed esposti a mezzogiorno). Si integrano facilmente nel giardino roccioso o nella formazione di aiuole nei giardini paesaggistici.\nLe specie si moltiplicano facilmente per seme che \u00e8 sempre fertile, questo nel caldo sud; non altrettanto avviene nelle zone pi\u00f9 a nord dove il fiore non arriva a maturare a semente (i questo caso si attua la divisione del piede)."}
{"id": "1615536", "revid": "110157", "url": "https://it.wikipedia.org/wiki?curid=1615536", "title": "Carro (Tortora)", "text": "Carro (\"Carru\" nel dialetto locale) insieme ad Acqualisparti \u00e8 la pi\u00f9 alta delle frazioni montane del comune di Tortora. \u00c8 una piccola frazione abitata da poche famiglie.\nLa frazione si estende su un ampio altopiano composto da vari pianori ad un'altidudine media di 850 metri s.l.m., \u00e8 si suddivide in varie sotto-localit\u00e0 denominate: Affunn\u00e0ta, Cotr\u00f2mmolo, Mal\u00e0zza, Niv\u00e8ra, Ordich\u00e8lla, Piani del Carro, Piano Grande, R\u00f2cchi e Valle Lunga.\nLocalit\u00e0.\nLa frazione si divide in nove sotto-frazioni la prima di queste risalendo dal centro storico \u00e8 Ordichella.\nOrdichella situata sul versante ovest del Carro \u00e8 collegata alla strada principale mediante una strada montana secondaria che si innesta sulla montana principale, poco prima della localit\u00e0 Malazza per poi congiungersi nuovamente sulla strada principale nei pressi della localit\u00e0 Nivera. Oltrepassato Ordichella percorrendo la strada secondaria troviamo la localit\u00e0 Valle Lunga, detta in gergo locale V\u00e0dda L\u00f2nga. La prima delle localit\u00e0 del Carro sulla strada montana principale \u00e8 Mal\u00e0zza, una bella localit\u00e0 ai confini con il comune di Aieta, immersa in un bosco di faggi. Nella localit\u00e0 nasce la sorgente omonima che d\u00e0 origine al ruscello di San Nicola. Proseguono si sale verso l'altopiano e troviamo di seguito tre localit\u00e0 oggi completamente disabitate, il Piano Grande (Ch\u00ecanu Gr\u00e0nni), la Niv\u00e8ra e R\u00f2cchi. Dopo Rocchi iniziano i Piani del Carro un ampio pianoro che fa da spartiacque tra i bacini fluviali del fiume Lao e del fiume Noce. Sul versante est troviamo l'Affunn\u00e0ta. In queste ultime zone l'ampia frazione confine ad est con il territorio di Laino Borgo. Ultima localit\u00e0 \u00e8 Cotr\u00f2mmolo detto in tortorese Cutr\u00f9ommulu.\nStoria.\nLa frazione \u00e8 stata abitata gi\u00e0 da diversi secoli come testimoniano i numerosi ruderi di antichi casolari.\nNel 1860 Paolo Maceri un giovane del posto, al Carro incontro Giuseppe Garibaldi che gli chiese di indicargli la strada per giungere a Tortora.\nSociet\u00e0.\nEvoluzione demografica.\nUn tempo la frazione era la pi\u00f9 popolosa del comune di Tortora, negli anni del boom economico molti abitanti del luogo emigrarono verso il nord lasciando gran parte della frazione disabitata. Oggi restano solo poche famiglie e la tendenza \u00e8 sempre in costante diminuzione.\nAgricoltura ed allevamento familiare.\nPraticato dalla quasi totalit\u00e0 degli abitanti \u00e8 l'agricoltura e l'allevamento famiglia per uso proprio.\nNel campo dell'allevamento per uso personale molto diffuso \u00e8 l'allevamento dei bovini, caprini, polli e suini.\nCuriosit\u00e0.\nEssendo la frazione al confine con il comune di Laino Borgo gli abitanti sono in parte originari dello stesso e il dialetto parlato \u00e8 un ibrido tra il tortorese ed il lainese (lainaro in tortorese)."}
{"id": "1615539", "revid": "1305772", "url": "https://it.wikipedia.org/wiki?curid=1615539", "title": "Torre Stockalper", "text": "La torre Stockalper venne fatta edificare nel paesino di Gondo dal barone Kaspar Stockalper nel XVII secolo, con lo scopo di favorire i propri commerci con l'Italia. Si trova all'arrivo della mulattiera \"Stockalperweg\" che collega Gondo a Briga e che prende il nome dal barone. Fu realizzata fra il 1670 e il 1685 e veniva utilizzata sia come riparo che come sede amministrativa delle innumerevoli propriet\u00e0 che il barone possedeva.\nStoria.\nLa massiccia torre, costruita al centro del villaggio, testimonia il ruolo fondamentale assunto dal barone Stockalper per il rilancio del Passo del Sempione. \u00c8 un edificio costruito su pi\u00f9 piani, protetto da una torre centrale, e aveva funzione di magazzino e alloggio.\nInfatti il barone, oltre a gestire numerose miniere a Gondo (tra cui quelle d'oro), ricopriva la prestigiosa carica di \"ma\u00eetre du sel\" per il Vallese (che comportava il monopolio del sale nella regione). Pertanto importava il sale dall'Italia attraverso il Passo del Sempione, sfruttando la mulattiera \"Stockalperweg\", che lui stesso aveva fatto costruire intorno al 1630 per unire Briga (in Svizzera) a Domodossola (in Italia) attraverso la Val Bognanco (la Strada statale 33 del Sempione, voluta nel 1800 da Napoleone Bonaparte, avrebbe poi preferito la Val Divedro). Inoltre aveva fatto scavare per i suoi commerci un canale navigabile (il \"Canale Stockalper\") per consentire un pi\u00f9 facile trasporto delle mercanzie, per via fluviale, fino al Lago di Ginevra.\nPertanto la \"Torre Stockalper\" risultava di notevole importanza commerciale a difesa delle merci trasportate, tra cui l'oro estratto a Gondo.\nDeclino e restauro.\nAlla morte del barone il valico del Sempione fu per\u00f2 abbandonato a s\u00e9 stesso, cos\u00ec la \"Torre Stockalper\" and\u00f2 in disuso e la mulattiera \"Stockalperweg\" divenne nuovamente insicura per mancanza di manutenzione. Le organizzazioni di trasporto vennero sciolte, i punti di sosta e i magazzini venduti o abbandonati e i commerci si interruppero quasi del tutto.\nNel 2000 la \"Torre Stockalper\" \u00e8 stata gravemente danneggiata da una frana che ha investito il paese il 14 ottobre 2000. Ha poi subito un restauro durato quattro anni ed \u00e8 stata inaugurata nuovamente il 31 marzo 2007 e ospita un albergo con sale convegni. \u00c8 ora di propriet\u00e0 comunale."}
{"id": "1615540", "revid": "51323", "url": "https://it.wikipedia.org/wiki?curid=1615540", "title": "Storie di ordinaria follia. Erezioni Eiaculazioni Esibizioni", "text": ""}
{"id": "1615541", "revid": "767487", "url": "https://it.wikipedia.org/wiki?curid=1615541", "title": "Certi bambini (romanzo)", "text": "Certi bambini \u00e8 un romanzo di Diego De Silva, ambientato nella Napoli dei giorni nostri.\nIl libro ha vinto nel 2001 il Premio Selezione Campiello e il Premio Brancati; nel 2002 ha ottenuto il Premio Bergamo.\nTrama.\nIl romanzo inizia con Rosario che, dopo aver preparato la colazione a sua nonna, si prepara per una partita di calcetto, mettendo nella borsa una pistola con l'intenzione di obbedire agli ordini della camorra e commettere il suo primo omicidio. Durante il percorso, Rosario ripenser\u00e0 ai momenti che lo hanno portato fin l\u00ec, al suo lavoro al centro di accoglienza, alle persone che lo circondano, come Santino, uno dei volontari del centro, o Caterina, una ragazza pi\u00f9 grande per cui prende la prima cotta. La morte di Caterina, deceduta durante il parto, lo porta a vendicarsi con metodi malavitosi.\nLo svolgimento del libro procede su tutti i movimenti che fa il piccolo Rosario. Rosario \u00e8 un bambino che compie il bene con la stessa facilit\u00e0 con cui compie il male, perch\u00e9 la differenza non gli \u00e8 mai stata insegnata.\nNel momento cruciale ricorda tutto ci\u00f2 che gli aveva detto il suo capo e segue il piano, cos\u00ec quando vede arrivare un uomo e si spengono le luci capisce il segno ed estrae la pistola dalla borsa e gli spara poi esce fuori e mentre arriva la polizia lui gioca a calcio.\nAdattamenti.\nDal romanzo \u00e8 stato tratto l'omonimo film diretto dai registi Andrea Frazzi e Antonio Frazzi."}
{"id": "1615542", "revid": "125732085", "url": "https://it.wikipedia.org/wiki?curid=1615542", "title": "Ferdinand Feldhofer", "text": "Carriera.\nClub.\nFeldhofer ha iniziato a giocare nelle giovanili dell'USV Riegersberg per poi passare al TUS Vorau e al P\u00f6llau. Nel 1998 ha firmato per la prima grande squadra della sua carriera, lo Sturm Graz. Inizialmente gioc\u00f2 nella squadra riserve, poi l'allenatore Ivica Osim lo port\u00f2 in prima squadra nel 1999. Con lo Sturm ha debuttato in Champions League il 14 settembre 1999 nella trasferta di Marsiglia contro l'Olympique (2-0 per i francesi).\nNel 2001 ha rifiutato di prolungare il contratto con la squadra di Graz prima della sua scadenza e nella sessione invernale di calciomercato seguente si \u00e8 trasferito al Rapid Vienna. Con i viennesi ha vinto la Bundesliga nel 2005.\nL'estate seguente Feldhofer ha firmato per il Wacker Tirol, squadra di cui \u00e8 diventato capitano nella stagione 2006-2007.\nNell'estate del 2008 \u00e8 tornato allo Sturm Graz, con il quale ha conquistato nelle due stagioni successive la coppa e il campionato nazionale.\nNell'estate del 2013 annuncia il suo ritiro dal calcio giocato.\nNazionale.\nFeldhofer ha collezionato 13 presenze e realizzato un gol con la Nazionale austriaca. Ha debuttato in Nazionale il 27 marzo 2002 contro la Slovacchia a Graz (2-0)."}
{"id": "1615546", "revid": "21880", "url": "https://it.wikipedia.org/wiki?curid=1615546", "title": "Uccelli tessitori", "text": ""}
{"id": "1615547", "revid": "228587", "url": "https://it.wikipedia.org/wiki?curid=1615547", "title": "San Jos\u00e9 (disambigua)", "text": ""}
{"id": "1615549", "revid": "729019", "url": "https://it.wikipedia.org/wiki?curid=1615549", "title": "Provincia di Chtouka-A\u00eft Baha", "text": "La provincia di Chtouka-A\u00eft Baha \u00e8 una delle province del Marocco, parte della Regione di Souss-Massa. \"Chtouka\" \u00e8 l'arabizzazione di \"Achtouken\", nome della trib\u00f9 berbera che abita nella provincia.\nGeografia antropica.\nSuddivisioni amministrative.\nLa provincia di Chtouka-A\u00eft Baha conta 2 municipalit\u00e0 e 20 comuni:"}
{"id": "1615551", "revid": "767487", "url": "https://it.wikipedia.org/wiki?curid=1615551", "title": "Biougra", "text": "Biougra \u00e8 una citt\u00e0 del Marocco, nella provincia di Chtouka-A\u00eft Baha, nella regione di Souss-Massa.\nLa citt\u00e0 \u00e8 anche conosciuta come Biugra, B\u012b\u016bkrah o Bouigra.\nLa maggioranza della popolazione della citt\u00e0 \u00e8 di origine berbera."}
{"id": "1615559", "revid": "599013", "url": "https://it.wikipedia.org/wiki?curid=1615559", "title": "National Board of Review Awards 1984", "text": "La 56\u00aa edizione dei National Board of Review Awards si \u00e8 tenuta il 17 dicembre 1984."}
{"id": "1615560", "revid": "226458", "url": "https://it.wikipedia.org/wiki?curid=1615560", "title": "Utile lordo di stalla", "text": "Utile lordo di stalla (U.L.S.), negli allevamenti di bovine da latte con rimonta interna (i nuovi animali inseriti nel processo produttivo provengono dall'azienda stessa) e con allevamento ormai a regime, cio\u00e8 quando la mandria ha raggiunto una routine produttiva consolidata, l'U.L.S. rappresenta in pratica gli animali venduti; \u00e8 la stima della carne prodotta nell'anno ed \u00e8 dato dalla differenza tra rimanenze finali + le vendite meno gli acquisti."}
{"id": "1615561", "revid": "28592", "url": "https://it.wikipedia.org/wiki?curid=1615561", "title": "Universit\u00e0 di Varanasi", "text": ""}
{"id": "1615562", "revid": "110157", "url": "https://it.wikipedia.org/wiki?curid=1615562", "title": "Universit\u00e0 di Malaga", "text": "L'Universit\u00e0 di Malaga \u00e8 un'istituzione universitaria spagnola, fondata nel 1972, che nel 2010 ha un numero di iscritti pari a circa 40.000.\nStoria.\nLa storia dell'Universit\u00e0 ha inizio nel 1968 con la creazione della \"Asociaci\u00f3n de Amigos de la Universidad de M\u00e1laga\". L'associazione chiese l'istituzione dell'universit\u00e0 in funzione delle esigenze della citt\u00e0 (era l'unica citt\u00e0 spagnola con una popolazione di oltre 300.000 abitanti che mancava di una universit\u00e0).\nL'Universit\u00e0 di M\u00e1laga venne fondata con decreto del 18 agosto 1972 raggruppando alcuni dipartimenti gi\u00e0 esistenti verso la fine degli anni 1960: la \"Escuela de Peritos\" (antica denominazione degli ingegneri), la \"Escuela Normal\", la \"Facultad de Econ\u00f3micas\" ed il \"Seminario\".\nAl momento della creazione, l'universit\u00e0 disponeva della \"Facultad de Ciencias Econ\u00f3micas y Empresariales\" e della \"Facultad de Medicina\", quest'ultima creata dopo la ratifica del decreto. La sua prima sede fu il \"campus\" di El Ejido, insieme a diversi centri amministrativi sparsi nella citt\u00e0.\nDopo alcuni anni di costante cambiamento \u00e8 diventata un'universit\u00e0 pubblica con una media di 37.000 studenti iscritti per anno 2002 e 4.000 laureati all'anno (2002) in stretta collaborazione con i 1800 ricercatori (2001). \u00c8 previsto l'ampliamento del campus di \"Teatinos\" per ospitare le facolt\u00e0 che sono ancora ubicate nel Campus di El Ejido, vista la disponibilit\u00e0, in quest'ultimo, di pi\u00f9 di un milione di metri quadrati disponibili per l'allargamento.\nHa anche due scuole per l'insegnamento dell'infermieristica al di fuori della capitale, nelle citt\u00e0 di Ronda e Antequera.\nCampus.\nL'Universit\u00e0 \u00e8 suddivisa in due campus principali:\nAltri centri nella citt\u00e0 di M\u00e1laga:\nAltri centri in provincia di M\u00e1laga:"}
{"id": "1615564", "revid": "1573940", "url": "https://it.wikipedia.org/wiki?curid=1615564", "title": "Eulemur", "text": "Eulemur \u00e8 un genere di lemuri endemici del Madagascar.\nDescrizione.\nSi tratta di animali di lunghezza totale pari a circa un metro, di cui per\u00f2 gran parte spetta alla folta coda, che \u00e8 solitamente pi\u00f9 lunga del corpo di circa il 15-20%; tutti hanno muso volpino, grandi occhi e solitamente presentano dicromatismo sessuale, coi maschi pi\u00f9 colorati delle femmine. In molti casi (ma non sempre) i maschi presentano barbe, basette o corone di pelo, assenti nelle femmine.\nTutte le specie presentano conformazione degli incisivi inferiori modificata a formare un pettine utile per il \"grooming\": si tratta infatti di specie sociali, che vivono in gruppi anche consistenti.\nSistematica.\nIl numero di specie \u00e8 quasi raddoppiato dopo lo scorporo di numerose ex-sottospecie e loro elevazione al rango di specie a s\u00e9 stanti a seguito di analisi approfondite del DNA.\nAl genere sono attualmente ascritte le seguenti specie:\nIn passato era accetta come specie valida anche \"Eulemur albocollaris\" che \u00e8 oggi riconosciuto come sinonimo di \"Eulemur cinereiceps\"."}
{"id": "1615566", "revid": "110157", "url": "https://it.wikipedia.org/wiki?curid=1615566", "title": "La donna di scorta", "text": "La donna di scorta \u00e8 il primo romanzo di Diego De Silva. \nPubblicato nel 1999 per Pequod e poi riedito nel 2001 da Einaudi, il romanzo ha vinto il Premio del Gioved\u00ec Marisa Rusconi ed \u00e8 stato finalista del Premio Montblanc.\nTrama.\nLivio, un antiquario sposato e Dorina, una giovane single che fa testi a pagamento, si incontrano su un marciapiede in una mattina di pioggia. Ed \u00e8 amore a prima vista. Cominciano ad incontrarsi nell'appartamento di Dorina. Ma l'atteggiamento di quest'ultima, che nulla chiede a Livio, ma anzi si accontenta di quello che le pu\u00f2 offrire, mettono in crisi l'uomo.\nIncipit.\n\u00c8 curioso il modo che ha il destino di venire sotto forma di tempo. Anzi lo sarebbe, se non fosse che ce l'ha per vizio. Se uno, al momento del fatto che gli cambia la vita, buttasse l'occhio all'orologio, vedrebbe le lancette che ripartono da uno zero fatto apposta per lui.\nFinale.\nIl pacchetto si apr\u00ec subito. Prese quello che c'era dentro e lasci\u00f2 tutto sul tavolo. \nSi ferm\u00f2 un momento a guardare.\nPoi mise le forbici a posto.\nChiss\u00e0 perch\u00e9, gli venne da sorridere.\nC'era il suo spazzolino, e il dentifricio."}
{"id": "1615568", "revid": "110157", "url": "https://it.wikipedia.org/wiki?curid=1615568", "title": "Lago Nipigon", "text": "Il lago Nipigon \u00e8 il pi\u00f9 grande lago contenuto completamente all'interno dei confini della provincia canadese dell'Ontario.\nPosto ad un'altitudine di 260 metri sul livello del mare, ha una superficie di 4.848\u00a0km\u00b2.\nL'emissario \u00e8 il fiume Nipigon, che dopo 48\u00a0km sfocia nel lago Superiore.\nContiene un volume d'acqua di 248\u00a0km3 (circa cinque volte quello del lago di Garda)."}
{"id": "1615570", "revid": "834", "url": "https://it.wikipedia.org/wiki?curid=1615570", "title": "Provincia di Fahs Anjra", "text": "La provincia di Fahs Anjra (gi\u00e0 Fahs-Bni Makada) \u00e8 una provincia del Marocco, parte della Regione di Tangeri-Tetouan-Al Hoceima. \nGeografia antropica.\nSuddivisioni amministrative.\nLa provincia di Fahs Anjra conta 8 comuni:"}
{"id": "1615578", "revid": "1602064", "url": "https://it.wikipedia.org/wiki?curid=1615578", "title": "Hapalemur", "text": "Hapalemur \u00e8 un genere di lemuri endemici del Madagascar.\nDescrizione.\nSi tratta di animali dalle dimensioni piuttosto ragguardevoli, dalla testa rotonda con la faccia schiacciata simile a quella dei gatti; pur trattandosi di specie prettamente notturne, gli occhi sono piuttosto piccoli.\nIl pelo lanoso e dalle tinte grigie od olivacee nasconde le orecchie reniformi molto simili a quelle umane.\nLe braccia e le gambe sono pi\u00f9 corte in proporzione rispetto a quelle degli altri lemuridi, ed anche la coda raggiunge a stento la lunghezza del corpo.\nBiologia.\nSono lemuri notturni, che durante il giorno si appollaiano su una canna alta, aggrappandosi a un appiglio con le unghiette appuntite e raggomitolandosi.\nLa loro dieta \u00e8 estremamente specializzata.\"Hapalemur griseus\" e \"Hapalemur aureus\" si nutrono quasi esclusivamente di germogli, foglie e midollo di bamb\u00f9 gigante (\"Cathariostachys madagascariensis\"), o \"volohosy\" in malgascio .La dieta di \"Hapalemur alaotrensis\" si basa per oltre il 90% su germogli e foglie di papiro (\"Cyperus madagascariensis\") e, in misura minore, di \"Phragmites australis\" .\nSistematica.\nAl genere \"Hapalemur\" (dal quale \u00e8 stato recentemente scorporato il prolemure dal naso largo (\"Prolemur simus\")) sono ascritte le seguenti specie e sottospecie:\nAlcuni tassonomi elevano \"Hapalemur griseus meridionalis\" al rango di specie a s\u00e9 stante (\"Hapalemur meridionalis\") ."}
{"id": "1615579", "revid": "547034", "url": "https://it.wikipedia.org/wiki?curid=1615579", "title": "Somewhere Back in Time World Tour", "text": "Il Somewhere Back In Time World Tour \u00e8 il tour della band heavy metal Iron Maiden effettuato nel 2008.\nNotizie generali.\nLa prima parte del \"Somewhere Back In Time World Tour\" ha aperto a Mumbai, in India, il 1\u00ba febbraio 2008 e da qui arriver\u00e0 a toccare l'Australia, il Giappone, gli Stati Uniti e il Messico, vedendo le prime esibizioni della band in Paesi come la Colombia e la Costa Rica, dopodich\u00e9 si snoder\u00e0 attraverso Brasile, Argentina, Cile, Porto Rico e New York, per terminare infine a Toronto il 16 marzo. In questo periodo di 45 giorni \u00e8 gi\u00e0 stato previsto che i Maiden suoneranno davanti a pi\u00f9 di un milione di fan in 21 citt\u00e0 in 10 stati, volando quasi per 50.000 miglia (circa 80.000 chilometri) sul loro aereo privato.\nLa partenza del tour ha coinciso con la pubblicazione in DVD del \"Live After Death\", la leggendaria registrazione delle quattro serate di concerto dei Maiden alla Long Beach Arena, in California, nel 1984.\nGruppi di supporto.\nI gruppi di supporto per questo tour saranno:"}
{"id": "1615586", "revid": "124123", "url": "https://it.wikipedia.org/wiki?curid=1615586", "title": "Morti nel 1203", "text": ""}
{"id": "1615596", "revid": "287204", "url": "https://it.wikipedia.org/wiki?curid=1615596", "title": "IETT", "text": ""}
{"id": "1615598", "revid": "124123", "url": "https://it.wikipedia.org/wiki?curid=1615598", "title": "Nati nel 1213", "text": ""}
{"id": "1615603", "revid": "1982", "url": "https://it.wikipedia.org/wiki?curid=1615603", "title": "Febo Conti", "text": "Biografia.\nInizi\u00f2 la sua carriera nella Radio della Svizzera Italiana nel 1945, conducendo tra le altre, le trasmissioni \"La Costa dei Barbari\" e \"Il Dante avvelenato\". Durante la seconda guerra mondiale fu una delle voci di Radio Italia del Nord, la voce dei partigiani, e frequent\u00f2 l'Accademia di Paolo Grassi e Giorgio Strehler. Dopo la liberazione, Conti continu\u00f2 a lavorare per Radio Milano; fu il pi\u00f9 giovane annunciatore radiofonico d'Italia. Nel 1954 sposa la cantante Italia Vaniglio.\nDa Milano si trasfer\u00ec con la famiglia nel 1968 a Moniga del Garda e dal 1989 a Desenzano del Garda, perch\u00e9 dal 1975 al 1980 aveva diretto Gardaland, il parco dei divertimenti numero uno d'Italia. Nel 2005 aveva festeggiato i 60 anni di ininterrotta carriera radiofonica. La moglie Italia Vaniglio non ha retto al dolore della morte del coniuge ed \u00e8 morta dopo soli 4 giorni, il 20 dicembre 2012.\nNel settembre del 2009, nell'ambito della terza inchiesta sulla strage di piazza della Loggia, Conti fu interrogato in qualit\u00e0 di testimone. Gli furono poste anche domande riguardo alla sua presunta partecipazione al tentato golpe di Junio Valerio Borghese (Conti, esponente del Noto servizio, in seguito all'occupazione degli studi della Rai di Roma, avrebbe dovuto trasmettere l'annuncio del colpo di Stato e della presa di potere da parte di una giunta militare). Tuttavia, a parte la conferma dei suoi trascorsi nella Repubblica Sociale Italiana e delle conseguenti simpatie per il neofascismo, non emersero prove di reato a suo carico.\nFebo Conti entr\u00f2 nella Massoneria del Grande Oriente d'Italia nel 1966 e divent\u00f2 maestro nel 1973. Fu affiliato alla loggia C. Montanari n. 746 di Verona e alla F.D.Roosevelt dello stesso Oriente. Pass\u00f2 successivamente alla Leonessa \u2013 Arnaldo n. 951 di Brescia e infine della Cremieux n. 761 di Sanremo.\nRadio Milano.\nNel 1948 entr\u00f2 nella Compagnia di rivista di Milano, dove ebbe come compagni di lavoro Liliana Feldmann, Fausto Tommei, Evelina Sironi, Gianni Bortolotto, Checco Rissone, Rina Belfiore, Elena Borgo, Carlo Delfini, Franco Parenti tra gli altri.\nNumerosi furono gli spettacoli realizzati, sia a diffusione locale in dialetto meneghino - tra i pi\u00f9 famosi Ciciarem un Cicinin - sia nazionale, come Sala Stampa Sport, programma della domenica mattina condotto con Roberto Bortoluzzi nel quale Febo Conti, nei panni di parrucchiere, faceva la barba alle maggiori firme del giornalismo sportivo, commentando con loro il campionato di calcio e pronosticando i risultati delle partite pomeridiane. La sigla della trasmissione era \"El Humahuaque\u00f1o\" (\"Carnavalito\"), un motivo argentino di Zaldivar.\nMentre lavorava in radio, faceva anche teatro e, nei panni di talent scout, scopr\u00ec tra l'altro un giovane imitatore, Alighiero Noschese e un giovane Dario Fo.\nDa ricordare il variet\u00e0 radiofonico, in onda il sabato sera, \"Scacco Matto\" (1950-51), da lui presentato; variet\u00e0 che prosegu\u00ec con il titolo di \"Chicchirich\u00ec\", con gli attori della Compagnia di rivista di Radio Milano. Popolarissimo divenne, tra gli altri, il personaggio di \"Anacleto il gasista\", quello che \"non paga il sabato\" di Franco Parenti e del \"Poer Nano\", monologhi di Dario Fo con le paradossali storie di Caino e Abele, No\u00e8, Nerone, Otello, ecc. Immancabile in ogni puntata la canzoncina \"E con questa Zinfonia\", cantata da Febo Conti e Liliana Feldmann nello stile dei venditori ambulanti con la prima strofa: \"Militari borghesi e ragazze, noi cantiam per le strade e le piazze, e cantando ogni guaio ci passa, siamo Febo, Liliana e grancassa.\" a cui seguivano due bei colpi di grancassa e il popolarissimo refrain : \"E con questa zinfonia, ogni guaio passer\u00e0. Chi vuol essere lieto sia, con la mamma e col pap\u00e0.\". Nella canzoncina, ora Febo, ora Liliana, intercalavano, sempre col tono da imbonitore di piazza, un breve \"parlato\", ogni volta diverso, per magnificare le strane prodezze del figlioletto: \"E bravo il Fantolino nostro figlio che... !\" .\nEbbe altre collaborazioni con la RAI nel 1954: (\"L'orchestra delle quindici\" e \"I cinque sensi sono sei\").\nLa televisione.\nLa grande popolarit\u00e0 arriv\u00f2 nei primi anni sessanta con la conduzione del popolare quiz televisivo per ragazzi \"Chiss\u00e0 chi lo sa?\", in onda il sabato pomeriggio a partire dal settembre 1961. Era anche l'interprete italiano delle comiche mute di Ridolini, che venivano trasmesse settimanalmente in \"Chiss\u00e0 chi lo sa?\" con il titolo \"Febo Conti in Ridolini\". Fu testimonial di vari prodotti famosi, come Philco, Innocenti, Citro\u00ebn, Tintal e Bic, tra gli altri.\nLavor\u00f2 anche con Enza Samp\u00f2 ne \"Il circolo dei castori\". Il rapporto con la Rai si interruppe nel 1974, dopo la trasmissione \"Circodieci\". Conti sarebbe tornato a lavorare per l'Ente TV di Stato solo nella stagione 1998-99, partecipando alla rubrica \"Io amo gli animali\" inserita nel programma \"Ci vediamo in tiv\u00f9\" condotto da Paolo Limiti.\nIl teatro.\nEbbe anche un'intensa attivit\u00e0 teatrale (con Giustino Durano e diversi altri), mentre nel cinema recit\u00f2 in due soli film: nel 1956 in \"Per le vie della citt\u00e0\", pellicola per ragazzi diretta da Luigi Giachino, e, nel ruolo del sindaco, nel 1976 ne \"La banca di Monate\", per la regia di Francesco Massaro su un soggetto di Piero Chiara. Si legge talora di una sua interpretazione nel film \"Il bocconcino\" di Romano Scandariato, ma si tratta di un errore, perch\u00e9 nel film appare non Febo Conti ma suo figlio Fabio."}
{"id": "1615606", "revid": "110157", "url": "https://it.wikipedia.org/wiki?curid=1615606", "title": "Siret (Suceava)", "text": "Siret (in tedesco \"Sereth\", in ucraino \"\u0421\u0435\u0440\u0435\u0442\", in polacco \"Seret\", in yiddish \"\u05e1\u05d9\u05e8\u05d8\") \u00e8 una citt\u00e0 della Romania di 9.411 abitanti, ubicata nel distretto di Suceava, nella regione storica della Bucovina. \nFanno parte dell'area amministrativa anche le localit\u00e0 di M\u0103n\u0103stioara e P\u0103dureni (Moldavia).\nSiret \u00e8 uno dei principali posti di confine, sia stradale che ferroviario, della Romania con l'Ucraina; in particolare la stazione ferroviaria di confine \u00e8 una delle poche del Paese dotata di attrezzature che consentono la variazione dello scartamento e quindi il passaggio dallo scartamento standard delle ferrovie romene e quello pi\u00f9 ampio delle ferrovie ucraine senza necessit\u00e0 di trasbordo."}
{"id": "1615611", "revid": "131358", "url": "https://it.wikipedia.org/wiki?curid=1615611", "title": "Fondazione Milan", "text": ""}
{"id": "1615617", "revid": "124123", "url": "https://it.wikipedia.org/wiki?curid=1615617", "title": "Morti nel 123 a.C.", "text": ""}
{"id": "1615620", "revid": "124123", "url": "https://it.wikipedia.org/wiki?curid=1615620", "title": "Nati nel 1231", "text": ""}
{"id": "1615621", "revid": "124123", "url": "https://it.wikipedia.org/wiki?curid=1615621", "title": "Nati nel 1234", "text": ""}
{"id": "1615622", "revid": "110157", "url": "https://it.wikipedia.org/wiki?curid=1615622", "title": "La Concordia (Chiapas)", "text": "La citt\u00e0 di La Concordia \u00e8 a capo dell'omonimo comune, nello stato del Chiapas, Messico. Conta 7.123 abitanti secondo le stime del censimento del 2005 e le sue coordinate sono 16\u00b006'N 92\u00b041'W. &lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica IV: FRAILESCA."}
{"id": "1615623", "revid": "466539", "url": "https://it.wikipedia.org/wiki?curid=1615623", "title": "Brenner Autobahn", "text": "L'autostrada austriaca A13 collega Innsbruck con il passo del Brennero, ove in territorio italiano l'autostrada prende il nome di A22.\nItinerario.\nAd Innsbruck si interseca con l'autostrada A12 che collega il Vorarlberg con Kufstein e prosegue per Monaco di Baviera e rientra in Austria a Salisburgo.\nSi tratta di un'autostrada a pedaggio come tutte le autostrade austriache, tuttavia per transitarvi non \u00e8 richiesto il bollino, che diviene obbligatorio solo se si prosegue oltre Innsbruck lungo la A12. Il pedaggio \u00e8 riscosso tramite barriere, una delle quali si trova presso il celebre ponte Europa."}
{"id": "1615625", "revid": "729019", "url": "https://it.wikipedia.org/wiki?curid=1615625", "title": "Pyhrn Autobahn", "text": "L'autostrada austriaca A9, \"Pyhrn Autobahn\", originandosi dall'A1 West-Autobahn Vienna-Salisburgo, collega Linz con Graz attraverso numerosi e lunghi tunnel, innestandosi sull'A2 Tarvisio-Vienna e proseguendo poi per Maribor in Slovenia tramite la Avtocesta A1."}
{"id": "1615629", "revid": "339392", "url": "https://it.wikipedia.org/wiki?curid=1615629", "title": "Etmano dei Cosacchi", "text": ""}
{"id": "1615631", "revid": "297059", "url": "https://it.wikipedia.org/wiki?curid=1615631", "title": "Giuliano Brigantino", "text": "Fra Giuliano Brigantino, \u00e8 noto anche con il nome di Giuliano da Colle (Iulianus Collensis).\nFu un predicatore agostiniano che cerc\u00f2 di diffondere anche in Italia le idee luterane. Fu attivo, oltre che in Toscana, in Lombardia, in Veneto e in Romagna.\nPer questa sua attivit\u00e0 fu spesso richiamato dai suoi superiori che sovente lo trasferirono di sede: fu infatti a Milano (1544-1546), a Ferrara, a Pavia (1543), a Vicenza, a Siena (nel 1549). \nFu a Bologna dal 1539 al 1542, come reggente dello Studio di San Giacomo. A Venezia prese parte ad incontri con altri seguaci del protestantesimo luterano e con adepti fedeli a Juan de Vald\u00e9s, i cosiddetti valdesiani.\nNel 1550, in Firenze, inizi\u00f2, assieme a Andrea Ghetti, una polemica con il gesuita Lorenzo Davidico che lo denunci\u00f2 poi come eretico. Nel 1551, durante la quaresima, dopo una predica, fu convocato a Roma e qui arrestato e rinchiuso in carcere dalla Inquisizione romana, nonostante avesse ufficialmente rinnegato, dal pulpito della Chiesa di Santo Spirito a Firenze, le sue idee luterane. Mor\u00ec in carcere nello stesso anno del suo arresto."}
{"id": "1615639", "revid": "124123", "url": "https://it.wikipedia.org/wiki?curid=1615639", "title": "Morti nel 125 a.C.", "text": ""}
{"id": "1615641", "revid": "110157", "url": "https://it.wikipedia.org/wiki?curid=1615641", "title": "Solca", "text": "Solca \u00e8 una citt\u00e0 della Romania di 2.644 abitanti, ubicata nel distretto di Suceava, nella regione storica della Bucovina.\nIn attuazione di un referendum tenutosi nel 2005, nel 2007 si \u00e8 staccata da Solca la localit\u00e0 di Poieni-Solca, andata a formare un comune autonomo.\nLa citt\u00e0 viene nominata per la prima volta in un documento emesso dal Principe di Moldavia Alexandru cel Bun il 15 gennaio 1418 e nel Medioevo era sede di mercati ed importante centro commerciale per tutta la zona.\nPassata assieme a tutta la Bucovina sotto la Monarchia asburgica e conseguentemente sotto l'Impero austroungarico, durante la Prima guerra mondiale Solca fu teatro di asper battaglie tra le truppe austriache e quelle dell'Impero russo, essendo situata di fatto sulla linea del fronte.\nIl monumento pi\u00f9 importante della citt\u00e0 \u00e8 il Monastero, un'imponente Chiesa ortodossa fatta costruire ai primi del XVII secolo dal voivoda \u015etefan Tom\u015fa II."}
{"id": "1615642", "revid": "124290363", "url": "https://it.wikipedia.org/wiki?curid=1615642", "title": "Strada europea E15", "text": "La E15 \u00e8 una strada europea classificata come dorsale nord-sud di classe A. Percorre Regno Unito, Francia e Spagna, unendo Inverness (nel nord della Scozia) con Algeciras (nel sud della Spagna).\nLa strada europea E15 costituisce anche il principale collegamento autostradale fra Barcellona, Marsiglia, Lione e Parigi (diramandosi da quest'ultima anche per il Benelux attraverso la A1).\nNel tratto tra Londra e Parigi, la strada costeggia quasi integralmente le linee ferroviarie ad alta velocit\u00e0 LGV Nord (sul versante francese) ed High Speed 1 (su quello britannico).\nRegno Unito.\nCome tutte le strade europee, anche la E15 non \u00e8 segnalata sul territorio britannico. Essa percorre le seguenti strade:\nLa E15 ha un'interruzione presso il Canale della Manica tra Dover e Calais. Tra le due citt\u00e0 \u00e8 disponibile un servizio di traghetti. Un'alternativa \u00e8 l'Eurotunnel Shuttle che, passando da Folkestone, percorre il Channel Tunnel.\nFrancia.\nIn Francia, la E15 interessa le seguenti autostrade:\nSpagna.\nIl tratto in territorio spagnolo \u00e8 classificato soprattutto come Autopista AP-7. Vi sono anche alcuni tratti non autostradali, classificati come N-II, N-332 e N-340.\nLa E15 tocca le seguenti citt\u00e0: Gerona \u2013 Barcellona \u2013 Tarragona \u2013 Castell\u00f3n de la Plana \u2013 Valencia \u2013 Elche - Alicante \u2013 Murcia \u2013 Almer\u00eda - Motril \u2013 Malaga \u2013 Algeciras"}
{"id": "1615645", "revid": "124123", "url": "https://it.wikipedia.org/wiki?curid=1615645", "title": "Morti nel 1255", "text": ""}
{"id": "1615648", "revid": "124123", "url": "https://it.wikipedia.org/wiki?curid=1615648", "title": "Nati nel 1257", "text": ""}
{"id": "1615650", "revid": "1543377", "url": "https://it.wikipedia.org/wiki?curid=1615650", "title": "Eulemur fulvus", "text": "Il lemure bruno (Eulemur fulvus ) \u00e8 un primate appartenente alla famiglia Lemuridae, endemico del Madagascar.\nDescrizione.\n\u00c8 un primate di taglia medio-piccola, lungo circa 50\u00a0cm, per un peso di 2,5-3,0\u00a0kg. Ha una coda lunga quanto il corpo.\nLa pelliccia \u00e8 di colore dal bruno al grigio. Il muso, glabro e nero, \u00e8 circondato da barba e basette bianche.\nGli occhi sono di un intenso color arancio. In corrispondenza dei polsi presenta delle ghiandole odorose, utilizzate per la comunicazione olfattiva.\nBiologia.\nComportamento.\n\u00c8 una specie arboricola, con abitudini diurne. Si muove sui rami degli alberi con andatura quadrupede, utilizzando la lunga coda come bilanciere.\n\u00c8 un animale sociale che vive in piccoli gruppi da 2 a 20 esemplari. I rapporti sociali sono rafforzati dal \"grooming\", che viene praticato utilizzando sia le mani e la lingua che il pettine dentale, derivante dalla fusione di incisivi e canini.\nNella foresta di Berenty (Madagascar meridionale) esiste una popolazione ibrida, introdotta tra la fine degli anni settanta e gli inizi degli anni ottanta, di \"E. fulvus \" \u00d7 \"collaris\". \u00c8 stato dimostrato, con analisi quantitative, che questi lemuri hanno una gerarchia lineare a dominanza femminile e presentano comportamenti riconciliatori dopo le aggressioni. Inoltre, i livelli di stress individuali (misurati con comportamenti self-directed) sono tanto pi\u00f9 alti quanto pi\u00f9 gli animali sono bassi in gerarchia. Lo stress aumenta in seguito alle aggressioni, ma la riconciliazione tra due ex contendenti sembra per\u00f2 in grado di riportare lo stress ai livelli basali.\nAlimentazione.\nSi nutre di foglie, fiori e corteccia.\nDistribuzione e habitat.\n\u00c8 diffuso in una area del Madagascar nord-occidentale compresa tra il fiume Betsiboka e Analalava. \u00c8 stato introdotto dall'uomo sull'isola Mayotte (Comore).\nTassonomia.\nLa tassonomia del genere \"Eulemur\" \u00e8 stata sottoposta di recente a una globale revisione.\nLa gran parte di quelle che in passato erano considerate sottospecie di \"E. fulvus\" (\"E.\u00a0f.\u00a0albifrons, E.\u00a0f.\u00a0sanfordi, E.\u00a0f.\u00a0rufus, E.\u00a0f.\u00a0albocollaris, E.\u00a0f.\u00a0collaris\") sono oggi considerate al rango di specie a s\u00e9 stanti (\"E. albifrons\", \"E. cinereiceps\", \"E. collaris\", \"E. rufus\", \"E. sanfordi\").\nLa sottospecie \"E. fulvus mayottensis\" non \u00e8 pi\u00f9 riconosciuta come valida: si tratterebbe semplicemente di una popolazione di \"E. fulvus\" introdotta nelle isole Comore dall'uomo.\nConservazione.\nLa \"IUCN red list\" considera \"E. fulvus\" una specie a basso rischio di estinzione.\nLo si pu\u00f2 osservare nel Parco nazionale di Ankarafantsika e nelle Riserve di Manongarivo, Bora, Analamazaotra e Ambohitantely."}
{"id": "1615652", "revid": "767487", "url": "https://it.wikipedia.org/wiki?curid=1615652", "title": "Pat Travers", "text": "Biografia.\nGli inizi.\nPat Travers crebbe nella regione di Toronto, in Canada. Poco dopo aver cominciato le prime lezioni di chitarra, all'et\u00e0 di dodici anni, assistette a un concerto di Jimi Hendrix a Ottawa, e ne rimase impressionato come gli era accaduto per altri musicisti del calibro di Jeff Beck, Eric Clapton e Jimmy Page. Le prime band a cui si un\u00ec in adolescenza, The Music Machine, Red Hot e i Merge, suonarono per qualche anno nella zona del Qu\u00e9bec.\nDurante un concerto con i Merge, Travers venne notato dall'artista rock Ronnie Hawkins, che lo invit\u00f2 ad unirsi a lui. Il giovane chitarrista spicc\u00f2 dunque il volo per Londra e firm\u00f2 un contratto con l'etichetta discografica Polydor poco dopo aver compiuto 20 anni. Il suo album di debutto, \"Pat Travers\", fu pubblicato nel 1976 con la partecipazione del bassista Peter \"Mars\" Cowling, che sarebbe poi entrato a far parte del gruppo di Pat Travers per molti anni. Nello novembre dello stesso anno, Travers appar\u00ec in uno show sulla televisione tedesca, \"Rockpalast\", che venne poi messo in commercio nel DVD \"Hooked On Music\": questa esibizione mostra una prima versione della gruppo musicale di Travers, comprendente Cowling ed il batterista Nicko McBrain (futuro membro della heavy metal band Iron Maiden).\nNel corso del 1977, Travers aggiunse un secondo chitarrista al suo gruppo e cambi\u00f2 due batteristi, ed al momento di lanciare il quarto album \"Heat in the Street\" nel 1978 aveva gi\u00e0 messo insieme quella che i fan ed i critici concordano nel definire la formazione classica della Pat Travers Band: questa versione prevedeva Travers alla voce e alla chitarra, Pat Thrall alla chitarra, Cowling al basso e Tommy Aldridge alla batteria e alle percussioni. Il successivo album della band, la registrazione di un live intitolato \"Go For What You Know\", si classific\u00f2 al 40\u00ba posto nelle classifiche statunitensi e fu seguito nel 1980 da \"Crash and Burn\", che si risal\u00ec ancora di pi\u00f9 la classifica, piazzandosi al 20\u00ba posto. Da quest'album venne estratto il singolo \"Snortin' Whiskey\", che divenne molto popolare alla radio americana.\nLa causa con la Polydor e il declino.\nLa fortuna di Travers cominci\u00f2 ad offuscarsi nell'agosto 1980. Dopo uno spettacolo al Festival di Reading davanti a un pubblico di 35.000 persone, Thrall e Aldridge annunciarono contemporaneamente di volersi separare dalla band per perseguire altri progetti. Travers e Cowling reclutarono quindi il batterista Sandy Gennaro e nel 1981 commercializzarono \"Radio Active\": a quest'album segu\u00ec una tourn\u00e9e in coppia con i Rainbow, e le due band si esibirono nelle maggiori arene del Nord America.\nNonostante il grande successo riscosso dal tour, \"Radio Active\" giunse a malapena ad insediarsi nella Top 40: l'album era infatti molto diverso dai lavori precedenti di Travers, molto pi\u00f9 incentrato sulle tastiere piuttosto che sulla chitarra. Delusa dalla scarsit\u00e0 delle vendite, la Polydor diede il benservito a Travers, e questi in cambio intent\u00f2 una causa contro la casa discografica sulla base dei termini del loro contratto, che stabiliva ancora un periodo di collaborazione tra l'artista e la Polydor. Travers vinse la causa, e fu cos\u00ec in grado di produrre \"Black Pearl\" nel 1982, un album che riuniva in s\u00e9 diversi generi musicali.\nDue anni dopo, nel 1984, Travers ritorn\u00f2 al suo originale hard rock con l'album \"Hot Shot\", che pass\u00f2 per\u00f2 quasi inosservato se non per il singolo di un certo successo \"Killer\". In questo periodo Travers pubblic\u00f2 anche \"Just Another Killer Day\", un video di 30 minuti contenente musica da \"Hot Shot\" e incentrato sulla storia di aliene molto sexy atterrate sulla Terra per documentarsi sulla musica.\nPrima dell'uscita di \"Hot Shot\", Cowling aveva abbandonato la Pat Travers Band, e Travers avrebbe lavorato con diversi bassisti prima del ritorno di Cowling nel 1989. In questo periodo si un\u00ec al gruppo anche Jerry Rigs, che form\u00f2 con Travers un duetto di chitarristi di alta qualit\u00e0. Dopo l'uscita di \"Hot Shot\" nel 1984, la Polydor organizz\u00f2 l'uscita di una raccolta delle greatest hits di Travers, dopodich\u00e9 i due rupper\u00f2 definitivamente le relazioni.\nGli anni Novanta.\nLa seconda met\u00e0 degli anni ottanta fu abbastanza estenuante per Travers. Dopo il successo del decennio precedente, si ritrovava ora senza un contratto e costretto per vivere a fare piccoli concerti in nightclub sparsi per tutto il Paese. Nel 1990 riusc\u00ec a mettersi d'accordo con una piccola etichetta europea e pubblic\u00f2 \"School of Hard Knocks\", che venne per\u00f2 totalmente ignorato dalle radio. L'anno successivo venne messo in commercio il video \"Boom Boom - Live at the Diamond Club\", registrazione di un concerto a Toronto, ma ciononostante Travers non riusc\u00ec a risollevarsi sino ai livelli di successo che aveva raggiunto dieci anni prima.\nPoco tempo dopo, Travers firm\u00f2 un contratto con la Blues Bureau International Records (BBI), un'etichetta discografica con base in America, fondata dal noto produttore Mike Varney. Nel 1992 Travers fu cos\u00ec in grado di commercializzare l'album \"Blues Tracks\", che gli valse un giudizio molto positivo da parte della critica. Negli anni successivi Travers lavor\u00f2 a fondo con a BBI, e nel 1993 si separ\u00f2 sia da Peter \"Mars\" Cowling che da Jerry Rigs, rimpiazzando quest'ultimo con il chitarrista dei Foghat Erik Cartwright per un breve periodo di tempo.\nAnni recenti.\nTravers non \u00e8 mai pi\u00f9 stato in grado di riconquistare il successo dei primi anni, ma si \u00e8 guadagnato comunque uno zoccolo duro di fan che si autodefiniscono \"Hammer Heads\". Esegue regolarmente delle tourn\u00e9e negli Stati Uniti e si \u00e8 presentato anche in Europa gi\u00e0 diverse volte. Nel 2001 ha partecipato al tour \u00abVoices of Classic Rock\u00bb, ed ha prodotto un lavoro con Leslie West dei Mountain chiamato \"Rock Forever\".\nNel 2004 \u00e8 cominciata la collaborazione di Travers col batterista Carmine Appice, con cui ha fatto una tourn\u00e9e per gli Stati Uniti. Nel 2006 ha suonato cover dei Led Zeppelin, Montrose, Queen e Trapeze con i Power Trio, con i quali ha pubblicato \"P.T. Power Trio 2\" ed ha fatto una tourn\u00e9e in Europa."}
{"id": "1615653", "revid": "85405", "url": "https://it.wikipedia.org/wiki?curid=1615653", "title": "Grozny", "text": ""}
{"id": "1615655", "revid": "1602064", "url": "https://it.wikipedia.org/wiki?curid=1615655", "title": "Copainal\u00e1", "text": "La citt\u00e0 di Copainal\u00e1 \u00e8 a capo dell'omonimo comune, nello stato del Chiapas, Messico. Conta 6.529 abitanti secondo le stime del censimento del 2005 e le sue coordinate sono 17\u00b005'N 93\u00b012'W.\nStoria.\nCopainal\u00e1 venne fondata nel XVI secolo dagli abitanti \"zoque\" che provenivano dalle frazioni disperse e che durante i primi anni della Colonia furono evangelizzati dai missionari domenicani.\n&lt;br&gt;\nIl 4 dicembre 1909 fu elevata alla categoria di \"Citt\u00e0\", secondo il decreto del governatore Ram\u00f3n Rabasa.\n&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO.\nToponimia.\nL'antica parola Koa-Painal-Lan significa \"posto dove correvano i serpenti\" dal n\u00e1huatl \"kohuatl\", serpente; \"Painali\", corridore e \"Lan\", desinenza locativa che indica l'abbondanza."}
{"id": "1615656", "revid": "287204", "url": "https://it.wikipedia.org/wiki?curid=1615656", "title": "Copainala", "text": ""}
{"id": "1615660", "revid": "6923", "url": "https://it.wikipedia.org/wiki?curid=1615660", "title": "Mugen-Honda", "text": ""}
{"id": "1615661", "revid": "339392", "url": "https://it.wikipedia.org/wiki?curid=1615661", "title": "Fra' Giuliano Brigantino (Giuliano da Colle)", "text": ""}
{"id": "1615662", "revid": "339392", "url": "https://it.wikipedia.org/wiki?curid=1615662", "title": "Giuliano da Colle", "text": ""}
{"id": "1615663", "revid": "767487", "url": "https://it.wikipedia.org/wiki?curid=1615663", "title": "Vicovu de Sus", "text": "Vicovu de Sus \u00e8 una citt\u00e0 della Romania di 14.718 abitanti, ubicata nel distretto di Suceava, nella regione storica della Bucovina. \nFa parte dell'area amministrativa anche la localit\u00e0 di Bivol\u0103ria.\nVicovu de Sus ha ottenuto lo \"status\" di citt\u00e0 nel 2004.\nGi\u00e0 dominio del Monastero di Putna, Vicovu de Sus venne acquistata da \u015etefan cel Mare nel 1466."}
{"id": "1615673", "revid": "75421", "url": "https://it.wikipedia.org/wiki?curid=1615673", "title": "Sindrome di Moebius", "text": ""}
{"id": "1615675", "revid": "767487", "url": "https://it.wikipedia.org/wiki?curid=1615675", "title": "Poieni-Solca", "text": "Poieni-Solca \u00e8 un comune della Romania di 2.046 abitanti, ubicato nel distretto di Suceava, nella regione storica della Bucovina. \nPoieni-Solca \u00e8 divenuto comune autonomo nel 2007, in attuazione di un referendum svoltosi nel 2005, staccandosi dalla citt\u00e0 di Solca."}
{"id": "1615676", "revid": "86343", "url": "https://it.wikipedia.org/wiki?curid=1615676", "title": "Poieni Solca", "text": ""}
{"id": "1615681", "revid": "767487", "url": "https://it.wikipedia.org/wiki?curid=1615681", "title": "Dysenchanted", "text": "DysEnchanted \u00e8 un corto del 2004 su 7 personaggi delle fiabe: Cenerentola, Biancaneve, Riccioli d'Oro, La bella addormentata, Alice nel Paese delle Meraviglie, Dorothy Gale del Mago di Oz, e Cappuccetto Rosso.\nSono insieme in una terapia di gruppo guidata dallo strizzacervelli James Belushi, per affrontare il dopo \"e vissero tutti felici e contenti\", rivelatosi non secondo le loro rosee aspettative.\nClara, una donna divorziata del New Jersey, si unisce alla terapia di gruppo, e scopre di avere qualcosa in comune con questi straordinari personaggi femminili.\nScritto e diretto da Terri Miller, DysEnchanted dura solo circa 8 minuti.\n\u00c8 stato girato a Culver City, California in due giorni ed \u00e8 poco conosciuto ma si pu\u00f2 trovare anche su YouTube."}
{"id": "1615682", "revid": "7", "url": "https://it.wikipedia.org/wiki?curid=1615682", "title": "Pachelbel's canon", "text": ""}
{"id": "1615687", "revid": "767487", "url": "https://it.wikipedia.org/wiki?curid=1615687", "title": "Ad\u00e2ncata (Suceava)", "text": "Ad\u00e2ncata \u00e8 un comune della Romania di 4.204 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 3 villaggi: Ad\u00e2ncata, C\u0103lug\u0103reni, Fete\u0219ti.\nNel corso del 2002 si sono staccati da Ad\u00e2ncata i villaggi di Ar\u021bari, Bere\u0219ti e H\u0103n\u021be\u0219ti, andati a formare il comune di H\u0103n\u021be\u0219ti."}
{"id": "1615690", "revid": "1305772", "url": "https://it.wikipedia.org/wiki?curid=1615690", "title": "Arcella", "text": "Arcella (dal latino tardo \"arcella\", diminutivo di \"arca\", \"custodia\") pu\u00f2 significare:"}
{"id": "1615692", "revid": "124123", "url": "https://it.wikipedia.org/wiki?curid=1615692", "title": "Morti nel 129 a.C.", "text": ""}
{"id": "1615695", "revid": "767487", "url": "https://it.wikipedia.org/wiki?curid=1615695", "title": "H\u0103n\u021be\u0219ti", "text": "H\u0103n\u021be\u0219ti \u00e8 un comune della Romania di 3.986 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 3 villaggi: Ar\u021bari, Bere\u0219ti, H\u0103n\u021be\u0219ti.\nH\u0103n\u021be\u0219ti \u00e8 divenuto comune autonomo nel 2002, staccandosi dal comune di Ad\u00e2ncata."}
{"id": "1615696", "revid": "287204", "url": "https://it.wikipedia.org/wiki?curid=1615696", "title": "Hantesti", "text": ""}
{"id": "1615698", "revid": "1048993", "url": "https://it.wikipedia.org/wiki?curid=1615698", "title": "Rino Negri", "text": "Al seguito di 42 Giri d'Italia, di 39 Tour de France e di centinaia di altre competizioni in linea e a tappe in Italia e all'estero ha potuto mettere a fuoco argomenti che hanno favorito il progresso tecnico e della bicicletta.\nLe sue osservazioni e le sue proposte sono state riprese e diffuse dai giornali di ogni paese compresi il Giappone, l'Unione Sovietica, la Colombia, la Cina.\nAlcuni suoi studi sono stati pubblicati da enciclopedie, riviste e giornali statunitensi, tedeschi, argentini, colombiani, spagnoli, messicani, olandesi, francesi, giapponesi, belgi.\nNumerose sono le sue opere sul ciclismo: Ciclismo nel mondo, Parla Coppi, Quando la bici \u00e8 arte, Un secolo di ciclismo tricolore, Correre in pista, L'ora di Merckx, Manuale pratico di ciclismo, La storia di Baldini.\nHa diretto Conoscere il ciclismo ed \u00e8 autore di quaderni pubblicati da \"La Gazzetta dello Sport\" nella collana \"I campioni del giorno\" su Learco Guerra, Fausto Coppi, Hugo Koblet, Gino Bartali (in collaborazione con Mione), Pasquale Fornara, Renzo Soldani, Loretto Petrucci.\nLa direzione del Tour de France gli ha consegnato una targa d'oro per le sue 39 presenze.\nNumerosi sono i premi che ha avuto in Italia e all'estero.\nIl Cardinale Martini lo ha premiato come \"Scriptor Spectatus\".\nA Bergamo \u00e8 stato premiato come personaggio del ciclismo.\nA Rapallo unitamente a Sergio Zavoli \u00e8 stato premiato con il trofeo Vincenzo Torriani.\n\u00c8 scomparso nel 2011 all'et\u00e0 di 87 anni."}
{"id": "1615700", "revid": "124123", "url": "https://it.wikipedia.org/wiki?curid=1615700", "title": "Morti nel 130 a.C.", "text": ""}
{"id": "1615701", "revid": "1543377", "url": "https://it.wikipedia.org/wiki?curid=1615701", "title": "Roswitha Steiner", "text": "\u00c8 moglie di Alois Stadlober e madre di Teresa, entrambi fondisti di alto livello.\nBiografia.\nSlalomista pura, Roswitha Steiner fu uno dei punti di riferimento della nazionale femminile austriaca di sci alpino degli anni ottanta. Vinse in carriera otto gare tra i pali stretti in Coppa del Mondo e due Coppe di specialit\u00e0, nel 1986 e nel 1988 (la prima a pari merito con la campionessa svizzera Erika Hess).\nOttenne anche la medaglia d'argento ai Mondiali del 1987 disputati a Crans-Montana in Svizzera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1615702", "revid": "1851848", "url": "https://it.wikipedia.org/wiki?curid=1615702", "title": "Tarcisio Catanese", "text": "Carriera.\nGiocatore.\nCresciuto calcisticamente nel senza giocarvi in campionato, dal 1986 al 1989 gioca nella , due stagioni di Serie C1 e una di Serie B, al termine della quale va al , dove rimane sino al 1992, giocando una stagione in Serie B e due in Serie A, totalizzando 40 presenze e 2 gol in massima serie.\nAll'inizio della stagione successiva \u00e8 al Bologna in Serie B e ad ottobre viene ceduto al Cosenza, sempre fra i cadetti, dove \u00e8 titolare.\nComincia il campionato 1993-1994 alla in Serie A e non venendo mai impiegato viene ceduto, ancora ad ottobre, al in Serie B.\nLa stagione seguente \u00e8 ancora in Serie B all', mentre nel 1995-1996 torna al in Serie A, dove totalizza 5 presenze.\nDi l\u00ec in poi \u00e8 solo Serie C1 e Serie C2 con , Cremonese (dove ottiene una promozione in Serie B venendo ceduto), , Brescello e , con cui chiude la carriera da professionista nel 2003 in Serie C2.\nIn Serie A ha giocato 45 partite siglando 2 reti.\nAllenatore.\nDopo un'esperienza nelle giovanili del , ha esperienze da giocatore-allenatore con il Chiusi in Serie D e con il Monticelli in Eccellenza emiliana.\nNel 2006 passa ad allenare il Trapani, con cui riesce a centrare alla seconda stagione la promozione in Serie D. Rimanendo anche nella stagione successiva, dopo una sconfitta interna con la Nissa, alla 31\u00aa giornata, viene esonerato il 23 marzo 2009, a cinque giornate dal termine.\nDopo aver ricoperto per conto della Juventus l'incarico di osservatore in Sicilia, il 17 luglio 2011 diventa allenatore degli Allievi Nazionali del Palermo.\nIl 18 luglio 2012 torna ad allenare una squadra di Serie D, la Nissa.\nNell'estate del 2013 ha gestito gli allenamenti dell'\u00c9quipe Sicilia, progetto che ha lo scopo di tenere in allenamento calciatori svincolati in attesa di futuro tesseramento. Con lui hanno lavorato Ignazio Arcoleo, Roberto Chiappara e Vitrano per la preparazione dei portieri.\nDal dicembre 2013 diventa allenatore del Licata successivamente della Folgore di Castelvetrano.\nMuore nel marzo 2017, all'et\u00e0 di 49 anni, stroncato da un infarto."}
{"id": "1615704", "revid": "838137", "url": "https://it.wikipedia.org/wiki?curid=1615704", "title": "Francesco Arcudi", "text": "Biografia.\nIllustre esponente del clero greco-ortodosso e cultore della lingua greca insieme al padre Antonio Arcudi (1554-1612) che aveva tradotto in greco il Breviario romano ad uso del clero greco-otrantino e ceduto nel 1606 alla costituenda Biblioteca Ambrosiana di Milano numerosi codici greci.\nA seguito del Concilio di Trento 1564 il sinodo provinciale voluto dall'arcivescovo di Otranto (Pedro Corderos) nel 1583-84 gli commission\u00f2 la traduzione in greco del Breviario romano a cui Antonio Arcudi lavor\u00f2 per 14 anni. e quindi Antonio Arcudi fu il primo arciprete di Soleto di rito latino. Bench\u00e9 giudicato con favore, il nuovo breviario greco suscit\u00f2 polemiche reazioni negli altri preti che accusarono l'autore di connivenza con la chiesa latina e lo bollarono come \"scorpione\" ovvero traditore.\nLa famiglia Arcudi teneva a Soleto una scuola in lettere greche e nel 1571 l'arcidiacono Pietro Antonio Arcudi (vedi epistola del 1571 Vat. lat. 6411, f. 123) scriveva al cardinale Guglielmo Sirleto di avere 30 alunni gi\u00e0 istruiti in latino (tra cui il crotonese Giano Pelusio) che presso di lui studiavano i classici greci e la grammatica ed elencando i numerosi testi a disposizione tra cui \"Sophocle, Homero, Aristophane, Luciano, Demostene, Aristotele.\nFrancesco Arcudi, figlio di Antonio, era nato nel 1596 e nel 1624 era gi\u00e0 protopapa di Soleto. Allievo del Collegio greco di S. Atanasio a Roma, sotto i domenicani studi\u00f2 filosofia e teologia fino al dottorato ed alla nomina sacerdotale. Colto e forbito oratore predicava in lingua greca dai pergami di Calimera, Zollino, Sternatia.\nVicino al cardinale Barberini, poi papa Urbano VIII, ottenne la dignit\u00e0 episcopale nel 1639 e resse la diocesi irpina di Nusco fino al 1641.\nGenealogia episcopale.\nLa genealogia episcopale \u00e8:"}
{"id": "1615706", "revid": "1573940", "url": "https://it.wikipedia.org/wiki?curid=1615706", "title": "Beelzebufo ampinga", "text": "La rana diavolo (Beelzebufo ampinga ) era un anfibio anuro, vissuto nel tardo Cretaceo (Maastrichtiano, tra 70 e 65 milioni di anni fa), i cui resti fossili sono stati rinvenuti in Madagascar.\nEtimologia.\nIl nome del genere deriva da \"belzeb\u00f9\" e \"bufo\" (rospo in latino).\nIl nome della specie \"ampinga\" \u00e8 una parola malgascia che significa \"scudo\".\nDescrizione.\nI primi frammenti fossili, provenienti dal Madagascar, sono stati trovati nel 1993 da David W. Krause, della Stony Brook University, e l'animale \u00e8 stato descritto in un articolo dello stesso Krause e degli studiosi dello University College London Susan E. Evans e Marc E. H. Jones, pubblicato sul sito dei \"Proceedings of the National Academy of Sciences\" nel 2008.\nI frammenti fossili ritrovati mostrano che poteva crescere fino a 40 centimetri di lunghezza (una dimensione superiore a quella della rana golia e di qualunque anuro oggi vivente) e si pu\u00f2 ipotizzare un peso di circa 4-5 chili. \u00c8 stato supposto che il \"Beelzebufo\" potesse ingoiare anche cuccioli di dinosauri.\nSistematica.\nGli animali viventi filogeneticamente pi\u00f9 affini a \"Beelzebufo\" sono le specie del genere \"Ceratophrys\", le \"rane cornute\" del Sud America. Ci\u00f2 \u00e8 stato interpretato come una prova che nel tardo Cretaceo il Madagascar e l'America del Sud fossero ancora uniti."}
{"id": "1615710", "revid": "104185", "url": "https://it.wikipedia.org/wiki?curid=1615710", "title": "I League", "text": ""}
{"id": "1615712", "revid": "124123", "url": "https://it.wikipedia.org/wiki?curid=1615712", "title": "Nati nel 1322", "text": ""}
{"id": "1615713", "revid": "287204", "url": "https://it.wikipedia.org/wiki?curid=1615713", "title": "M\u00e1ncora", "text": "M\u00e1ncora \u00e8 un villaggio di pescatori, rinomata localit\u00e0 balneare, nella regione di Piura, nel nordovest del Per\u00f9. Fa parte della provincia di Talara ed \u00e8 capoluogo del distretto omonimo. Al 1999 contava 8.852 abitanti.\nLa cittadina si sviluppa ai lati della strada Panamericana, la quale \u00e8 quindi la strada principale di M\u00e1ncora. L'area \u00e8 nota per le sue attraenti spiagge e per le onde, ottimali per praticare il surf. Le acque dell'Oceano Pacifico in questa zona hanno una temperatura che si aggira intorno ai 24\u00a0\u00b0C, e il clima \u00e8 di tipo tropicale secco, questo grazie alla Corrente di Humboldt e alla corrente causata da El Ni\u00f1o.\nM\u00e1ncora si caratterizza per le sue spiagge di colore beige chiaro, le sue acque cristalline di colore verde-azzurro (estate) o turchesi (in inverno).\nL'estate va da Dicembre ad aprile, ed \u00e8 molto calda, la pioggia \u00e8 frequente durante la notte e le temperature possono raggiungere i 38\u00a0\u00b0C. Nelle rimanenti stagioni il clima \u00e8 secco e le giornate sono assolate, ma mitigate da una brezza fresca. La temperatura durante l'inverno e la primavera non scende mai sotto i 25\u00a0\u00b0C il giorno, ed \u00e8 solitamente sui 20\u00a0\u00b0C, le temperature notturne sono attorno ai 17\u00a0\u00b0C.\nSulle sue spiagge sono presenti pi\u00f9 di 30 differenti strutture ricettive, che accolgono turisti da tutto il sudamerica. Non \u00e8 inusuale vedere targhe automobilistiche Argentine o Cilene cos\u00ec come Colombiane. M\u00e1ncora pu\u00f2 essere raggiunta tramite Bus da Lima o dai vicini aeroporti di Talara, Tumbes e Piura."}
{"id": "1615714", "revid": "767487", "url": "https://it.wikipedia.org/wiki?curid=1615714", "title": "Fran\u00e7oise Pr\u00e9vost (danzatrice)", "text": "Biografia.\nDopo essere stata allieva di Michel Blondy, debutt\u00f2 all'Acad\u00e9mie royale de Musique nel 1699, in una replica di \"Atys\" di Lully, e sorpass\u00f2 in breve tempo M.lle de Subligny diventando la prima ballerina dell'Op\u00e9ra durante la Reggenza. Vi rimarr\u00e0 fino al 1730, eclissata da giovani brillanti allieve come Marie Sall\u00e9 e Marie Camargo.\nEccellente per abilit\u00e0 tecnica e dalle straordinarie capacit\u00e0 espressive, si fece notare nel 1714 nel quarto atto della tragedia \"Les\" \"Horaces\" di Pierre Corneille, presentato in occasione della quattordicesima \"Grande Notte di Sceaux\", una grande festa organizzata dalla duchessa del Maine nel suo castello di Sceaux. L'anno seguente ha danzato in \"Les Caract\u00e8res de la danse\" di Jean-F\u00e9ry Rebel. Claude Balon fu il suo partner favorito."}
{"id": "1615715", "revid": "110157", "url": "https://it.wikipedia.org/wiki?curid=1615715", "title": "\u0116lektrogorsk", "text": "\u0116lektrogorsk (anche come \"Elektrogorsk\") \u00e8 una cittadina della Russia europea centrale di 21.130 abitanti (oblast' di Mosca), situata 88 km a est della capitale.\nLa citt\u00e0 venne fondata nel 1912 durante la costruzione di una centrale energetica alimentata a torba, chiamata \"\u0116lektropereda\u010da\" (\u042d\u043b\u0435\u043a\u0442\u0440\u043e\u043f\u0435\u0440\u0435\u0434\u0430\u0447\u0430); il neonato insediamento prese questo nome e lo mantenne fino al 1946, quando ottenne lo \"status\" di citt\u00e0 e l'attuale nome.\nIl suffisso \"-gorsk\" che \u00e8 stato aggiunto al nome non si riferisce, come solitamente succede, a \"montagna\" (in russo \"gora\"), ma a \"citt\u00e0\"; il significato del nome attuale \u00e8 dunque quello di \"citt\u00e0 elettrica\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1615718", "revid": "68105", "url": "https://it.wikipedia.org/wiki?curid=1615718", "title": "Fabbrica del consenso", "text": ""}
{"id": "1615731", "revid": "1861950", "url": "https://it.wikipedia.org/wiki?curid=1615731", "title": "Aeroporto di Praga-Ruzyn\u011b", "text": "L'Aeroporto di Praga-Ruzyn\u011b (in ceco \"Leti\u0161t\u011b V\u00e1clava Havla\"), noto con il nome commerciale di \"Leti\u0161t\u011b V\u00e1clava Havla Praha\" \u00e8 un aeroporto ceco situato a 10 chilometri a Ovest del centro della citt\u00e0 di Praga ed \u00e8 l'aeroporto principale della Repubblica Ceca e uno dei pi\u00f9 importanti dell'Europa centro-orientale. Nel 2007 sono transitati da Praga quasi 12 milioni e mezzo di passeggeri. L'aeroporto \u00e8 intitolato, nella sua dicitura commerciale, a V\u00e1clav Havel (1936-2011), ultimo presidente della Cecoslovacchia e primo della Repubblica Ceca.\nStoria.\nL'Aeroporto di V\u00e1clav Havel venne inaugurato il 5 aprile 1937 ma la storia dell'aviazione civile cecoslovacca inizi\u00f2 nell'aeroporto militare di Praga-Kbely nel 1919. A causa della insufficienza delle strutture, negli anni trenta il governo decise di aprire un nuovo aeroporto civile di Stato, a Ruzyn\u011b. L'aeroporto vinse il Diploma e Medaglia d'Oro nel 1937 alla fiera internazionale di arte e tecnica a Parigi (Exposition Internationale des Arts et Techniques dans la Vie Moderne) per la concezione tecnica dell'aeroporto, prima di tutto per l'architettura dell'edificio check-in (oggi conosciuto come Terminal Sud 1) dell'architetto Adolf Ben\u0161. Altri premi furono vinti per la modernit\u00e0, durante le fasi di sviluppo dell'aeroporto. Tutto ci\u00f2 aument\u00f2 l'interesse delle compagnie aeree ad usare l'aeroporto di Praga.\nAccessibilit\u00e0.\nPer raggiungere l'aeroporto dal centro di Praga \u00e8 attivo un servizio di autobus del trasporto pubblico urbano.\nLe linee sono le seguenti: 100, 119, 254, 179. Tutte portano verso svariate fermate della metropolitana. In orario notturno \u00e8 attivo il bus numero 510 (da mezzanotte fino alle ore 3:30) che parte dall'aeroporto in direzione della stazione di tram Divoka \u0160\u00e1rka, da dove poi si pu\u00f2 proseguire con il tram.\nTerminal.\nTerminal 1.\n\u00c8 utilizzato per i voli al di fuori dell'area Schengen verso Stati Uniti, Canada, Medio Oriente, Asia, Africa e Regno Unito.\nTerminal 2.\nVi atterrano i voli all'interno dell'area Schengen. La sua apertura risale a gennaio 2006.\nTerminal 3.\n\u00c8 usato per i voli VIP e charter. La sua apertura \u00e8 avvenuta nel 1997.\nTerminal 4.\nCostituisce la parte pi\u00f9 antica dello scalo. Oggi \u00e8 usato per i voli VIP e per le visite ufficiali."}
{"id": "1615733", "revid": "287204", "url": "https://it.wikipedia.org/wiki?curid=1615733", "title": "Elektrogorsk", "text": ""}
{"id": "1615735", "revid": "729019", "url": "https://it.wikipedia.org/wiki?curid=1615735", "title": "Isola di Melville", "text": "L\u2019isola di Melville \u00e8 un'isola situata nell'Arcipelago artico canadese e amministrativamente \u00e8 divisa territori canadesi di Nunavut (per la parte orientale) e Territori del Nord-Ovest (per la parte occidentale).\nPossiede una superficie di 42.149\u00a0km\u00b2, che la pone in termini di grandezza all'8\u00ba posto fra le maggiori isole del Canada, al 33\u00b0 a livello mondiale. Vista la latitudine estremamente settentrionale possiede una vegetazione molto scarsa, eccezion fatta per muschi e licheni. L'unica specie legnosa \u00e8 il Salix herbacea.\nFu scoperta nel 1819 dall'esploratore britannico William Edward Parry."}
{"id": "1615736", "revid": "119982", "url": "https://it.wikipedia.org/wiki?curid=1615736", "title": "Rama IX di Tailandia", "text": ""}
{"id": "1615738", "revid": "729019", "url": "https://it.wikipedia.org/wiki?curid=1615738", "title": "Isola di Axel Heiberg", "text": "L'isola di Axel Heiberg \u00e8 un'isola situata nell'Arcipelago artico canadese appartenente al territorio canadese di Nunavut.\nPossiede una superficie di 43.178\u00a0km\u00b2, che la pone in termini di grandezza al 7\u00ba posto fra le maggiori isole del Canada, al 31\u00b0 a livello mondiale. La massima altezza viene raggiunta dall'Outlook Peak, a 2.211 metri sul livello del mare. I ghiacci perenni la ricoprono per una superficie di quasi 15.000\u00a0km\u00b2.\nScoperta nel 1900 da Otto Sverdrup, venne nominata Axel Heiberg in onore del console norvegese che ne finanzi\u00f2 la spedizione. Su di essa sono stati ritrovati resti di popolazioni Inuit, ma oggi \u00e8 un'isola disabitata, eccezion fatta per una stazione scientifica. Le spedizioni scientifiche sull'isola iniziarono intorno agli anni cinquanta del novecento.\nNel 1985 venne scoperto un bosco pietrificato risalente all'Eocene."}
{"id": "1615739", "revid": "124123", "url": "https://it.wikipedia.org/wiki?curid=1615739", "title": "Nati nel 1344", "text": ""}
{"id": "1615752", "revid": "729019", "url": "https://it.wikipedia.org/wiki?curid=1615752", "title": "Assedio di Angers", "text": "L'assedio di Angers \u00e8 stata una battaglia delle Guerre di Vandea, avvenuta il 3-4 dicembre 1793 ad Angers, combattuta tra l'esercito repubblicano e l'Esercito cattolico e reale.\nIn seguito alla sconfitta di Vir\u00e9e de Galerne, i vandeani tentarono di prendere la citt\u00e0 di Angers per attraversare Loira e rientrare pi\u00f9 velocemente in Vandea.\nIl 3 dicembre, si lanciarono all'attacco e riuscirono a prendere la porta \"Cupif\" al prezzo di pesanti perdite. Ma le truppe repubblicane, comandate da Bouin de Marigny arrivarono in rinforzo attaccando alle spalle i vandeani, cosa che caus\u00f2 il panico tra le loro file e li costrinse alla fuga.\nDopo che la citt\u00e0 fu salvata, Francastel ordin\u00f2 che le teste dei vandeani e dei chouan uccisi durante il combattimento, fossero tagliate ed esposte in citt\u00e0. Pitre-Chevalier scrisse anche che i sanculotti, sull'ordine di Levasseur \"fecero una processione lustrale, e bruciarono l'incenso della patria per purificare le loro pareti del contatto con le teste monarchiche\""}
{"id": "1615753", "revid": "124123", "url": "https://it.wikipedia.org/wiki?curid=1615753", "title": "Nati nel 1351", "text": ""}
{"id": "1615754", "revid": "834", "url": "https://it.wikipedia.org/wiki?curid=1615754", "title": "Copihue", "text": ""}
{"id": "1615765", "revid": "247330", "url": "https://it.wikipedia.org/wiki?curid=1615765", "title": "Diaghilev", "text": ""}
{"id": "1615768", "revid": "110157", "url": "https://it.wikipedia.org/wiki?curid=1615768", "title": "\u0116lektrougli", "text": "\u0116lektrougli (anche come \"Elektrougli\") \u00e8 una cittadina della Russia europea centrale (oblast' di Mosca), situata 36\u00a0km a est della capitale nella pianura della Me\u0161\u010d\u00ebra; \u00e8 compresa amministrativamente nel distretto di Noginsk.\nL'insediamento risale al 1935, costituito dall'unione dei quattro insediamenti preesistenti di \"Gorki\" (dove nel 1899 venne costruita una fabbrica chiamata \"Elektrougli\"), \"Kamenka\", \"Safonovo\", \"Bol'\u0161oe Vasil'evo\"; lo \"status\" di citt\u00e0 risale al 1956.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1615769", "revid": "287204", "url": "https://it.wikipedia.org/wiki?curid=1615769", "title": "Elektrougli", "text": ""}
{"id": "1615770", "revid": "47767", "url": "https://it.wikipedia.org/wiki?curid=1615770", "title": "Eusanio", "text": "Agiografia.\nLe scarse notizie della sua vita provengono da una \"Passio\" leggendaria, secondo la quale era originario di Siponto, attualmente frazione di Manfredonia; durante un pellegrinaggio a Roma Eusanio sost\u00f2 nei territori di Chieti, Valva, Antrodoco e Rieti; in queste ultime due citt\u00e0 compie dei miracoli, e a Rieti gli venne dedicata la chiesa di Sant'Eusanio. Durante il viaggio di ritorno, si ferm\u00f2 nel territorio dell'attuale Sant'Eusanio Forconese, nella provincia dell'Aquila, dove svolse un secondo apostolato, suscitando le gelosie di un signore locale che lo incarcer\u00f2 e tortur\u00f2 fino a provocarne la morte, avvenuta il 9 luglio.\nUlteriori informazioni si possono ricavare da un brano della \"Historia della citt\u00e0 di Chieti metropoli della provincie d'Abbruzzo\"; del 1657, redatta dallo storico e giurista Girolamo Nicolino. Nel testo si narra che Eusanio comp\u00ec un miracolo nella sua cittadina di origine Siponto, resuscitando un giovane di nome Diocleziano. A seguito dell'evento miracoloso i suoi concittadini gli offrirono la carica di vescovo della citt\u00e0, ma egli rifiut\u00f2, lasciando la citt\u00e0 insieme con lo stesso Diocleziano, e altri due compagni, Teodoro e sua sorella Gratula, per recarsi a Roma. Durante il viaggio attraversarono il territorio di Chieti. In un luogo chiamato Montecchio (l'odierna Sant'Eusanio del Sangro), Eusanio comp\u00ec un altro miracolo guarendo Teoconia, una donna che era cieca da dodici anni. Il viaggio prosegui attraverso Valva e Cinque Ville (l'odierna Sant'Eusanio Forconese), dove Eusanio comp\u00ec diversi altri miracoli.\nCulto.\nI documenti pi\u00f9 antichi attestano l'esistenza del culto di Eusanio grazie ad un decreto dell'840 dell'imperatore Lotario e agli elenchi delle decime per i secoli XIII e XIV, nei quali risulta che erano dedicate chiese al Santo a Caramanico, Popoli, Montesecco, Corvara, in altri piccoli centri abruzzesi e laziali e in \"Sanctum Eusanium\", allora nome del paese. Tale circostanza, ovvero la presenza di luoghi dedicati al Santo lungo i \"Tratturi\" farebbe pensare ad una diffusione del culto per opera di pastori nel corso della transumanza.\nAttualmente il corpo del Santo \u00e8 custodito nella cripta della chiesa di Sant'Eusanio Forconese, dove fu ritrovato nel 1748 in seguito agli scavi voluti dall'allora vescovo dell'Aquila Giuseppe Coppola, il quale sull'evento scrisse una minuziosa relazione."}
{"id": "1615777", "revid": "1305772", "url": "https://it.wikipedia.org/wiki?curid=1615777", "title": "Acido levulinico", "text": "L'acido levulinico o acido \u03b3-cheto valerico \u00e8 un acido grasso a basso peso molecolare contenente un gruppo carbonile. \u00c8 compatibile e miscelabile con molti solventi idrocarburici alifatici e aromatici, con acqua, alcool, chetoni, aldeidi, acidi organici, esteri, eteri.\nProduzione.\nSi ottiene da levulosio, da inulina o amidi per bollitura con acido diluito quali acido cloridrico e acido solforico.\nUn processo innovativo ottiene buone rese di acido levulinico da biomasse e fanghi di cartiera contenenti matrici cellulosiche. La trasformazione chimica della cellulosa prevede una idrolisi acida che produce:\ncellulosa \u2192 acido levulinico + acido formico + acqua\nIl brevetto del processo industriale, appartenente alla Biofine Inc. (Massachusetts - USA) sviluppato in collaborazione con Nyserda (New York - USA) e con Doe (US Department of Energy), ha ricevuto nel 1999 il premio della Green Chemistry Challenge.\nIn Italia il brevetto \u00e8 stato comprato e applicato industrialmente dalla societ\u00e0 Le Calorie di Caserta.\nUsi.\nPrincipalmente come intermedio chimico per altri prodotti di interesse industriale. Per la produzione dell'acido \u03b4-amminolevulonico. Come materia prima alternativa per ottenere l'acido succinico e il metiltetraidrofurano.\nNella manifattura delle sigarette \u00e8 usato per incrementare il rilascio di nicotina nel fumo e aumentarne l'efficacia a livello neuronale\nEsteri.\nIl gruppo carbossilico reagisce con gli alcool per formare esteri (se ne conoscono pi\u00f9 di 75) e uno degli impieghi \u00e8 proprio quello di materia prima per produrre esteri con un forte odore di frutta da impiegarsi successivamente come additivi. Il levulinato di etile pu\u00f2 essere utilizzato come additivo ossigenato per combustibili per motore Diesel fin nella misura del 20%.\nGli esteri ad alto peso molecolare mostrano considerevoli capacit\u00e0 come plastificanti.\nAltri usi.\nPer la produzione dell'acido difenolico dalla condensazione di acido levulinico e fenolo.\nNella produzione di fibre sintetiche come il nylon, nelle gomme sintetiche e nella plastica."}
{"id": "1615780", "revid": "207913", "url": "https://it.wikipedia.org/wiki?curid=1615780", "title": "Lucio Cornelio Balbo (console 40 a.C.)", "text": ""}
{"id": "1615784", "revid": "6923", "url": "https://it.wikipedia.org/wiki?curid=1615784", "title": "Sprm", "text": "Gli SPRM (System Parameter Register Memory) sono i registri di memoria che contengono i parametri di configurazione di un lettore DVD come, per esempio, la lingua di default scelta per i menu, la traccia audio o il sottotitolo selezionati, ecc. La loro inizializzazione avviene nel momento in cui il DVD viene avviato e l'utente esegue alcune operazioni su di esso.\nI codici SPRM.\nGli SPRM sono generalmente 24 e sono indicati da un codice numerico fra 0 e 23, che identifica un valore specifico:\nUtilizzo degli SPRM.\nI codici SPRM sono utilizzati nel linguaggio DVD script per realizzare funzioni avanzate. Tutti i programmi professionali per l'authoring di DVD (per esempio, Sony DVD Architect, DVDit, Apple DVD Studio) sono in grado di incorporare script DVD all'interno dei Menu, dei pulsanti e all'avvio del DVD o dei suoi contenuti. In questo ambito, i codici SPRM sono spesso utilizzati per decidere quale menu, lingua e sottotitoli attivare in base alla lingua impostata sul lettore DVD."}
{"id": "1615790", "revid": "228587", "url": "https://it.wikipedia.org/wiki?curid=1615790", "title": "Play", "text": ""}
{"id": "1615791", "revid": "767487", "url": "https://it.wikipedia.org/wiki?curid=1615791", "title": "Borussia M\u00f6nchengladbach 1987-1988", "text": "Il Borussia M\u00f6nchengladbach nella stagione 1987/88 si classific\u00f2 al 7\u00ba posto in Bundesliga con un totale di 14 vittorie, 5 pareggi e 15 sconfitte.\nIl capocannoniere della squadra fu Uwe Rahn con 12 gol.\nIn Coppa UEFA fu eliminato al primo turno dall'Espanyol.\nIn Coppa di Germania fu eliminato al secondo turno dal .\nRosa calciatori.\nLa rosa del Borussia M\u00f6nchengladbach nella stagione 1987/88. Per ogni giocatore sono elencate le presenze e i gol in \"Bundesliga\"."}
{"id": "1615792", "revid": "599013", "url": "https://it.wikipedia.org/wiki?curid=1615792", "title": "Piotr Trochowski", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n. \nEra un buon tiratore dalla distanza.\nCarriera.\nClub.\nInizia a giocare all'et\u00e0 di tredici anni nel St. Pauli, formazione di Amburgo di terza divisione (all'epoca), mettendo a segno una rete in dieci partite. Il decide di metterlo sotto contratto nel 1999, ma in Baviera in sette stagioni gioca solo 27 partite, segnando 3 gol.\nNel 2005 passa all', dove riesce a esordire anche in campo europeo. Nella Champions League 2006/07, infatti, sigla 3 reti, anche se l'Amburgo interrompe il suo cammino nel girone al terzo posto.\nIl 23 maggio 2011 viene ufficializzato il suo trasferimento a parametro zero agli spagnoli del Siviglia, il giocatore firmer\u00e0 un contratto di 4 anni. Dopo una buona prima stagione nel club andaluso, il giocatore tedesco si rende protagonista di un ottimo inizio di Liga 2012-13, andando a segno sia contro il Real Madrid che contro il Barcelona. Il 2 settembre 2014 rescinde il suo contratto con il Siviglia.\nNazionale.\nNel 2003 disputa il Campionato mondiale Under-20 con la Nazionale tedesca. Un anno dopo il passaggio all'Amburgo, il CT della nazionale maggiore Joachim L\u00f6w lo convoca per la prima volta e lo fa debuttare il 7 ottobre 2006 in una gara amichevole contro la Georgia.\nDopo essere sceso in campo sei volte durante le qualificazioni al , viene inserito nella rosa dei 23 per la competizione, non giocando per\u00f2 neanche un minuto della rassegna continentale.\nStatistiche.\nPresenze e reti nei club.\n\"Statistiche aggiornate al 6 aprile 2014.\""}
{"id": "1615794", "revid": "161374", "url": "https://it.wikipedia.org/wiki?curid=1615794", "title": "Campionato svizzero di pallacanestro maschile", "text": ""}
{"id": "1615795", "revid": "712828", "url": "https://it.wikipedia.org/wiki?curid=1615795", "title": "Monteponi", "text": "Monteponi \u00e8 una frazione del comune di Iglesias, nella provincia del Sud Sardegna.\nSi trova a circa 2\u00a0km da Iglesias in direzione sud-ovest, su una deviazione della strada statale 126 Sud Occidentale Sarda.\nStoria.\nMonteponi nacque come villaggio di minatori dopo il 1850, anno in cui la zona mineraria fu data in concessione dallo stato ad una societ\u00e0 privata. In quel periodo vennero realizzate strade, edificati gli alloggi per i minatori e gli spacci commerciali necessari alla vita della comunit\u00e0, la palazzina \"Bellavista\", (realizzata nel 1865-66) in posizione dominante sulla vallata e circondata da alberi, sede della Direzione della Miniera e di abitazioni dei dirigenti, la chiesa (successivamente demolita a causa di un crollo importante della struttura). Contemporaneamente vennero realizzate le opere per il funzionamento della miniera, i pozzi pi\u00f9 importanti sono: il pozzo Vittorio Emanuele, scavato nel 1863, che serviva per la discesa e la risalita dei minatori e del minerale estratto ed il pozzo Sella, realizzato nel 1874, che ospitava le pompe per l'eduzione delle acque sotterranee. Nel 1904 venne costruita la foresteria della miniera Monteponi.\nDopo la prima guerra mondiale venne completata la costruzione di altri edifici di servizio: l'ospedale, l'asilo, la scuola. Nel 1945 venne inaugurata la nuova chiesa parrocchiale realizzata dalla trasformazione della Casa del fascio (1936) con la eliminazione di alcune parti e l'aggiunta del campanile e di un timpano geometrico. La chiesa \u00e8 stata restaurata nel 2000.\nLa palazzina Bellavista \u00e8 sede dal 1997 dell'Universit\u00e0 del Sulcis-Iglesiente. In questa universit\u00e0 sono stati attivati tre corsi di laurea: Scienza dei Materiali (come corso distaccato dell'Universit\u00e0 di Cagliari), Informatica (in videoconferenza) ed Ingegneria ambientale. Tutti questi corsi sono stati progressivamente chiusi negli ultimi anni (2011) a seguito di una razionalizzazione dei corsi dell'Universit\u00e0. La palazzina \u00e8 tuttora sede di alcuni master e dottorati di ricerca."}
{"id": "1615801", "revid": "1699816", "url": "https://it.wikipedia.org/wiki?curid=1615801", "title": "Me haces falta", "text": "Me haces falta (in italiano \"Ho bisogno di te\") \u00e8 il secondo singolo di Jennifer Lopez estratto dal suo album \"Como ama una mujer\".\nVideoclip.\nIl videoclip, diretto da Sanji, \u00e8 stato girato il 13 giugno 2007 a Los Angeles e fatto uscire il 17 luglio 2007.\nNel video la Lopez e il suo compagno fuggono inseguiti dall'FBI."}
{"id": "1615813", "revid": "486946", "url": "https://it.wikipedia.org/wiki?curid=1615813", "title": "David Astley", "text": ""}
{"id": "1615816", "revid": "44627", "url": "https://it.wikipedia.org/wiki?curid=1615816", "title": "Societ\u00e0 Sportiva Juvenes", "text": "La Societ\u00e0 Sportiva Juvenes, meglio nota come Juvenes, (dal lat. \"juvenes\", giovani) \u00e8 una societ\u00e0 polisportiva sammarinese, con sede nel castello di Serravalle, che si ispira ai valori educativi e formativi dello sport e della vita, rivolgendosi principalmente ai giovani che intendono avvicinarsi e praticare le varie discipline sportive con lo scopo di prevenire ai possibili disagi e problematiche dei giovani nella societ\u00e0 civile. La Juvenes \u00e8 stata insignita dal Comitato Olimpico Nazionale Sammarinese di medaglia d'oro e d'argento al merito sportivo. \nFondata nell'ottobre del 1953 da Don Giuseppe Innocentini, presidente onorario della societ\u00e0, in passato comprendeva anche le discipline sportive di basket, tiro a volo, podismo, aeromodellismo, atletica leggera, mentre attualmente le discipline sono calcio (AC Juvenes Dogana), ciclismo, volley e tennistavolo.\nLa divisione calcistica \u00e8 discendente della Castellana, storica squadra che ha caratterizzato gli albori del calcio sammarinese, classificandosi al secondo posto nella prima edizione della Coppa Titano. La Juvenes, i cui colori sociali erano il bianco e l'azzurro, fu la prima societ\u00e0 della piccola Repubblica a partecipare ad un campionato italiano e, dal 1974 al 1976, si fuse con la Serenissima per dar vita all'Associazione Calcio San Marino, formazione creata \"ad hoc\" per le divisioni italiane. La storica formazione, tra le cui file \u00e8 cresciuto il pi\u00f9 grande calciatore sammarinese, Massimo Bonini, si \u00e8 fusa nel 2000 con il Gruppo Sportivo Dogana, dando vita all'Associazione Calcio Juvenes/Dogana.\nNel suo palmar\u00e8s figurano cinque Coppe Titano, conquistate nel 1965, 1968, 1976, 1978 e 1984. La Societ\u00e0 \u00e8 affiliata alle Federazioni Sammarinesi: Calcio (AC Juvenes-Dogana), Ciclismo, Pallavolo, Tennistavolo, alle Federazioni Italiane Ciclismo, Tennistavolo, Pallavolo e al Centro Sportivo Italiano. Il 9 ottobre 2013 ha celebrato l'anniversario della ricorrenza del 60\u00ba anno dalla fondazione (1953-2013). Il 4 maggio 2018 ha celebrato l'anniversario del 65\u00ba anno di Fondazione in concomitanza con l'Assemblea Generale Elettiva Juvenes, coinvolgendo le discipline sportive praticate Calcio, Ciclismo, Pallavolo, Tennistavolo.\nPrestigiosi risultati ottenuti nel settore Tennistavolo nei Campionati a Squadre Maschile e Femminile (presenze in Serie A,B,C,D,), nei Tornei Regionali e Nazionali FITET tra cui i titoli di Campione d'Italia 2012 Riccardo Tentoni singolo maschile 4 ctg, Campione d'Italia 2015 Lorenzo Ragni singolo maschile 2 ctg, Campione d'Italia 2016 Doppio Maschile 5 ctg Mattias Mongiusti Federico Antenucci (TT Vasto) Squadra Allievi Campione d'Italia 1986 Gabriele Giardi, Marco Morri. Numerosi Titoli Regionali FITET Marche nelle varie categorie.\nSettore Ciclismo presenta nella corrente stagione ciclistica 2016 una Squadra Maschile Allievi, Direttore Sportivo Piotr Ugromov.\nSettore Pallavolo partecipa con due Squadre femminile nel Campionato Provinciale Rimini Centro Sportivo Italiano ed una seconda Squadra femminile in prima Divisione FIPAV.\nPresidenti.\nConsiglio Direttivo quadriennio 2018-2021: Presidente Gian Battista Silvagni, Consiglio Direttivo: Alessandro Bizzocchi, Lino Zucchi, Silvano Zonzini, Piero Bronzetti, Antonio Rossi, Sergio Zafferani, Giorgio Guidi, Stefano Picchi, Gian Luca Mina, Claudio Stefanelli, Riccardo Tentoni."}
{"id": "1615824", "revid": "124123", "url": "https://it.wikipedia.org/wiki?curid=1615824", "title": "Nati nel 1355", "text": ""}
{"id": "1615825", "revid": "1573940", "url": "https://it.wikipedia.org/wiki?curid=1615825", "title": "Prefettura di Inezgane-A\u00eft Melloul", "text": "La prefettura di Inezgane-A\u00eft Melloul \u00e8 una delle prefetture del Marocco, parte della Regione di Souss-Massa.\nGeografia antropica.\nSuddivisioni amministrative.\nLa prefettura di Inezgane-A\u00eft Melloul conta 3 municipalit\u00e0 e 3 comuni:"}
{"id": "1615827", "revid": "599013", "url": "https://it.wikipedia.org/wiki?curid=1615827", "title": "Amado Guevara", "text": "Carriera.\nClub.\nSoprannominato \"El Lobo\", Guevara inizia la sua carriera in Honduras con Olimpia e Motagua, per poi giocare in tutto il mondo: in Spagna con il Real Valladolid, in Messico con Toros Neza e CD Zacatepec e in Costa Rica con Saprissa.\nNazionale.\nGuevara esord\u00ec in nazionale con la maglia dell'Honduras nel 1994 contro il Per\u00f9. In totale Guevara fece 138 presenze e 27 gol con la maglia della sua nazionale."}
{"id": "1615829", "revid": "81195", "url": "https://it.wikipedia.org/wiki?curid=1615829", "title": "Australia Sevens", "text": "L'Australia Sevens, \u00e8 un torneo di rugby a 7 che fa parte delle World Rugby Sevens Series. Viene disputato al Western Sydney Stadium di Sydney.\nIn precedenza, fino alla stagione 2002-03, l'Australia Sevens fu disputato a Brisbane. Dall'edizione del 2006-07 fino a quella del 2010-11 la sede \u00e8 stata l'Adelaide Oval di Adelaide, da cui il nome alternativo Adelaide Sevens. Dall'edizione 2011-12 fino alla stagione 2014-15 il torneo \u00e8 stato ospitato allo Skilled Park di Gold Coast, da cui il nome Gold Coast Sevens."}
{"id": "1615830", "revid": "1573940", "url": "https://it.wikipedia.org/wiki?curid=1615830", "title": "Lqli\u00e2a", "text": "Lqli\u00e2a \u00e8 una citt\u00e0 del Marocco, nella prefettura di Inezgane-A\u00eft Melloul, nella regione di Souss-Massa.\nLa citt\u00e0 \u00e8 anche conosciuta come al-Qalya\u02bfah."}
{"id": "1615831", "revid": "287204", "url": "https://it.wikipedia.org/wiki?curid=1615831", "title": "Abd al-Rahman al-Sufi", "text": ""}
{"id": "1615833", "revid": "1573940", "url": "https://it.wikipedia.org/wiki?curid=1615833", "title": "Temsia", "text": "Temsia \u00e8 una citt\u00e0 del Marocco, nella prefettura di Inezgane-A\u00eft Melloul, nella regione di Souss-Massa.\nLa citt\u00e0 \u00e8 anche conosciuta come at-Tamsiyah."}
{"id": "1615846", "revid": "767487", "url": "https://it.wikipedia.org/wiki?curid=1615846", "title": "Astroides", "text": ""}
{"id": "1615847", "revid": "36426", "url": "https://it.wikipedia.org/wiki?curid=1615847", "title": "Maestro Nicol\u00f2", "text": ""}
{"id": "1615853", "revid": "179152", "url": "https://it.wikipedia.org/wiki?curid=1615853", "title": "Luisa Colombo", "text": ""}
{"id": "1615856", "revid": "439868", "url": "https://it.wikipedia.org/wiki?curid=1615856", "title": "Chiapa de Corzo", "text": "Chiapa de Corzo \u00e8 capoluogo dell'omonimo comune, nello stato del Chiapas, Messico. Conta 37.627 abitanti secondo le stime del censimento del 2005 e le sue coordinate sono 16\u00b042'N 93\u00b000'W.\nStoria.\nChiapa de Corzo fu fondata il 1\u00ba marzo del 1528 dal capitano Diego de Mazariegos con il nome di Villa Real de Chiapa. Il 31 marzo del 1849 si dichiara capitale del Dipartimento e capoluogo del \"Partido\". Il 27 marzo del 1851 si eleva per decreto al rango di \"Citt\u00e0\" con il nome di Villa de Chiapa. Il 29 dicembre del 1881, Miguel Utrilla promulga il decreto che aggrega il cognome del liberale \u00c1ngel Albino Corzo al nome della citt\u00e0 chiamandola definitivamente: Chiapa de Corzo. Dal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica \"I: CENTRO\"."}
{"id": "1615857", "revid": "1699816", "url": "https://it.wikipedia.org/wiki?curid=1615857", "title": "Hold It Don't Drop It", "text": "Hold It Don't Drop It \u00e8 un brano pop funk scritto da Kevin Rusto, Waynne Nugent, Jennifer Lopez, Allen Phillip Lees, Tawana Dabney, Janet Sewell, Cynthia Lissette, Dennis Lambert, Brian Potter per il quinto album della Lopez \"Brave\" del 2007. \u00c8 stato costruito attorno ad un campionamento del brano del 1975 \"It Only Takes a Minute\" dei Tavares.\nIl video.\nIl video \u00e8 stato girato il 16 novembre 2007 dalla regista Melina. \u00c8 stato trasmesso per la prima volta il 4 dicembre 2007 da MTV. Il video ritrae Jennifer Lopez in pi\u00f9 scene. Una dove canta e balla liberamente, avendo 3 uomini eleganti dietro che ballano su differenti gradini. Altre in cui lei indossa vestiti color argento e color nero. In una scena con un vestito nero con gran parte di scollature dietro balla attorno ad una sedia, in modo delicato con dei glitter multicolore attorno al suo occhio sinistro, e una lunga collana attorno al collo. In un'altra si dondola su una palla argento brillante, appoggiandosi ad una catena, con uno sgargiante rossetto grigio, abbinato al colore del vestito fatto a paillette. Lo stesso vestito \u00e8 indossato in un'altra scena dove canta in piedi, il tutto con molti accessori, uno smalto nero, e degli stivali neri. Tutte le scene si protraggono verso la fine ugualmente."}
{"id": "1615860", "revid": "124123", "url": "https://it.wikipedia.org/wiki?curid=1615860", "title": "Morti nel 138 a.C.", "text": ""}
{"id": "1615862", "revid": "1573940", "url": "https://it.wikipedia.org/wiki?curid=1615862", "title": "Dendrophylliidae", "text": "Dendrophylliidae \u00e8 una famiglia di madrepore dell'ordine Scleractinia..\nDescrizione.\nLa famiglia comprende sia specie coloniali che solitarie.\nBiologia.\nLa famiglia \u00e8 composta in gran parte da coralli anermatipici, sprovvisti di zooxantelle, che si nutrono catturando plancton. Queste forme non hanno bisogno di molta luce e possono vivere in profondit\u00e0. Pochi generi (p.es. \"Turbinaria\", \"Duncanopsammia\"), vivono in simbiosi con le zooxantelle, che gli forniscono nutrimento, e si trovano generalmente a profondit\u00e0 minori. Il genere \"Heteropsammia\" contiene specie simbionti facoltative, cio\u00e8 che possono essere dotate di zooxantelle nelle acque poco profonde mentre ne sono prive in quelle pi\u00f9 profonde.\nDistribuzione e habitat.\nLa famiglia ha una distribuzione cosmopolita, essendo presente in tutti i continenti eccetto l'Antartide. \nComprende specie diffuse dal piano intertidale sino a 2.165\u00a0m di profondit\u00e0.\nTassonomia.\nLa famiglia comprende i seguenti generi:"}
{"id": "1615866", "revid": "122779312", "url": "https://it.wikipedia.org/wiki?curid=1615866", "title": "Dell'Orto", "text": "La Dell'Orto \u00e8 un'azienda italiana, con sede a Cabiate, specializzata nella costruzione di carburatori e sistemi di Iniezione Elettronica.\nStoria.\nL'azienda venne fondata nel 1933 a Seregno come Societ\u00e0 anonima Gaetano Dell'Orto e figli, fondata per\u00f2 unicamente dai figli di Gaetano Dell'Orto: Luigi, Piero e Giuseppe.\nLe prime produzioni furono carburatori per moto che vennero venduti come primo equipaggiamento nei veicoli nuovi. Poco prima della seconda guerra mondiale vennero realizzati i carburatori con corpo in alluminio per l'impiego nel motociclismo sportivo.\nCon la seconda generazione Dell'Orto, verso la fine degli anni sessanta, ebbe inizio la produzione di carburatori per auto che vennero montati come primo equipaggiamento dalle automobili del gruppo FIAT ma anche da altri costruttori sia nazionali che esteri.\n\u00c8 negli anni novanta che vennero messi in commercio i primi sistemi ad iniezione nel campo delle moto.\nL'azienda in seguito diventa una Societ\u00e0 per Azioni perdendo parte del nome originario e diventando Dell'Orto SpA.\nNel 2006 ha inizio una delocalizzazione in India con la nascita di \"Dell'Orto India\".\nNel 2007-2008 la Dell'Orto inaugura l'ECS, che viene adoperato per la prima volta dalla Cagiva Mito e subito dopo sulle Husqvarna quali WRE e SM, per andare nel 2011 ad essere usato dalla nuova HM CRE 125, difatti questo sistema \u00e8 stato studiato principalmente per i motori a due tempi, in modo da garantire a questi il superamento della normativa Euro III\nL'azienda opera nel campionato mondiale velocit\u00e0 e in quello SBK, quali Gilera, Aprilia, BMW, Kawasaki e molti altri, ha inoltre stretto un accordo con la concorrente Mikuni, per la distribuzione dei suoi prodotti in Italia, ha ricevuto la nomina da parte della Federazione Motociclistica Italiana (FMI) a fornitore unico della ECU per il Campionato Mondiale della neonata categoria Moto3.\nL\u2019attuale presidente dell\u2019azienda \u00e8 Giuseppe Dell\u2019Orto, uno dei tre fondatori. La carica di Vicepresidente esecutivo, invece, \u00e8 ricoperta da Andrea Dell\u2019Orto, figlio di Giuseppe.\nProdotti.\nLa Dell'Orto produce:\nSigle carburatori.\nLe sigle del nome dei carburatori commercializzati indicano le loro caratteristiche:\nLa prima sigla sta per il tipo di valvola:\nLa seconda sigla sta per la conformazione del condotto:\nLa terza sigla sta per il tipo di servizio che riesce a fornire il carburatore:\nLa quarta lettera qualora fosse presente indica la fascia del diametro del venturi dello stesso tipo di carburatore (come ad esempio il PHB o VHS), il quale a seconda della sigla finale ha un corpo fuso ridimensionato, principalmente per via della valvola gas.\nIl numero indica il diametro reale del carburatore\nLa prima lettera di pedice indica il tipo di settaggio del carburatore e caratteristiche peculiari, come versione a condotto ovale o circolare\nLa seconda lettera di pedice indica la disposizione delle regolazioni:"}
{"id": "1615867", "revid": "240363", "url": "https://it.wikipedia.org/wiki?curid=1615867", "title": "Kerning", "text": ""}
{"id": "1615870", "revid": "110157", "url": "https://it.wikipedia.org/wiki?curid=1615870", "title": "Niente dietro niente davanti", "text": "Niente dietro niente davanti \u00e8 il quinto album studio della band Hardcore punk Skruigners.\nIl disco.\nLe tracce sono tutte inedite a parte \"Ltsvf\" apparsa sul disco \"La bella e la madonna\" del gruppo grindcore \"The bestiamadonna\", side project del batterista Carlame."}
{"id": "1615872", "revid": "3082", "url": "https://it.wikipedia.org/wiki?curid=1615872", "title": "Villa dei Gordiani", "text": ""}
{"id": "1615873", "revid": "1573940", "url": "https://it.wikipedia.org/wiki?curid=1615873", "title": "Leptopsammia", "text": "Leptopsammia \u00e8 un genere di madrepora della famiglia Dendrophylliidae.\nTassonomia.\nComprende le seguenti specie:"}
{"id": "1615875", "revid": "339392", "url": "https://it.wikipedia.org/wiki?curid=1615875", "title": "Quotidiano nazionale", "text": ""}
{"id": "1615879", "revid": "29244", "url": "https://it.wikipedia.org/wiki?curid=1615879", "title": "Dendrophylliina", "text": ""}
{"id": "1615880", "revid": "124123", "url": "https://it.wikipedia.org/wiki?curid=1615880", "title": "Morti nel 140", "text": ""}
{"id": "1615881", "revid": "834", "url": "https://it.wikipedia.org/wiki?curid=1615881", "title": "Popolo d'Italia", "text": ""}
{"id": "1615882", "revid": "196390", "url": "https://it.wikipedia.org/wiki?curid=1615882", "title": "J\u00f6rd", "text": ""}
{"id": "1615883", "revid": "599013", "url": "https://it.wikipedia.org/wiki?curid=1615883", "title": "Daniela Zini", "text": "Specialista delle prove tecniche, \u00e8 stata una delle prime sciatrici italiane, assieme a Claudia Giordani e a Maria Rosa Quario, a ottenere dopo Giustina Demetz risultati di rilievo in Coppa del Mondo, dove \u00e8 riuscita a vincere due slalom speciali nei primi anni ottanta.\nBiografia.\nStagioni 1975-1980.\nDopo essersi messa in luce fin dai Campionati italiani del 1975, vincendo due medaglie d'argento, la valtellinese ottenne il primo risultato internazionale di rilievo il 3 febbraio 1978 ai Mondiali di Garmisch-Partenkirchen 1978: 11\u00aa in slalom speciale. Nella stessa specialit\u00e0 conquist\u00f2 i primi punti in Coppa del Mondo l'8 gennaio 1979 a Les Gets, giungendo 6\u00aa.\nIl 9 gennaio 1980 conquist\u00f2 il suo primo podio nel massimo circuito internazionale, un terzo posto sempre in slalom speciale, a Berchtesgaden, alle spalle della francese Perrine Pelen e dell'italiana Claudia Giordani. Partecip\u00f2 quindi ai XIII Giochi olimpici invernali di - sua prima presenza olimpica - piazzandosi 7\u00aa nello slalom speciale e non concludendo lo slalom gigante. Nella stessa stagione, il 9 marzo a Vysok\u00e9 Tatry, conquist\u00f2 in slalom speciale la sua prima vittoria in Coppa del Mondo.\nStagioni 1981-1986.\nL'8 dicembre 1980 colse il suo unico podio in slalom gigante, giungendo seconda dietro alla fuoriclasse svizzera Marie-Th\u00e9r\u00e8se Nadig sul tracciato di Limone Piemonte in Italia. Partecip\u00f2 nel 1982 ai Mondiali di Schladming, meritandosi la medaglia di bronzo nello slalom speciale - unica medaglia italiana in quell'edizione dei Mondiali - e classificandosi 7\u00aa nello slalom gigante e 8\u00aa nella combinata.\nIl 23 gennaio 1984 vinse la sua seconda e ultima gara di Coppa del Mondo, lo slalom speciale di Limone Piemonte; ai XIV Giochi olimpici invernali di fu 25\u00aa nello slalom gigante e 9\u00aa nello slalom speciale. Il 14 gennaio 1985 a Pfronten giunse per l'ultima volta sul podio in Coppa del Mondo, classificandosi terza in slalom speciale, preceduta dalla compagna di squadra Paoletta Magoni e dall'elvetica Brigitte Oertli. Ottenne l'ultimo piazzamento in carriera con il 15\u00ba posto nello slalom speciale di Coppa del Mondo del 18 marzo 1986, che si tenne a Waterville Valley.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1615892", "revid": "124123", "url": "https://it.wikipedia.org/wiki?curid=1615892", "title": "Morti nel 1411", "text": ""}
{"id": "1615895", "revid": "767487", "url": "https://it.wikipedia.org/wiki?curid=1615895", "title": "Night of the Speed Demons", "text": "Night of the Speed Demons \u00e8 uno split album tra Cripple Bastards, Woptime e Skruigners. \u00c8 stato registrato dal vivo nel mese di maggio del 2005."}
{"id": "1615906", "revid": "1573940", "url": "https://it.wikipedia.org/wiki?curid=1615906", "title": "Corydoras adolfoi", "text": "Corydoras adolfoi \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nProviene dalle zone umide e dagli affluenti del Rio Negro che si trovano nelle foreste, in particolare nel comune brasiliano S\u00e3o Gabriel da Cachoeira. \nDescrizione.\nIl corpo, compresso sull'addome e sui lati, raggiunge una lunghezza di 5,7 cm. La colorazione \u00e8 rosata con due macchie nere, una lungo il dorso e una che passa dall'occhio, sulla testa. Tra queste due macchie \u00e8 presente un'area arancione, che ne permette la distinzione da \"Corydoras burgessi\". Pu\u00f2 essere confuso con \"Corydoras duplicareus\".\nBiologia.\nComportamento.\nForma piccoli gruppi. Nuota sempre vicino al fondo.\nRiproduzione.\n\u00c8 oviparo e non ci sono cure verso le uova.\nAlimentazione.\n\u00c8 onnivoro.\nAcquariofilia.\nPu\u00f2 essere allevato in acquario, dove talvolta riesce a riprodursi.\nConservazione.\nQuesta specie viene classificata come \"a rischio minimo\" (LC) dalla lista rossa IUCN perch\u00e9 \u00e8 minacciato dalla cattura per l'allevamento in acquario, ma il suo areale, che non \u00e8 particolarmente esteso, non \u00e8 facile da raggiungere."}
{"id": "1615923", "revid": "110157", "url": "https://it.wikipedia.org/wiki?curid=1615923", "title": "Provincia di Larache", "text": "La provincia di Larache \u00e8 una delle province del Marocco, parte della regione di Tangeri-Tetouan-Al Hoceima.\nGeografia antropica.\nSuddivisioni amministrative.\nLa provincia di Larache conta 2 municipalit\u00e0 e 17 comuni:\nPosizione amministrativa.\nLa Provincia di Larache \u00e8 stata istituita il 14 ottobre 1985, e faceva parte del Wilaya di T\u00e9touan. Confina, a Nord, con la provincia di T\u00e9touan e la prefettura di Tangeri-Assila, a sud con la provincia di Kenitra, ad est con la provincia di Chefchaouen e ad ovest con l'Oceano Atlantico.\nMorfologia.\nDal punto di vista dei rilievi, si distinguono nella provincia di Larache:\nGeografia fisica.\nClima.\nLa Provincia di Larache beneficia di un clima mediterraneo, caratterizzato dall'alternanza di una stagione umida e fresca (da ottobre ad aprile) e di una stagione secca e calda (da maggio a settembre).\nLa pluviometria media annuale varia tra 700 e 800\u00a0mm, ed \u00e8 concentrata quasi in totalit\u00e0 nei mesi da ottobre ad aprile.\nLe temperature varano tra 6\u00a0\u00b0C nella stagione fredda e 32\u00a0\u00b0C nella stagione calda.\nLa rete idrografica della provincia comprende lo Wadi Loukkos e i suoi affluenti, la falda di R'mel, la diga sullo Wadi El Makhazine, la diga di controllo del Loukkos, tre laghi collinari, e numerose sorgenti d'acqua."}
{"id": "1615930", "revid": "73843", "url": "https://it.wikipedia.org/wiki?curid=1615930", "title": "Habana (disambigua)", "text": ""}
{"id": "1615931", "revid": "122125307", "url": "https://it.wikipedia.org/wiki?curid=1615931", "title": "Baia di Sagami", "text": "La baia di Sagami (\u76f8\u6a21\u6e7e, \"Sagami-wan\"), conosciuta anche come golfo di Sagami o mare di Sagami, si trova a sud della prefettura di Kanagawa nell'Honsh\u016b, nel Giappone centrale, con la penisola di Miura ad est e la penisola di Izu ad ovest. Si trova approssimativamente a 40 chilometri a sud-ovest dalla capitale, Tokyo.\nUn ramo della corrente Kuroshio scalda la baia, permettendole di ospitare organismi marini tipici di regioni pi\u00f9 meridionali e dando un clima mite ai terreni vicini alla baia. La profondit\u00e0 massima della baia \u00e8 di circa 1500 metri.\nNella baia sono stati avvistati anche organismi delle regioni sub-artiche per l'intrusione della corrente Oyashio che ottengono un'alta biodiversit\u00e0.\nLe citt\u00e0 pi\u00f9 grandi della baia sono Chigasaki, Fujisawa, Hiratsuka, It\u014d e Kamakura.\nNel 2004 dei campioni della terra della baia risultarono contaminati radioattivamente dai test nucleari effettuati all'atollo di Bikini dal 1946 al 1958."}
{"id": "1615932", "revid": "1573940", "url": "https://it.wikipedia.org/wiki?curid=1615932", "title": "Corydoras burgessi", "text": "Corydoras burgessi \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nProviene dagli affluenti del Rio Negro nel nord del Brasile (Rio Unini).\nDescrizione.\nPresenta un corpo compresso sui lati che raggiunge una lunghezza massima di 4,8 cm; le femmine sono mediamente pi\u00f9 grandi dei maschi. La colorazione \u00e8 rosata con due macchie nere, una alla base della pinna dorsale e una che passa dall'occhio, sulla testa. Tra queste due macchie \u00e8 presente un'area giallastra.&lt;br&gt;Pu\u00f2 essere confuso con \"Corydoras adolfoi\".\nBiologia.\nComportamento.\nSpesso forma piccoli gruppi.\nAlimentazione.\n\u00c8 onnivoro.\nAcquariofilia.\nPu\u00f2 essere allevato in acquario, \u00e8 una specie pacifica."}
{"id": "1615933", "revid": "1711941", "url": "https://it.wikipedia.org/wiki?curid=1615933", "title": "Larache", "text": " \nLarache (; in berbero: \u2d30\u2d44\u2d54\u2d49\u2d5b, \"A\u00e0rich\", che significa la \"soffitta\") \u00e8 una citt\u00e0 del nord del Marocco, capoluogo della provincia omonima, nella regione di Tangeri-Tetouan-Al Hoceima. \u00c8 ad 86\u00a0km da Tangeri, ed ha un importante porto fluviale.\nLarache \u00e8 anche conosciuta come al-Araish o El Ara\u00efch.\nStoria.\nNei pressi di Larache si trovano le rovine di Lixus, porto punico e romano, dall'altra parte del fiume Oued Loukos. Nel Basso Medioevo, Larache venne fondata a seguito della conquista araba.\nDocumenti portoghesi del XV secolo citano Larache come del maggiore porto del Marocco. Ma nel 1491 i portoghesi provenienti da Arzila e Tangeri evacuarono la citt\u00e0, che rimase disabitata finch\u00e9 il sultano di F\u00e8s, Mu\u1e25ammad al-Sa\u02bf\u012bd al-Shaykh la ripopol\u00f2 costruendo una fortezza sopra il fiume Oued Loukos e fortificando il porto.\nPer parecchio tempo i tentativi di portoghesi, spagnoli e francesi di conquistare la citt\u00e0 non diedero frutti. La Kasbah, costruita nel 1491 da Mulay al-Nasser, si trasform\u00f2 in una roccaforte pirata. Nel 1610 Larache venne conquistata dagli spagnoli che rimasero fino al 1689 limitandosi per\u00f2 al controllo del porto senza mai amministrarla veramente. Mulay Isma'il infine la riport\u00f2 sotto il controllo musulmano nel 1689 e resse ai successivi attacchi. \nDal 1911 al 1956 Larache fu sotto il controllo spagnolo all'interno del Marocco spagnolo.\nMonumenti e luoghi d'interesse.\nIl luogo pi\u00f9 animato della citt\u00e0 \u00e8 il quartiere attorno alla \"Plaza de Espana\", o \"Place de la Lib\u00e9ration\", di stile andaluso, bordata di numerosi caff\u00e8. Sulla piazza, la porta di \"Bab el Khemis\" (\"porta del mercato del gioved\u00ec\") delimita una delle entrate della vecchia medina, e da sulla piazza del mercato, lunga e stretta, lo \"Zoco de la Alcaiceria\".\nA duecento metri da Plaza de Espagna, in direzione contraria rispetto alla medina, si trova il mercato coperto, in stile arabo-andaluso, ristrutturato a partire dal 2002.\nNel cimitero spagnolo, nei pressi del faro, si trova la tomba di Jean Genet (1910-1986), scrittore francese, cittadino onorario di Larache.\nLarache \u00e8 circondata da foreste di pini, eucalipti e querce da sughero. Un'ampia area, frutto di un rimboschimento iniziato negli anni '60, copre il settore a sud della citt\u00e0, parallelo al mare, tra i terreni liberati dall'ex-bidonville e i quartieri dell'interno.\nLa spiaggia, situata sull'altra riva del fiume, \u00e8 accessibile a piedi, con un transito in barca a remi dal porto, o in bus/auto passando per il ponte sul fiume Oued Loukos (10\u00a0km).\nSociet\u00e0.\nNumerosi cittadini spagnoli si stabilirono in citt\u00e0 nel corso degli anni del protettorato spagnolo. La stragrande maggioranza di questi immigrati era originaria dell'Andalusia, in particolare dalle province di Cadice e di Malaga. La gran parte di questi erano commercianti a artigiani e convivevano negli stessi quartieri dei marocchini. Nel 1940 risiedevano a Larache 11.508 spagnoli, componenti il 20% della popolazione della citt\u00e0. La maggior parte della comunit\u00e0 abbandon\u00f2 la citt\u00e0 in seguito all'indipendenza del Marocco, negli anni 1950.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 1.300 unit\u00e0 nel 1951, costituita per la maggior parte da sefarditi di lingua haketia. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960.\nIstituzioni, enti e associazioni.\nPi\u00f9 di trecento associazioni lavorano in citt\u00e0. Tra queste:\nManifestazioni.\nLa citt\u00e0 di Larache ospita ogni anno il \"Triathlon di Larache\", attorno a met\u00e0 giugno.\nGeografia antropica.\nUrbanistica.\nOggi la citt\u00e0 conta una popolazione di circa 117.000 abitanti.\nLa parte centrale \u00e8 tipicamente araba, con la medina costruita nel 1491, mentre la parte pi\u00f9 nuova risente delle influenze architettoniche andaluse.\nNumerosi quartieri sono apparsi alla periferia della citt\u00e0. Il pi\u00f9 grande oggi in costruzione \u00e8 il quartiere di \"al-Maghrib al-jad\u012bd\" (\"il nuovo Marocco\"), che offre ampie prospettive di sviluppo alla citt\u00e0."}
{"id": "1615935", "revid": "339392", "url": "https://it.wikipedia.org/wiki?curid=1615935", "title": "K\u00f6nisberg", "text": ""}
{"id": "1615939", "revid": "1711941", "url": "https://it.wikipedia.org/wiki?curid=1615939", "title": "Ksar El Kebir", "text": "Ksar El Kebir (, letteralmente \"Grande Castello\"; in berbero: \u2d4d\u2d47\u2d5a\u2d54 \u2d4d\u2d3d\u2d31\u2d49\u2d54; in spagnolo: Alcazarquivir; in portoghese: Alc\u00e1cer-Quibir) \u00e8 una citt\u00e0 del Marocco, nella provincia di Larache, nella regione di Tangeri-Tetouan-Al Hoceima.\nLa citt\u00e0, il cui nome significa \"grande palazzo\" o \"grande fortezza\", \u00e8 storicamente nota per la battaglia qui combattuta il 4 agosto 1578 fra gli eserciti di Sebastiano I del Portogallo e Abu Marwan Abd al-Malik I sultano del Marocco. Entrambi i sovrani morirono in battaglia ma le forze portoghesi furono sconfitte ponendo fine al tentativo di invadere e cristianizzare il Marocco.\nLa citt\u00e0 \u00e8 anche conosciuta come Ksar el K\u00e9bir o Al-Kasr al-Kbir.\nIl suo nome Ksar El Kebir (\"grande castello\") \u00e8 in contrasto con Ksar Es Seghir (\"piccolo castello\") citt\u00e0 che si trova pi\u00f9 a nord di Ksar El Kebir.\nSituata nella provincia di Tetuan, in una zona ricca di foreste di sughero, la citt\u00e0 \u00e8 un nodo ferroviario collegato con Larache (al-\u02bfAr\u0101\u02beish) e Assilah (A\u1e63\u012bla) e con la grande linea ferroviaria che unisce Marrakesh alla Tunisia.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 1.600 unit\u00e0 nel 1951, composta per la maggior parte da sefarditi di lingua haketia. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960."}
{"id": "1615943", "revid": "3115", "url": "https://it.wikipedia.org/wiki?curid=1615943", "title": "Attenti a quei due (programma televisivo)", "text": "Attenti a quei due \u00e8 stato un programma televisivo svizzero di genere gioco a premi, condotto da Fabrizio Casati su RSI LA1 dopo il Telegiornale delle ore 20.00. Iniziato nel 2006 e terminato nel 2013, va in onda alle 20.40 dal luned\u00ec al venerd\u00ec su LA1. In sette stagioni il programma ha superato le 1000 puntate, che vengono registrate negli studi televisivi di Comano la settimana precedente alla diffusione.\nDal 2006 al 2011 la conduzione del programma \u00e8 stata affidata a Matteo Pelli, che in modo allegro e spensierato ha reso questa trasmissione una pietra miliare della RSI. Nel 2012 la conduzione \u00e8 passata a Fabrizio Casati, che con la sua spontaneit\u00e0 ha dato nuova vitalit\u00e0 al programma.\nSvolgimento.\nSe si scelgono 3 indizi il montepremi viene decuplicato, se si scelgono 4 indizi il montepremi viene raddoppiato e infine se si scelgono 5 indizi tutto resta invariato.\nGli indizi (3,4 oppure 5) sono quindi visualizzati sullo schermo, praticamente in simultanea. A questo punto la coppia di concorrenti ha 90 secondi di tempo per pensare e cercare di indovinare il \"personaggio misterioso\", discutendo ad alta voce tra di loro per coinvolgere anche il pubblico da casa.\nSi pu\u00f2 vincere fino a 50.000 Fr. (CHF). In realt\u00e0 la cifra indicata durante la trasmissione \u00e8, in caso di vincita, da dividere tra i 2 concorrenti. \u00c8 pressoch\u00e9 impossibile comunque riuscire ad arrivare al gioco finale con 50.000 Fr. (CHF) perch\u00e9 nel primo gioco ogni indizio aggiuntivo richiesto al compagno di squadra (il primo \u00e8 gratis) \"costa\" 100 Fr., inoltre se la parola non viene indovinata si perdono altri 500 Fr. Nel secondo gioco, ad ogni risposta errata si perdono 100 Fr. e questa volta se non si indovina la parola con gli indizi disponibili si perdono ben 1000 Fr. Nonostante questo, il montepremi pi\u00f9 alto che sia stato vinto fino ad oggi \u00e8 di 49'000 Fr; la cifra vinta, se il personaggio \u00e8 stato indovinato, viene spartita tra i 2 concorrenti.\nFino al 2011 la voce fuori campo \u00e8 stata di Alessandro Maria D'Errico, per poi diventare di Claudio Moneta.\nDal 2012 \u00e8 possibile giocare al \"colpaccio\" on-line dalla pagina di \"Attenti a quei due\" .\nIl torneo di Attenti a quei due.\nTra il 2007 e il 2009 sono state realizzate delle puntate speciali, il \"Torneo di Attenti a quei due\", il onda di sabato in prima serata.\n\u00c8 un torneo in cui sei squadre a sorpresa, rappresentate da 2 persone, si sfidano per cercare di vincere il montepremi, che \u00e8 sempre di 50.000 Fr. Il tutto si svolge nel arco di 120 minuti. Una particolarit\u00e0 di questa puntata speciale \u00e8 che quando la squadra che ha \"vinto\" va al tavolo finale per giocare il \"Supercolpaccio\" pu\u00f2 scegliere se far raddoppiare il bottino con 5 indizi, se farlo triplicare con 4 indizi o se farlo decuplicare con 3 indizi!"}
{"id": "1615951", "revid": "1573940", "url": "https://it.wikipedia.org/wiki?curid=1615951", "title": "Corydoras imitator", "text": "Corydoras imitator \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\n\u00c8 comune nel nord del Brasile (affluenti del Rio Negro).\nDescrizione.\nIl corpo \u00e8 compresso sull'addome e raggiunge una lunghezza di 5,6 cm. La colorazione \u00e8 rosata con due macchie nere, una lungo il dorso che ne permette la distinzione da \"Corydoras burgessi\" e una che passa dall'occhio, sulla testa. Tra queste due macchie \u00e8 presente un'area arancione. A differenza di \"Corydoras adolfoi\" ha una testa dal profilo abbastanza appuntito.&lt;br&gt;\nPu\u00f2 essere confuso con \"Corydoras duplicareus\".\nBiologia.\nComportamento.\nPu\u00f2 formare piccoli gruppi.\nRiproduzione.\nCome gli altri \"Corydoras\", si riproduce in zone con corrente abbastanza intensa. Le uova vengono fecondate mentre si trovano tra le pinne pelviche della femmina.\nAcquariofilia.\nPu\u00f2 essere allevato in acquario in gruppi di circa una decina di esemplari, \u00e8 una specie pacifica."}
{"id": "1615954", "revid": "124123", "url": "https://it.wikipedia.org/wiki?curid=1615954", "title": "Morti nel 145 a.C.", "text": ""}
{"id": "1615956", "revid": "1573940", "url": "https://it.wikipedia.org/wiki?curid=1615956", "title": "Caryophylliidae", "text": "Caryophylliidae \u00e8 una famiglia di madrepore della sottoclasse Hexacorallia.\nDescrizione.\nLa famiglia comprende sia specie coloniali ermatipiche, che forme solitarie; queste ultime possono essere sessili, cio\u00e8 adese ad un substrato, o libere, cio\u00e8 semplicemente adagiate sui fondali.\nLe loro dimensioni variano dai 4- delle forme solitarie (p.es. \"Caryophyllia rugosa\") alle ampie colonie di \"Solenosmilia\" spp., che possono avere un metro di diametro.\nBiologia.\nLa maggior parte dei cariofillidi \u00e8 priva di zooxantelle, con alcune eccezioni, come p.es. il genere \"Heterocyathus\", che comprende specie sia zooxantellate che azooxantellate.\nDistribuzione e habitat.\nLa famiglia ha una distribuzione cosmopolita essendo presente in tutti gli oceani, compresi il mar Glaciale Artico e l'oceano Antartico, da 0 sino di profondit\u00e0.\nAlcune specie (\"Phyllangia\" sp., \"Polycyathus\" sp.) sono state recentemente individuate anche nel mar Adriatico, al largo della Puglia, dove danno vita ad una barriera corallina mesofotica lunga , alla quota batimetrica di \u221230/.\nTassonomia.\nComprende i seguenti generi viventi:\nSono inoltre noti i seguenti generi fossili:"}
{"id": "1615959", "revid": "1776051", "url": "https://it.wikipedia.org/wiki?curid=1615959", "title": "Dirty But Well Dressed", "text": "Dirty But Well Dressed \u00e8 il primo album in studio dei Beau Nasty, uscito nel 1989 per l'Etichetta discografica WTG Records."}
{"id": "1615963", "revid": "345405", "url": "https://it.wikipedia.org/wiki?curid=1615963", "title": "Raffaello Sanzio", "text": "Considerato uno dei pi\u00f9 grandi artisti di ogni tempo, la sua esperienza \u00e8 considerata profondamente innovativa per le numerose opere iconiche e per il modo in cui queste sono state prodotte, avvalendosi di una bottega altamente strutturata e composta da numerosi professionisti di altissimo livello e varie discipline a cui il maestro affidava buona parte del suo lavoro. La \"maniera\" di Raffaello fu di vitale importanza per lo sviluppo del linguaggio artistico dei secoli a venire, sia per emulazione da parte dei suoi collaboratori che ne portarono avanti il linguaggio per decenni in tutta Europa raccolti nella scuola del manierismo, sia per contrasto attraverso il rifiuto dell'opera raffaellesca iniziato da Caravaggio.\nLa sua influenza sulla storia dell'arte occidentale \u00e8 straordinariamente estesa. Impostosi come modello fondamentale per tutte le accademie di belle arti fino alla prima met\u00e0 dell'Ottocento, il mito di Raffaello raggiunse le avanguardie del XX secolo e l'arte contemporanea del XXI secolo, fino a lambire altre arti come il cinema e il fumetto.\nBiografia.\nGiovent\u00f9 (1483-1504).\nOrigini (1483-1493).\nRaffaello nasce a Urbino \u00abil 28 marzo o il 6 aprile dell'anno 1483, in Venerd\u00ec Santo a ore tre di notte, d'un Giovanni de' Santi, pittore non molto eccellente, ma s\u00ec bene uomo di buono ingegno et atto a indirizzare i figliuoli per quella buona via che a lui, per mala fortuna sua, non era stata mostra nella sua giovent\u00f9\u00bb. Il Venerd\u00ec Santo del 1483 corrisponde al giorno 28 marzo, tuttavia esiste un'altra versione secondo la quale il giorno di nascita del maestro urbinate dovrebbe essere il 6 aprile, come testimoniato dalla lettera di Marcantonio Michiel ad Antonio Marsilio (confermata dall'epitaffio un tempo ritenuto opera di Pietro Bembo e oggi invece attribuito al poeta Antonio Tebaldeo) che sottolinea come la data del giorno e dell'ora di morte di Raffaello, apparentemente coincidente con quella di Cristo - ore 3 del 6 aprile, venerd\u00ec prima di Pasqua - corrispondano esattamente con la data della sua nascita. La discordanza delle fonti e lo status leggendario e para-religioso raggiunto dall'artista gi\u00e0 in vita, che gener\u00f2 numerosi racconti apocrifi, impedisce di accertare la data della sua nascita.\nRaffaello fu il primo e unico figlio di Giovanni Santi e di Magia di Battista di Nicola Ciarla; il cognome \"Sanzio\" con cui \u00e8 noto \u00e8 una delle possibili declinazioni di \"Santi\" derivata dal latino \"Sancti\", con cui Raffaello sar\u00e0 poi solito, nella maturit\u00e0, firmare le sue opere. La madre mor\u00ec il 7 ottobre 1491, quando Raffaello aveva otto anni, e il padre si rispos\u00f2 poco dopo con una certa Berardina di Piero di Parte, dalla quale ebbe la figlia Elisabetta. Successivamente, alla morte di Giovanni Santi, i suoi familiari avranno problemi legali con le due donne per motivi finanziari.\nPrima formazione artistica.\nNella formazione di Raffaello fu determinante il fatto di essere nato e di aver trascorso la giovinezza a Urbino, che in quel periodo era un centro artistico di primaria importanza che irradiava in Italia e in Europa gli ideali del Rinascimento. Qui Raffaello, avendo accesso con il padre alle sale del Palazzo Ducale, ebbe modo di studiare le opere di Piero della Francesca, Luciano Laurana, Francesco di Giorgio Martini, Pedro Berruguete, Giusto di Gand, Antonio del Pollaiolo, Melozzo da Forl\u00ec e altri.\nRaffaello apprese probabilmente i primi insegnamenti di disegno e pittura dal padre, che almeno dagli anni ottanta del Quattrocento era a capo di una fiorente bottega, impegnata nella creazione di opere per l'aristocrazia locale e per la famiglia ducale, come la serie delle \"Muse\" per il tempietto del palazzo, nonch\u00e9 l'allestimento di spettacoli teatrali. Giovanni Santi inoltre aveva una conoscenza diretta e aggiornatissima della pittura contemporanea non solo italiana, come dimostra una sua efficace \"Cronaca rimata\", scritta in occasione delle nozze di Guidobaldo con Elisabetta Gonzaga, e lavor\u00f2 in varie localit\u00e0 dell'Italia centrale, fra cui Cagli dove nella Cappella Tiranni ritrasse s\u00e9 stesso e suo figlio fra i personaggi di un affresco.\nNella bottega del padre, il giovanissimo Raffaello apprese le nozioni di base delle tecniche artistiche, tra cui probabilmente anche la tecnica dell'affresco: una delle primissime opere a lui attribuite \u00e8 infatti la \"Madonna di Casa Santi\" databile al 1498, delicata pittura murale realizzata a casa nella stanza in cui si crede sia nato.\nIl 1\u00ba agosto 1494, quando Raffaello aveva undici anni, il padre mor\u00ec. Tale data ha ridimensionato in alcuni studi il contributo della bottega paterna nella formazione dell'artista; \u00e8 altres\u00ec comprovato come nel giro di pochissimi anni, in piena adolescenza, Raffaello raggiunse rapidamente una maturazione artistica che non pu\u00f2 prescindere da un avviamento molto precoce alla professione pittorica.\nPrimo incontro con il Perugino.\nNon \u00e8 noto attraverso quali vie il giovanissimo urbinate arriv\u00f2 a far parte della bottega del Perugino: non sembra infatti credibile la notizia di Giorgio Vasari secondo la quale Raffaello sia stato allievo del Perugino ancora prima della morte del padre e persino di quella della madre. Probabilmente, pi\u00f9 che di un vero e proprio apprendistato a Perugia, il ragazzo ebbe modo di visitare spesso l'Umbria e frequentare saltuariamente la bottega di Perugino, intervallando l'attivit\u00e0 in quella paterna, almeno fino alla morte del genitore: in quell'anno Raffaello ne eredit\u00f2 l'attivit\u00e0, assieme ad alcuni collaboratori tra cui soprattutto Evangelista da Pian di Meleto (artista quasi sconosciuto agli studi storico-artistici) e Timoteo Viti da Urbino, gi\u00e0 attivo anche a Bologna dove era stato a diretto contatto con Francesco Francia.\nApprendistato dal Perugino (1494-1498).\nLe prime tracce della presenza di Raffaello accanto a Perugino sono legate ad alcuni lavori della sua bottega tra il 1497 e il nuovo secolo. In particolare si \u00e8 ritenuto di vedere un intervento di Raffaello nella tavoletta della \"Nativit\u00e0 della Madonna\" nella predella della \"Pala di Fano\" (1497) e in alcune figure degli affreschi del Collegio del Cambio a Perugia (dal 1498), soprattutto dove le masse di colore assumono quasi un valore plastico ed \u00e8 accentuato il modo di delimitare le parti in luce e quelle in ombra, con un generale ispessimento dei contorni. Se comunque la sua mano \u00e8 ancora difficile da individuare, a Perugia Raffaello dovette vedere per la prima volta le grottesche, dipinte sul soffitto del Collegio, che entrarono in seguito nel suo repertorio iconografico.\nCitt\u00e0 di Castello (1499-1504).\nNel 1499 Raffaello, sedicenne, si trasfer\u00ec con gli aiuti della bottega paterna a Citt\u00e0 di Castello, dove ricevette la sua prima commissione indipendente: lo \"stendardo della Santissima Trinit\u00e0\" per una confraternita locale che voleva offrire un'opera devozionale in segno di ringraziamento per la fine di una pestilenza proprio quell'anno. L'opera, sebbene ancora legata agli echi di Perugino e Luca Signorelli, presenta anche una profonda, innovativa freschezza, che gli garant\u00ec fama immediata presso la fiorente committenza locale, non essendo reperibili in citt\u00e0 altri pittori di pregio dopo la partenza di Signorelli proprio nel 1499 alla volta di Orvieto.\nIl 10 dicembre 1500 Raffaello ed Evangelista da Pian di Meleto ottennero dalle monache del monastero di Sant'Agostino un nuovo incarico, che \u00e8 il primo documentato della carriera dell'artista, la \"Pala del beato Nicola da Tolentino\", terminata il 13 settembre 1501; l'opera venne gravemente danneggiata da un terremoto nel 1789, le parti supersiti vennero squadrate una a una per essere vendute e sono oggi disperse in pi\u00f9 musei. Nel contratto \u00e8 interessante notare come Raffaello, poco pi\u00f9 che esordiente, venga gi\u00e0 menzionato come \"magister Rafael Johannis Santis de Urbino\", prima dell'anziano collaboratore, testimoniando ufficialmente come venisse gi\u00e0, a diciassette anni, ritenuto pittore autonomo e dall'apprendistato concluso.\nA Citt\u00e0 di Castello l'artista lasci\u00f2 almeno altre due opere di rilievo, la \"Crocifissione Gavari\" e lo \"Sposalizio della Vergine\". Nella prima, databile al 1502-1503, si nota una piena assimilazione dei modi di Perugino (un \u00abCrucifisso, la quale, se non vi fusse il suo nome scritto, nessuno la crederebbe opera di Raffaello, ma s\u00ec bene di Pietro\u00bb, scrisse Vasari), anche se si notano per\u00f2 i primi sviluppi verso uno stile proprio, con una migliore interazione tra figure e personaggi e con accorgimenti ottici nelle gambe di Cristo che testimoniano la piena conoscenza degli studi di matrice urbinate, dove l'ottica e la prospettiva erano materia di studio comune fin dai tempi di Piero della Francesca. La seconda opera \u00e8 invece ampiamente riconosciuta dalla storiografia come un plateale superamento del rigido modello peruginesco ed \u00e8 spesso indicata come la prima opera pienamente autonoma dell'urbinate.\nPerugia e gli altri centri (1400-1500).\nNel frattempo la fama di Raffaello cominciava ad allargarsi a tutta l'Umbria, facendone uno dei pi\u00f9 richiesti pittori attivi in regione. Nella sola Perugia, negli anni tra il 1501 e il 1505, gli vennero commissionate ben tre pale d'altare: la \"Pala Colonna\", per la chiesa delle monache di Sant'Antonio, la \"Pala degli Oddi\", per San Francesco al Prato e un\"Assunzione della Vergine\" per le clarisse di Monteluce mai portata a termine, dipinta poi da Berto di Giovanni. Si tratta di opere di impianto peruginesco, con una graduale messa a fuoco verso elementi stilistici pi\u00f9 personali.\nNella \"Resurrezione\" di San Paolo del Brasile Roberto Longhi lesse influssi di Pinturicchio - nel paesaggio, nei particolari della decorazione del sarcofago e nella preziosit\u00e0 delle vesti dei personaggi - legati a una fase databile al biennio 1501-1502.\nAllo stesso periodo sono riferibili alcune \"Madonne col Bambino\" che, sebbene ancora ancorate all'esempio di Perugino, preludono gi\u00e0 all'intenso e delicato rapporto tra madre e figlio dei pi\u00f9 importanti capolavori successivi legati a questo tema. Tra queste spiccano \"Madonna Solly\", la \"Madonna Diotallevi\", la \"Madonna col Bambino tra i santi Girolamo e Francesco\".\nVerso il 1503 l'artista dovette intraprendere una serie di brevi viaggi che lo portarono ai primi contatti con importanti realt\u00e0 artistiche. Oltre alle citt\u00e0 umbre e alla nativa Urbino, visit\u00f2 quasi sicuramente Firenze, Roma (dove assistette alla consacrazione di Giulio II) e Siena. Si tratt\u00f2 di brevi viaggi, magari di qualche settimana, che non possono essere definiti veri e propri soggiorni. A Firenze vide forse le prime opere di Leonardo da Vinci, a Roma entr\u00f2 in contatto con la cultura figurativa classica (leggibile nel dittico delle \"Tre Grazie\" e il \"Sogno del cavaliere\"), a Siena aiut\u00f2 l'amico Pinturicchio, ben pi\u00f9 anziano e in pieno declino, a preparare i cartoni per gli affreschi della Libreria Piccolomini, di cui restano due splendidi esemplari agli Uffizi, di incomparabile grazia ed eleganza rispetto al risultato finale.\nA Siena.\nA Siena fu invitato da Pinturicchio, con il quale intesseva una stretta amicizia. Il pittore pi\u00f9 anziano invit\u00f2 Raffaello a collaborare agli affreschi della Libreria Piccolomini, fornendo dei cartoni che svecchiassero il suo stile ormai in una fase di declino, come si vede nei precedenti affreschi della Cappella Baglioni a Spello.\nNon \u00e8 chiaro quante di queste composizioni vennero in effetti disegnate da Raffaello, ma quasi sicuramente deve essere di mano del Sanzio il cartone con la \"Partenza di Enea Silvio Piccolomini per Basilea\" oggi al Gabinetto dei Disegni e delle Stampe di Firenze.\nRaffaello dovette abbandonare presto l'impresa, poich\u00e9, come riporta Vasari, venne a conoscenza, tramite alcuni pittori locali, delle lodi straordinarie a proposito del cartone della \"Sant'Anna\" di Leonardo, esposto nella basilica della Santissima Annunziata a Firenze, nonch\u00e9 del disegno della \"Battaglia di Anghiari\", sempre di Leonardo, e del cartone della \"Battaglia di Cascina\" di Michelangelo, che incuriosirono a tal punto il giovane pittore da farlo decidere di partire subito per la citt\u00e0 sull'Arno.\nLo \"Sposalizio della Vergine\" (1504).\nL'opera che conclude la fase giovanile, segnando un distacco ormai incolmabile con i modi del maestro Perugino, \u00e8 lo \"Sposalizio della Vergine\", datato 1504 e gi\u00e0 conservato nella cappella Albizzini della chiesa di San Francesco di Citt\u00e0 di Castello. L'opera si ispira a una pala analoga che il Perugino stava dipingendo in quegli stessi anni per il Duomo di Perugia, ma il confronto tra le due opere mette in risalto profonde differenze. Raffaello infatti copi\u00f2 il maestoso tempio sullo sfondo, ma lo allegger\u00ec allontanandolo dalle figure e ne fece il fulcro dell'intera composizione, che sembra ruotare attorno all'elegantissimo edificio a pianta centrale. Anche le figure sono pi\u00f9 sciolte e naturali, con una disposizione nello spazio che evita un rigido allineamento sul primo piano, ma si assesta a semicerchio, bilanciando e richiamando le forme concave e convesse del tempio stesso.\nAl centro del quadro vengono posizionati un gruppo di persone divise in due schiere, aventi come perno il sacerdote, il quale celebra il matrimonio tra la vergine Maria e San Giuseppe suo sposo. Il gruppo delle donne (dietro Maria) e il gruppo di uomini (dietro Giuseppe) formano due semicerchi aperti rispettivamente verso il tempio e verso lo spettatore.\nA Firenze Raffaello soggiorn\u00f2 per quattro anni, pur facendo viaggi e brevi soggiorni altrove, e senza recidere i contatti con l'Umbria, dove continu\u00f2 a spedire pale d'altare per le copiose commissioni che continuavano a giungergli.\nIl periodo fiorentino (1504-1508).\nRaffaello si trovava a Siena, da Pinturicchio, quando gli giunse notizia delle straordinarie novit\u00e0 di Leonardo e Michelangelo impegnati rispettivamente agli affreschi della \"Battaglia di Anghiari\" e della \"Battaglia di Cascina\". Desideroso di mettersi subito in viaggio, si fece preparare una lettera di presentazione da Giovanna Feltria, sorella del duca di Urbino e moglie del duca di Senigallia e \"prefetto\" di Roma. Nella lettera, datata 1\u00ba ottobre 1504 e indirizzata al gonfaloniere a vita Pier Soderini, si raccomanda il giovane figlio di Giovanni Santi \u00abil quale avendo buono ingegno nel suo esercizio, ha deliberato stare qualche tempo in Fiorenza per imparare. [\u2026Perci\u00f2] lo raccomando alla Signoria Vostra\u00bb.\nProbabilmente la lettera voleva assicurare qualche commissione ufficiale al giovane pittore, ma il gonfaloniere era in ristrettezze economiche per il recente esborso per acquistare il \"David di Michelangelo\" e i grandiosi progetti per la Sala del Gran Consiglio. Nonostante ci\u00f2 non pass\u00f2 molto tempo che l'artista riusc\u00ec a garantirsi commissioni da alcuni facoltosi cittadini soprattutto residenti in Oltrarno, come Lorenzo Nasi, per il quale dipinse la \"Madonna del Cardellino\", suo cognato Domenico Canigiani (per cui fece la \"Sacra Famiglia Canigiani\"), i Tempi (\"Madonna Tempi\") e i coniugi Agnolo e Maddalena Doni (Ritratto di Maddalena Strozzi).\nNel clima artistico fiorentino, fervente pi\u00f9 che mai, Raffaello strinse rapporti d'amicizia con altri artisti, tra cui Aristotile da Sangallo, Ridolfo del Ghirlandaio, Fra' Bartolomeo, l'architetto Baccio d'Agnolo, Antonio da Sangallo, Andrea Sansovino, Francesco Granacci. Scrisse Vasari che \u00abnella citt\u00e0 molto onorato e particolarmente da Taddeo Taddei, il quale lo volle sempre in casa sua e alla sua tavola, come quegli che am\u00f2 sempre tutti gli uomini inclinati alla virt\u00f9\u00bb. Per lui Raffaello esegu\u00ec, nel 1506, la \"Madonna del Prato\" di Vienna - che il Vasari giudica ancora della maniera del Perugino e, forse l'anno dopo, la \"Madonna Bridgewater\" di Londra, \u00abmolto migliore\u00bb, perch\u00e9 nel frattempo Raffaello \u00abstudiando apprese\u00bb.\nIl soggiorno fiorentino fu di fondamentale importanza nella formazione di Raffaello, permettendogli di approfondire lo studio dei modelli quattrocenteschi (Masaccio, Donatello,\u2026) nonch\u00e9 delle ultime conquiste di Leonardo e di Michelangelo. Dal primo apprese i principi compositivi per creare gruppi di figure strutturati plasticamente nello spazio, mentre sorvol\u00f2 sulle complesse allusioni e implicazioni simboliche, sostituendo anche l'\"indefinito\" psicologico a sentimenti pi\u00f9 spontanei e naturali. Da Michelangelo invece assimil\u00f2 il chiaroscuro plastico, la ricchezza cromatica, il senso dinamico delle figure.\nI suoi lavori a Firenze erano destinati quasi esclusivamente a committenti privati, gradualmente sempre pi\u00f9 conquistati dalla sua arte; cre\u00f2 numerose tavole di formato medio-piccolo per la devozione privata, soprattutto Madonne e Sacre famiglie, e alcuni intensi ritratti. In queste opere variava continuamente sul tema, cercando raggruppamenti e atteggiamenti sempre nuovi, con una particolare attenzione alla naturalezza, all'armonia, al colore ricco e intenso e spesso al paesaggio limpido di derivazione umbra.\nCommissioni dall'Umbria.\nNella prima parte del soggiorno fiorentino la maggior parte delle commissioni continuavano ad arrivare da Urbino e dall'Umbria, e l'artista di tanto in tanto si spostava in quelle zone per lavoro. Nel 1503 aveva ricevuto l'incarico dalle monache del convento di Sant'Antonio a Perugia di una pala d'altare, attualmente nota come \"Pala Colonna\", che ebbe una lunga elaborazione, visibile nelle differenze di stile tra la lunetta ancora \u00abumbra\u00bb e il gruppo \u00abfiorentino\u00bb della tavola centrale.\nUn'altra commissione ricevuta da Perugia, nel 1504, riguard\u00f2 una \"Madonna col Bambino e i santi Giovanni Battista e Nicola\" (\"Pala Ansidei\") da collocare in una cappella della chiesa di San Fiorenzo, che fu completata, secondo quanto sembra leggersi nel dipinto, nel 1505. Nell'opera ancora di ispirazione umbra, Raffaello apporta una sostanziale semplificazione dell'impianto architettonico, cos\u00ec da dare all'insieme una pi\u00f9 efficace e rigorosa monumentalit\u00e0, di stampo leonardesco. In tale opera, nonostante il tema convenzionale, sorprende il dominio del mezzo pittorico, ormai pienamente maturo, con le figure che acquistano consistenza in funzione del variare della luce.\nSempre nel 1505 firm\u00f2 a Perugia l'affresco con la \"Trinit\u00e0 e santi\" nella chiesa del monastero di San Severo, che anni dopo Perugino complet\u00f2 nella fascia inferiore. In questo lavoro le forme sono ormai pi\u00f9 grandiose e possenti, con una monumentalit\u00e0 immota che rimanda all'esempio di Fra' Bartolomeo e che preannunciano la \"Disputa del Sacramento\".\nCommissioni dalle Marche.\nNel 1505-1506 Raffaello dovette trovarsi brevemente a Urbino, dove venne accolto alla corte di Guidobaldo da Montefeltro: la fama raggiunta nella sua citt\u00e0 natale \u00e8 testimoniata da una menzione lusinghiera nel \"Cortegiano\" di Baldassarre Castiglione e da una serie di ritratti, tra cui quello di Guidobaldo, di Elisabetta Gonzaga sua consorte e dell'erede designato del ducato Guidobaldo della Rovere.\nPer il duca inoltre dipinse una piccola Madonna e tre tavolette di soggetto simile: \"San Michele e il drago\", un \"San Giorgio e il drago\" oggi a Parigi e un altro a Washington. Quest'ultimo venne dipinto per essere regalato a Enrico VII d'Inghilterra come ringraziamento per il conferimento dell'Ordine della giarrettiera: la giarrettiera \u00e8 infatti evidente al polpaccio del cavaliere, con l'iscrizione \"Honi\" che \u00e8 la prima parola del motto dell'ordine \"Honi soit qui mal y pense\" (\"Sia vituperato chi ne pensa male\").\nLa serie delle Madonne.\nCelebre \u00e8 la serie delle Madonne col Bambino che a Firenze raggiunge nuovi vertici. Per famiglie fiorentine della borghesia medio-alta Raffaello dipinse alcuni capolavori assoluti, come alcuni gruppi di Madonne a tutta figura col Bambino e san Giovannino: la \"Bella giardiniera\", la \"Madonna del Cardellino\" e la \"Madonna del Belvedere\". In queste opere la figura della Vergine si erge monumentale davanti al paesaggio, dominandolo con leggiadria ed eleganza, mentre rivolge gesti affettuosi ai bambini, in strutture compositive piramidali di grande efficacia. Gesti familiari si riscontrano anche in opere come la \"Madonna d'Orleans\", come quello di solleticare, o spontanei come nella \"Grande Madonna Cowper\" (Ges\u00f9 allunga una mano verso il seno materno), o ancora sguardi intensi come nella \"Madonna Bridgewater\".\nQueste figure dimostrano inoltre l'assimilazione di vari modelli iconografici fiorentini, che dovevano ispirare positivamente la committenza. Da Donatello ad esempio prende spunto per la \"Madonna Tempi\", con i volti di madre e figlio teneramente accostati, mentre al \"Tondo Taddei\" rimandava la postura del Bambino della \"Piccola Madonna Cowper\" o della \"Madonna Bridgewater\".\nLe composizioni divengono via via pi\u00f9 complesse e articolate, senza per\u00f2 mai rompere quel senso di idilliaca armonia che, unita alla perfetta padronanza dei mezzi pittorici, fanno di ciascuna opera un autentico capolavoro. Nella \"Sacra Famiglia Canigiani\", databile al 1507 circa, quindi quasi alla fine del soggiorno fiorentino, le espressioni e i gesti si intrecciano con sorprendente variet\u00e0, che riesce a rendere sublimi e poetici dei momenti tratti dalla quotidianit\u00e0.\nI ritratti.\nAl periodo fiorentino appartengono infine alcuni ritratti nei quali \u00e8 manifesta l'influenza di Leonardo: la \"Donna gravida\", \"Agnolo Doni\" e \"Maddalena Strozzi\", la \"Dama col liocorno\" e la \"Muta\". Ad esempio in quello di Maddalena Strozzi \u00e8 evidente l'impostazione a mezza figura nel paesaggio, con le mani conserte, derivata dalla \"Gioconda\", ma con risultati quasi antitetici, in cui prevalgono la descrizione dei lineamenti fisici, dell'abbigliamento, dei gioielli, e la luminosit\u00e0 del paesaggio, scevra dal complesso mondo di significati simbolici e allusivi di Leonardo. In queste opere Raffaello dimostra la capacit\u00e0 di indagare attentamente la psiche, cogliendo i dati introspettivi degli effigiati, assieme a un'appassionata descrizione del dettaglio di matrice fiamminga, appresa probabilmente alla bottega paterna.\nLa pala Baglioni.\nOpera cruciale di questa fase \u00e8 la \"Pala Baglioni\" (1507), commissionata da Atalanta Baglioni, in commemorazione dei fatti di sangue che avevano portato alla morte di suo figlio Grifonetto, e destinata a un altare nella chiesa di San Francesco al Prato a Perugia, anche se dipinta interamente a Firenze. I numerosi studi pervenutici sull'opera dimostrano un graduale passaggio iconografico per la pala centrale, da un \"Compianto\", ispirato a quello di Perugino nella chiesa di Santa Chiara a Firenze, a una pi\u00f9 drammatica \"Deposizione nel sepolcro\".\nIn quest'opera Raffaello fuse il senso tragico della morte con il vitale slancio del turbamento, con una composizione estremamente monumentale, drammatica e dinamica, ma bilanciata con cura, in cui si notano ormai evidenti spunti michelangioleschi, nella ricerca plastica e coloristica, e dell'antico, in particolare dalla rappresentazione della \"Morte di Meleagro\" che l'artista aveva potuto vedere durante un probabile viaggio formativo a Roma nel 1506.\nLa Madonna del Baldacchino.\nOpera conclusiva del periodo fiorentino, del 1507-1508, pu\u00f2 considerarsi la \"Madonna del Baldacchino\", lasciata incompiuta per la sua repentina chiamata a Roma, da parte di Giulio II. Si tratta di una grande pala d'altare, la prima commissione del genere ricevuta a Firenze, con una sacra conversazione organizzata attorno al fulcro del trono della Vergine, con un fondale architettonico grandioso ma tagliato ai margini, in modo da amplificarne la monumentalit\u00e0. Ogni staticit\u00e0 appare annullata dall'intenso movimento circolare di gesti e sguardi, esasperato poi negli angeli in volo accuratamente scorciati. Sant'Agostino ad esempio allunga un braccio verso sinistra invitando lo spettatore a percorrere con lo sguardo lo spazio semicircolare della nicchia, legando i personaggi uno per uno, caratteristica che a breve si ritrover\u00e0 anche negli affreschi delle Stanze vaticane.\nTale opera fu un imprescindibile modello nel decennio seguente, per artisti come Andrea del Sarto e Fra' Bartolomeo.\nIl periodo romano (1509-1520).\nVerso la fine del 1508 per Raffaello arriv\u00f2 la chiamata a Roma che cambi\u00f2 la sua vita. In quel periodo infatti papa Giulio II aveva messo in atto una straordinaria opera di rinnovo urbanistico e artistico della citt\u00e0 in generale e del Vaticano in particolare, chiamando a s\u00e9 i migliori artisti sulla piazza, tra cui Michelangelo e Donato Bramante. Fu proprio Bramante, secondo la testimonianza di Vasari, a suggerire al papa il nome del conterraneo Raffaello, ma non \u00e8 escluso che nella sua chiamata ebbero un ruolo decisivo anche i Della Rovere, parenti del papa, in particolare Francesco Maria, figlio di quella Giovanna Feltria che gi\u00e0 aveva raccomandato l'artista a Firenze.\nFu cos\u00ec che il Sanzio, appena venticinquenne, si trasfer\u00ec velocemente a Roma, lasciando incompiuti alcuni lavori a Firenze.\nLa Stanza della Segnatura.\nQui affianc\u00f2 una squadra di pittori provenienti da tutta Italia (il Sodoma, Bramantino, Baldassarre Peruzzi, Lorenzo Lotto e altri) per la decorazione, da poco avviata, dei nuovi appartamenti papali, le Stanze. Le sue prove nella volta della prima, poi detta Stanza della Segnatura, piacquero cos\u00ec tanto al papa che decise di affidargli, fin dal 1509, tutta la decorazione dell'appartamento, a costo anche di distruggere quanto gi\u00e0 era stato fatto, sia ora sia nel Quattrocento (tra cui gli affreschi di Piero della Francesca).\nAlle pareti Raffaello decor\u00f2 quattro grandi lunettoni, ispirandosi alle quattro facolt\u00e0 delle universit\u00e0 medioevali, ovvero teologia, filosofia, poesia e giurisprudenza, cosa che ha fatto pensare che la stanza fosse originariamente destinata a biblioteca o studiolo.\nOpere celeberrime sono la \"Disputa del Sacramento\", la \"Scuola di Atene\" o il \"Parnaso\". In queste dispieg\u00f2 una visione scenografica ed equilibrata, in cui le masse di figure si dispongono, con gesti naturali, in simmetrie solenni e calcolate, all'insegna di una monumentalit\u00e0 e una grazia che vennero poi definite \"classiche\".\nLa Stanza di Eliodoro.\nNel 1511, mentre i lavori alla Stanza della Segnatura andavano esaurendosi, il papa tornava da una disastrosa guerra contro i francesi, che gli era costata la perdita di Bologna e la tanto temuta presenza di eserciti stranieri in Italia, nonch\u00e9 un forte spreco di risorse finanziarie. Il programma decorativo della successiva stanza, destinata a sala delle Udienze e poi detta di Eliodoro dal nome di uno degli affreschi, tenne conto della particolare situazione politica: venne deciso infatti di realizzare scene legate al superamento delle difficolt\u00e0 della Chiesa grazie all'intervento divino.\nGi\u00e0 il primo degli affreschi, la \"Cacciata di Eliodoro dal Tempio\", mostra un radicale sviluppo stilistico, con l'adozione di un inedito stile \"drammatico\", fatto di azioni concitate, pause e asimmetrie, impensabile nei pur recentissimi affreschi della stanza precedente. Assiste dalla sinistra dell'affresco il papa imperturbabile, come se fosse davanti a una rappresentazione teatrale.\nNella \"Messa di Bolsena\" tornano ritmi pacati, anche se la profondit\u00e0 dell'architettura e gli effetti luminosi creano un'innovativa drammaticit\u00e0; il colore si arricch\u00ec di campiture dense e pi\u00f9 corpose, forse derivate dall'esempio dei pittori veneti attivi alla corte papale.\nDi nuovo nell\"Incontro di Leone Magno con Attila\" ricorrono asimmetrie e azione, mentre nella \"Liberazione di san Pietro\" si raggiunge il culmine degli studi sulla luce, con una scena in notturna ravvivata dai bagliori lunari e dell'apparizione angelica che libera il primo pontefice dalla prigionia.\nAll'inizio del 1513 Giulio II mor\u00ec, e il suo successore, Leone X, conferm\u00f2 tutti gli incarichi a Raffaello, affidandogliene presto anche di nuovi.\nPer Agostino Chigi.\nMentre la fama di Raffaello si andava espandendo, nuovi committenti desideravano avvalersi dei suoi servigi, ma solo quelli pi\u00f9 influenti alla corte papale poterono riuscire a distoglierlo dai lavori in Vaticano. Tra questi spicc\u00f2 sicuramente Agostino Chigi, ricchissimo banchiere di origine senese, che si era fatto costruire in quegli anni la prima e imitatissima villa urbana da Baldassarre Peruzzi, quella poi detta villa Farnesina.\nRaffaello vi fu chiamato a lavorare a pi\u00f9 riprese, prima con l'affresco del \"Trionfo di Galatea\" (1511), di straordinaria rievocazione classica, poi alla Loggia di Psiche (1518-1519) e infine alla camera con le \"Storie di Alessandro\", opera incompiuta creata poi dal Sodoma.\nInoltre per i Chigi Raffaello esegu\u00ec l'affresco delle \"Sibille e angeli\" (1514) in Santa Maria della Pace e soprattutto l'ambizioso progetto della Cappella Chigi in Santa Maria del Popolo, dove l'artista cur\u00f2 anche la progettazione dell'architettura, i cartoni per i mosaici della cupola e, probabilmente, i disegni per le sculture, raffiguranti i profeti Giona ed Elia, eseguite dal Lorenzetto e completate, anni dopo, da Gianlorenzo Bernini.\nI ritratti.\nAccanto all'attivit\u00e0 di frescante, un'altra delle fondamentali occupazioni di quegli anni \u00e8 legata ai ritratti, dove apport\u00f2 molteplici innovazioni sul tema. Gi\u00e0 nel \"Ritratto di cardinale\" oggi al Prado (1510-1511), l'uso di un punto di vista ribassato e il conseguente leggero scorcio delle spalle e della testa introdusse un aristocratico distacco confermato dall'atteggiamento impassibile del personaggio. Il \"Ritratto di Baldassarre Castiglione\" (1514-1515), grazie alla rara affinit\u00e0 spirituale tra effigiato ed effigiante, riesce a incarnare quell'ideale di perfezione estetica e interiore della cortigianeria espressa nel celebre trattato del \"Cortegiano\". Nel \"Ritratto di Fedra Inghirami\" (1514-1516) anche un difetto fisico come lo strabismo viene nobilitato dalla perfezione formale dell'opera.\nMa fu soprattutto con il \"Ritratto di Giulio II\" che le innovazioni si fecero pi\u00f9 evidenti, con un punto di vista diagonale e leggermente dall'alto, studiato come se lo spettatore si trovasse in piedi accanto al pontefice. L'atteggiamento di malinconica pensosit\u00e0, cos\u00ec indicatore della situazione politica dell'epoca (il 1512), introduce un elemento psicologico fino ad allora estraneo dalla ritrattistica ufficiale. In pratica lo spettatore \u00e8 come se si trovasse al cospetto del pontefice, senza alcun distacco fisico o psicologico.\nUn'impostazione simile venne replicata anche nel \"Ritratto di Leone X con i cardinali Giulio de' Medici e Luigi de' Rossi\" (1518-19, Uffizi), in cui il papa, di nuovo con una prospettiva basata su linee diagonali, \u00e8 rappresentato mentre, sospesa la lettura di un prezioso codice miniato, si trova al cospetto dei due cardinali cugini, con un intreccio di sguardi e gesti che sonda lo spazio in profondit\u00e0, calibrandosi su un'estrema armonia. Lo straordinario virtuosismo nella resa dei dettagli, come la resa materica della mozzetta, la campanella cesellata o il riflesso della stanza nel pomello della sedia, aiuta a creare quell'immagine di splendore tanto cara al pontefice.\nLa Fornarina.\nSempre agli stessi anni (1518-19) risale il celeberrimo ritratto di donna noto come \"La Fornarina\", opera di dolce e immediata sensualit\u00e0 unita a vivida luminosit\u00e0. Secondo una ricostruzione tramandata dalla tradizione storiografica, ma priva di fondamento scientifico e documentale, l'artista vi avrebbe ritratto la sua musa e amante, sull'identificazione della quale sono poi fiorite varie leggende. Al di l\u00e0 della sua veridicit\u00e0, la narrazione della Fornarina, iniziata gi\u00e0 dal Vasari, ha interessato la letteratura artistica per secoli toccando il suo culmine in epoca romantica.\nUno studio di Giuliano Pisani mostra come il termine \"fornarina\", usato nel 1772 dall'incisore Domenico Cunego, rimandi a una tradizione linguistica consolidata, attestata gi\u00e0 in Anacreonte (VI a.C.) e in numerosi documenti letterari di et\u00e0 antica, medievale, rinascimentale e moderna, in cui \"forno\" e derivati (\"fornaio\", \"fornaia\", \"infornare\", eccetera) indicano la fornicazione e quindi, metaforicamente, l'organo sessuale femminile; ne consegue che la scelta del termine \"fornarina\" non voleva indica la figlia di un fornaio, bens\u00ec l'amante del pittore. Pisani, attraverso opportuni confronti, in particolare con \"Amor sacro e Amor profano\" di Tiziano Vecellio, ipotizza che Raffaello, sulla scorta di Marsilio Ficino e di Pietro Bembo, ritragga ne \"La Fornarina\" la Venere celeste, l'amore che eleva gli spiriti alla ricerca della verit\u00e0 attraverso l'idea sublimata della bellezza, e che si distingue dall'altra Venere, quella terrestre, forza generatrice della natura, che guarda alla bellezza terrena e ha come fine la procreazione. A \"La Fornarina\" corrisponderebbe in tal senso \"La Velata\", identificata come Venere terrestre, sposa e madre.\nIl rinnovo della pala d'altare.\nL'altro motivo fondamentale di questa stagione \u00e8 quello legato alle radicali trasformazioni messe in atto sul tema della pala d'altare, all'insegna di un sempre pi\u00f9 profondo coinvolgimento dello spettatore. Gi\u00e0 nella \"Madonna di Foligno\" (1511-1512) lo schema tradizionale dell'ancona \u00e8 superato dai continui rimando tra parte superiore e inferiore, con un'orchestrazione cromatica che d\u00e0 unit\u00e0 all'insieme, compreso il vibrante paesaggio sullo sfondo, legato a un evento miracoloso che era stato all'origine della commissione.\nIl passo decisivo si comp\u00ec per\u00f2 con la \"Madonna Sistina\" (1513-1514), dove una tenda scostata e una balaustra fanno da cornice a un'apparizione terrena di Maria, scalza e priva di aureola, ma resa sovrannaturale dall'area luminosa che la circonda. Attorno a essa due santi guardano e indicano fuori dalla pala, come a voler introdurre gli invisibili fedeli a Maria, verso i quali essa sembra incedere, miracolosamente immota ma spinta da un vento che le agita la veste. Anche i due celeberrimi angioletti pensosi, appoggiati in basso, hanno il ruolo di mettere in connessione la sfera terrena e reale con quella celeste e dipinta.\nPunto di arrivo \u00e8 la pala con l\"Estasi di santa Cecilia\" (1514), tutta giocata su un'impalpabile presenza del divino, interiorizzato dallo stato estatico della santa che rinuncia alla musica terrena, raffigurata nella straordinaria natura morta di vecchi strumenti musicali ai suoi piedi, in favore della musica eterna e celeste dell'apparizione del coro di angeli in alto. Riferibile a quest'opera, per lo meno nella fisiognomia della Vergine, si reputa la \"Madonna del Divino amore\" (1516) , soggetto sulla cui ideazione e realizzazione recentemente \u00e8 stata riportata la responsabilit\u00e0 a Raffaello stesso (e di cui esiste una copia di Gian Francesco Penni alla Chiesa della Sacra Famiglia di Cinisello Balsamo)\nLe tavole.\nNonostante gli impegni prosegu\u00ec la produzione di tavole destinate all'uso privato. Ad esempio il tema della \"Madonna col Bambino\" raggiunge il culmine sublime di perfezione geometrica e armonizzazione spontanea e naturale dei sentimenti nella \"Madonna della Seggiola\" (1513-1514 circa). Figure emblematiche come \"La Velata\" (1516 circa) e \"La Fornarina\" (forse l'amante dell'artista) mostrano un'impareggiabile qualit\u00e0 pittorica e un virtuosismo che non mettono mai in secondo piano la vivida descrizione delle protagoniste.\nLa bottega.\nPer far fronte alla sua crescita di popolarit\u00e0 e alla conseguente mole di lavoro richiesto, Raffaello mise su una grande bottega, strutturata come una vera e propria impresa capace di dedicarsi a incarichi sempre pi\u00f9 impegnativi e nel minor tempo possibile, garantendo comunque un alto livello qualitativo. Prese cos\u00ec all'apprendistato non solo garzoni e artisti giovani, ma anche maestri gi\u00e0 affermati e di talento.\nA trent'anni circa Raffaello era il titolare della pi\u00f9 attiva bottega di pittura a Roma, con una schiera di aiuti che inizialmente si dedicavano essenzialmente a lavori preparatori e di rifinitura di dipinti e affreschi. Con il passare del tempo, negli anni avanzati del periodo romano, la quasi totalit\u00e0 dei lavori di Raffaello vide poi un contributo sempre maggiore della bottega nella stesura pittorica, mentre la preparazione dei disegni e dei cartoni restava solitamente appannaggio del maestro. L'integrazione tra le varie figure professionali era tale che risulta difficoltoso distinguere la paternit\u00e0 di opere e disegni, tanto pi\u00f9 che i vari artisti della sua scuola furono individualmente incaricati di completare le varie opere pittoriche e architettoniche lasciate incompiute. Il sistema di lavoro della bottega, per un periodo ospitata nella stessa casa di Raffaello a Palazzo Caprini, era strutturato con efficienza e form\u00f2 un'intera generazione di artisti.\nIl suo atelier fu per certi versi opposto a quello di Michelangelo, che preferiva lavorare con gli aiuti minimi indispensabili (preparazione dei colori, degli intonaci per gli affreschi e altro) mantenendo una leadership assoluta sull'esito dell'opera finale. Raffaello invece, con l'andare degli anni, delegava sempre pi\u00f9 spesso parti consistenti del lavoro ai suoi assistenti, che ebbero cos\u00ec una crescita professionale notevole. Ne \u00e8 un esempio Giovanni da Udine, che assoldato come decoratore professionale specializzato in grottesche, divenne un valido creatore di nature morte con originalit\u00e0 ed eleganza, anticipando le scene di genere seicentesche. Allievi fedeli e duttili furono anche Tommaso Vincidor, Vincenzo Tamagni o Guillaume de Marcillat, mentre aggiungevano alla bottega un bagaglio di conoscenze polivalenti, dall'architettura alla scultura, personalit\u00e0 come Lorenzo Lotti. Giovan Francesco Penni fu un vero e proprio \"factotum\" della bottega, capace di imitare i modelli del maestro alla perfezione, tanto che \u00e8 difficile distinguere la sua migliore produzione grafica da quella di Raffaello; la sua scarsa inventiva per\u00f2 lo rese una figura di secondo piano dopo la scomparsa del maestro.\nL'allievo pi\u00f9 conosciuto e capace poi di avere la migliore carriera artistica indipendente fu per\u00f2 Giulio Romano, che dopo la morte del maestro si trasfer\u00ec a Mantova diventando uno dei massimi interpreti del manierismo italiano. Un altro allievo affermato fu Perin del Vaga, fiorentino dallo stile elegante e accentuatamente disegnativo, che dopo il Sacco di Roma si trasfer\u00ec a Genova dove ebbe un ruolo fondamentale nella diffusione locale del linguaggio raffaellesco. Altri artisti che ebbero poi una carriera indipendente di successo furono Polidoro da Caravaggio, Alonso Berruguete e Pedro Machuca.\nRaffaello collabor\u00f2 anche con numerosi incisori come Marcantonio Raimondi, Agostino Veneziano, Marco Dente e Ugo da Carpi a cui affid\u00f2 la realizzazione di stampe tratte da propri dipinti o disegni, assicurando una grande diffusione alla propria opera figurativa.\nStanza dell'Incendio di Borgo.\nNelle Stanze Leone X non fece altro che confermare a Raffaello il ruolo che aveva sotto il suo predecessore. La terza Stanza, poi detta dell'Incendio di Borgo, fu incentrata sulla celebrazione del pontefice in carica attraverso le figure di suoi omonimi predecessori, come Leone III e IV. La lunetta pi\u00f9 famosa, nonch\u00e9 l'unica con il consistente intervento diretto del maestro, \u00e8 quella dell\"Incendio di Borgo\" (1514) in cui cominciano ormai a essere evidenti i debiti verso il dinamismo turbinoso degli affreschi di Michelangelo, reinterpretati per\u00f2 con altri influssi, fino a generare un nuovo \"classicismo\", scenografico e monumentale, ma dotato anche di grazia e armonia.\nGli arazzi per la Sistina.\nLe imprese che distolsero il Sanzio dall'esecuzione materiale degli affreschi nella terza Stanza furono essenzialmente la nomina a sovrintendente della basilica vaticana dopo la morte di Bramante (11 aprile 1514) e quella degli arazzi per la Cappella Sistina. Leone X desiderava infatti legare anche il proprio nome alla prestigiosa impresa della Cappella pontificia, facendo decorare l'ultima fascia rimasta libera, il registro pi\u00f9 basso dove si trovavano i finti tendaggi e dove decise di far tessere a Bruxelles una serie di arazzi da appendere in occasione delle liturgie pi\u00f9 solenni. La prima notizia sulla commissione risale al 15 giugno 1515.\nRaffaello, trovandosi a confronto direttamente con i grandi maestri del Quattrocento e soprattutto con Michelangelo e la sua sfolgorante volta, dovette aggiornare il proprio stile, adattandosi anche alle difficolt\u00e0 tecniche dell'impresa che prevedevano la stesura di cartoni rovesciati rispetto al risultato finale, la limitazione della gamma cromatica rispetto alle tinture disponibili dei filati e il dover rinunciare ai dettagli troppo minuti, preferendo grandi campiture di colore.\nNei sette su dieci cartoni conservati oggi al Victoria and Albert Museum di Londra si nota come il Sanzio seppe superare tutte queste difficolt\u00e0, semplificando la determinazione dei piani in profondit\u00e0 e scandendo con maggiore forza l'azione grazie a una netta contrapposizione tra gruppi e figure isolate e ricorrendo a gesti eloquenti, di immediata leggibilit\u00e0, all'insegna di uno stile \"tragico\" ed esemplare.\nCommissioni inevase.\nNonostante la velocit\u00e0 e l'efficienza della bottega, la notevole consistenza degli aiuti e l'eccellente organizzazione lavorativa, la fama di Raffaello andava ormai ben oltre le reali possibilit\u00e0 di soddisfare le richieste e molte commissioni, anche importanti, dovettero essere a lungo rimandate o inevase. Le clarisse di Monteluce di Perugia dovettero aspettare circa vent'anni prima di ottenere una pala con l\"Incoronazione della Vergine\" commissionata nel 1501-1503 circa e dipinta solo dopo la morte dell'artista da Giulio Romano su disegni appartenenti alla giovent\u00f9 del maestro. Il cardinale Gregorio Cortesi prov\u00f2 nel 1516 a chiedergli affreschi per il refettorio del convento di San Polidoro a Modena, mentre l'anno successivo Lorenzo duca d'Urbino, nipote del papa, avrebbe voluto che l'artista disegnasse il suo profilo da battere nelle monete del ducato.\nIsabella d'Este non riusc\u00ec mai a ottenere un \"quadretto\" di mano di Raffaello per il suo studiolo, n\u00e9 vi riusc\u00ec suo fratello Alfonso per i camerini d'alabastro: nonostante il versamento di un acconto e le ripetute insistenze degli ambasciatori ferraresi alla corte pontificia (ai quali Raffaello arriv\u00f2 anche a fingersi impegnato pur di non riceverli), alla fine il \"Trionfo di Bacco\" dovette essere dipinto da Tiziano. Nel frattempo per\u00f2 il marchese aveva ricevuto numerosi cartoni e disegni di Raffaello per non perderne le grazie.\nRaffaello architetto.\nQuando Raffaello decise di accettare l'incarico di soprintendente ai lavori nella basilica vaticana, il pi\u00f9 importante cantiere romano, egli aveva gi\u00e0 alle spalle alcune esperienze in questo campo. Le stesse architetture dipinte, sfondo di tante celebri opere, mostrano un bagaglio di conoscenze che va di l\u00e0 dal consueto apprendistato di un pittore.\nGi\u00e0 per Agostino Chigi aveva curato le cosiddette \"Scuderie\" di villa Farnesina (distrutte, ne resta solo il basamento su via della Lungara) e la cappella funeraria in Santa Maria del Popolo. Inoltre aveva atteso alla costruzione della piccola chiesa di Sant'Eligio degli Orefici. In queste opere si nota un reimpiego di motivi derivati dall'esempio di Bramante e di Giuliano da Sangallo, coniugati con suggestioni dell'antico all'insegna di una notevole originalit\u00e0.\nLa Cappella Chigi ad esempio riproduce in piccolo la pianta centrale dei quattro piloni angolari di San Pietro, ma aggiornati a modelli antichi come il Pantheon e tendenzialmente decorati con maggiore ricchezza e vivacit\u00e0, con connessioni armoniose alle strutture architettoniche. Nel novembre 1515 dovette partecipare a Firenze alla gara per la facciata di San Lorenzo, vinta poi da Michelangelo.\nLa storiografia artistica ha a lungo trascurato la portata e l'influenza di Raffaello architetto, riscoprendolo solo dopo la grande mostra del 1984.\nBasilica di San Pietro.\nFu cos\u00ec che Raffaello si dedic\u00f2 al cantiere di San Pietro con entusiasmo, ma anche con un certo timore, come si legge dal carteggio di quegli anni, per la dimensione dei suoi slanci che vorrebbero eguagliare la perfezione degli antichi. Non a caso si fece fare da Fabio Calvo una traduzione del \"De architectura\" di Vitruvio, rimasta inedita, per poter studiare direttamente il trattato e utilizzarlo nello studio sistematico dei monumenti romani.\nSebbene i lavori procedessero con lentezza (Leone X era infatti molto meno interessato del suo predecessore al nuovo edificio), suo fu il fondamentale contributo di ripristinare il corpo longitudinale della basilica, da innestare sulla crociera avviata da Bramante.\nNella progettazione Raffaello utilizz\u00f2 un nuovo sistema, quello della proiezione ortogonale (dice: l'architetto non ha bisogno di saper disegnare come un pittore, ma di avere disegni che gli permettono di vedere l'edificio cos\u00ec com'\u00e8), abbandonando la configurazione prospettica del Bramante. Da una pianta attribuita a Raffaello si distingue una navata di cinque campate, con navate laterali, che viene posta davanti allo spazio cupolato bramantesco; i pilastri che presentano doppie paraste sia verso la navata maggiore sia verso le navate laterali; vi si vede la facciata costituita da un ampio portico a due piani.\nLe fondazioni dei piloni si mostrarono insufficienti; per questa ragione si decise di posizionare le pareti (quelle pi\u00f9 sollecitate dal carico) pi\u00f9 vicine ai piloni della cupola. L'ordine gigante della crociera proseguiva sui pilastri del transetto, e le colonne tra i pilastri formavano un ordine minore.\nRaffaello non aveva alcuna intenzione di modificare la cupola di Bramante: l'aspetto esterno della chiesa sarebbe stato dominato dal sistema trabeato all'antica, composto cio\u00e8 da sostegni verticali e architravi orizzontali senza l'uso di archi. Sia nei deambulatori sia sulla facciata, colonne libere o semicolonne addossate alla muratura sostengono una trabeazione dorica.\nAntonio da Sangallo il Giovane, successore di Raffaello (1520), espose per\u00f2 i difetti del progetto di Raffaello in un famoso memoriale.\nPalazzi.\nRaffaello progett\u00f2 (secondo Vasari) il palazzo Branconio dell'Aquila per il protonotario apostolico Giovanbattista Branconio dell'Aquila, demolito poi nel Seicento per fare spazio al colonnato del Bernini di fronte a San Pietro. La facciata aveva cinque campate, ispirate a Palazzo Caprini di Bramante, ma si distaccava dal modello del maestro. Il pianterreno ad esempio doveva essere affittato a botteghe e non era di bugnato, ma articolato da un ordine tuscanico che incorniciava arcate cieche. Al piano superiore abbandon\u00f2 gli ordini classici, rompendo cos\u00ec la tradizione da Palazzo Rucellai, e fu superata anche la tradizionale distinzione chiara tra elementi portanti e parti di riempimento.\nAltri palazzi quasi certamente furono progettati da Raffaello, con l'aiuto della sua bottega, che comprendeva Giulio Romano, sono il Palazzo Jacopo da Brescia e il Palazzo Alberini.\nPalazzo Vidoni Caffarelli, nonostante sia stato attribuito per molto tempo a Raffaello, non fu progettato personalmente dal maestro, ma sicuramente da un suo allievo, probabilmente Lorenzo Lotti, e rispecchia comunque un modello e uno stile riferibile non solo a Raffaello ma anche a Bramante. A Raffaello \u00e8 attribuito, secondo anche quanto riportato dal Vasari, anche il progetto di Palazzo Pandolfini a Firenze, avviato dal 1516, dove per\u00f2 sovrintese i lavori Giovanfrancesco da Sangallo e poi Bastiano da Sangallo, detto Aristotile. Non \u00e8 chiaro se il palazzo, insolitamente a due soli piani invece dei tre canonici, sia incompleto o no.\nVilla Madama.\nUn altro progetto, destinato a trovare grande risonanza e sviluppi per tutto il Cinquecento, fu quello incompiuto di Villa Madama alle pendici del Monte Mario, iniziatosi nel 1518 su incarico di Leone X e del cardinale Giulio de' Medici. L'impostazione rinascimentale della villa venne rielaborata alla luce della lezione dell'antico, con forme imponenti e una particolare attenzione all'integrazione tra edificio e ambiente naturale circostante. Attorno al cortile centrale circolare si dovevano dipartire una serie di assi visivi o di percorso, in un susseguirsi di logge, saloni, ambienti di servizio e locali termali, fino al giardino alle pendici del monte, con ippodromo, teatro, stalle per duecento cavalli, fontane e giochi d'acqua. Delicatamente calibrata \u00e8 la decorazione, in cui si fondono affreschi e stucchi ispirati alla \"Domus Aurea\" e ad altri resti archeologici scoperti in quell'epoca.\nL'opera venne sospesa all'epoca di Clemente VII e danneggiata durante il Sacco di Roma.\nIn Villa Madama si trova la stessa insistenza sulle visuali interne, come nella Cappella Chigi, e la medesima rinuncia a un sistema strutturale che governi tutto l'insieme, come nel palazzo Branconio dell'Aquila. Nessun edificio precedente aveva riprodotto cos\u00ec esattamente la funzione e le forme degli antichi modelli romani: struttura e ornamento si fondono insieme.\nLo studio dell'antico.\nSotto il pontificato di Leone X, Raffaello ricevette anche l'incarico di custodia e registrazione dei marmi antichi, che lo port\u00f2 a condurre un attento studio delle vestigia, per esempio esaminando le strutture e gli elementi architettonici del Pantheon come nessuno aveva fatto fino a quel momento.\nIl progetto pi\u00f9 coinvolgente e ambizioso in questo settore fu quello di redigere una pianta di Roma imperiale, che richiese la messa a punto di un procedimento sistematico di rilievo e di rappresentazione ortogonale. L'ausilio venne fornito da uno strumento munito di bussola, descritto in una lettera al papa, che venne redatta con Baldassarre Castiglione e in cui si trova anche una famosa, appassionata espressione di ammirazione per la cultura classica. La volont\u00e0 di misurarsi con essa non poteva prescindere dall'esigenza di conservarne i resti, lamentandosi per le distruzioni, non tanto quelle dei barbari, ma di quelle dovute all'incuria e alla superficialit\u00e0 dei precedenti pontefici, arrivando a perdere l'immagine e la memoria stessa della Roma antica.\nIl tema del \"paragone de li antichi\" divenne centrale nelle opere degli ultimi anni del Sanzio, sia come rivivere dei miti, sia nel raggiungimento della perduta perfezione formale. In opere come la Loggia di Psiche o le grottesche della Stufetta o della Loggetta del cardinal Bibbiena viene elaborato un sistema di decorazione all'antica, evocato da stucchi e affreschi nello stile della \"Domus Aurea\" (scoperta qualche anno prima), fino alla ripresa di tecniche come l'encausto o la pittura compendiaria con tocchi rapidi ed essenziali, ravvivati da lumeggiature.\nLe Logge.\nLe Logge che decorano la facciata del palazzo niccolino in Vaticano, avviate da Bramante, vennero proseguite da Raffaello, sia nell'esecuzione sia nella decorazione. Il Sanzio arricch\u00ec l'articolazione delle pareti e copr\u00ec le campate con volte a padiglione, che permisero alla sua bottega di disporre di piani pi\u00f9 vasti per la decorazione pittorica. Quest'ultima, avviata nel 1518, vide l'opera di un folto numero di assistenti, e comprendeva una sessantina di storie dell'Antico e Nuovo Testamento, tanto che venne chiamata la \"Bibbia di Raffaello\".\nLa Trasfigurazione.\nNel 1516 il cardinale Giulio de' Medici mise su una sorta di competizione tra i due pi\u00f9 grandi pittori attivi in Roma, Raffaello e Sebastiano del Piombo (alle cui spalle stava l'amico Michelangelo), ai quali richiese una pala ciascuno da destinare alla cattedrale di Narbona, la sua sede vescovile. Raffaello lavor\u00f2 piuttosto lentamente all'opera, tanto che alla sua morte era ancora incompleta e vi mise sicuramente mano Giulio Romano nella parte inferiore, anche se non si conosce in quale misura. La sua opera riguardava la \"Trasfigurazione\" di Cristo, che era fusa per la prima volta con l'episodio evangelico distinto della \"Guarigione dell'ossesso\".\nOpera dinamica e innovativa, con uno sfolgorante uso della luce, mostra due zone circolari sovrapposte, legate da molteplici rimandi di mimica e gesti. Forza drammatica \u00e8 sprigionata dal contrasto tra la composizione simmetrica della parte superiore e la concitata gestualit\u00e0 e le dissonanze di quella inferiore, raccordandosi per\u00f2 sull'asse verticale fino all'epifania divina, che scioglie tutti i drammi.\nLa morte.\nRaffaello mor\u00ec il 6 aprile 1520, a soli 37 anni, nel giorno di Venerd\u00ec Santo. Secondo Vasari la morte sopraggiunse dopo quindici giorni di malattia, iniziatasi con una febbre \"continua e acuta\", causata secondo il biografo da \"eccessi amorosi\", e inutilmente curata con ripetuti salassi.\nUno dei testimoni del cordoglio suscitato dalla morte dell'artista \u00e8 Marcantonio Michiel, che in alcune lettere descrisse il rammarico \"d'ogn'uno et del papa\" e il dolore dei letterati per il mancato compimento della \"descrittione et pittura di Roma antiqua che'l faceva, che era cosa bellissima\". Inoltre non manc\u00f2 di sottolineare i segni straordinari che si avverarono come alla morte di Cristo: una crepa scosse il palazzo vaticano, forse per effetto di un piccolo terremoto, e i cieli si erano agitati. Scrisse Pandolfo Pico della Mirandola a Isabella d'Este che il papa, per paura, \"dalle sue stantie \u00e8 andato a stare in quelle che feze fare papa Innocentio\".\nSi tratta di un \"leit motiv\" dei contemporanei del Sanzio che, all'apogeo del suo successo, lo consideravano tanto \"divino\" da paragonarlo a una reincarnazione di Cristo: come lui era morto di Venerd\u00ec santo e a lungo venne distorta la sua data di nascita per farla coincidere con un altro Venerd\u00ec santo. Lo stesso aspetto con la barba e i capelli lunghi e lisci scriminati al centro, visibili ad esempio nell\"Autoritratto con un amico\", ricordavano da vicino l'effigie del Cristo, come scrisse Pietro Paolo Lomazzo: la nobilt\u00e0 e la bellezza di Raffaello \"rassomigliava a quella che tutti gli eccellenti pittori rappresentano nel Nostro Signore\". Al coro di lodi si un\u00ec Vasari, che lo ricord\u00f2 \"di natura dotato di tutta quella modestia e bont\u00e0 che suole vedersi in coloro che pi\u00f9 degli altri hanno a certa umanit\u00e0 di natura gentile aggiunto un ornamento bellissimo d'una graziata affabilit\u00e0\".\nNella camera ove egli mor\u00ec era stata appesa, alcuni giorni prima della morte, la \"Trasfigurazione\" e la visione di quel capolavoro gener\u00f2 ancora pi\u00f9 sconforto per la sua perdita. Scrisse Vasari a tal proposito: \u00abLa quale opera, nel vedere il corpo morto e quella viva, faceva scoppiare l'anima di dolore a ognuno che quivi guardava\u00bb.\nLa sua scomparsa fu salutata dal commosso cordoglio dell'intera corte pontificia. Il suo corpo fu sepolto nel Pantheon, come egli stesso aveva richiesto. In seguito, le sue spoglie furono riesumate, e fu realizzato un calco del suo teschio, tuttora esposto e conservato nella sua casa natale. Il pi\u00f9 recente contributo sulla sepoltura di Raffaello, affiancata poi a quella di Annibale Carracci, sostiene una interpretazione in chiave filo-francese dell'intera rifondazione tombale seicentesca, per opera di Carlo Maratti e Gianpietro Bellori.\nForse Antonio Tebaldeo, un poeta amico di Raffaello, o pi\u00f9 probabilmente il grande umanista Pietro Bembo compose per lui l'epitaffio inciso sulla sua tomba, il cui distico finale cos\u00ec recita:\nRaffaello e i contemporanei.\nRaffaello e Leonardo.\nLeonardo era gi\u00e0 pi\u00f9 che trentenne quando Raffaello nacque, ma la sua fama di pittore innovativo e capace di esiti straordinari era ancora ben viva quando il Sanzio decise di recarsi a Firenze, per ammirare, tra l'altro, la sua \"Battaglia di Anghiari\". L'influenza di Leonardo, del suo modo di legare le figure in composizioni armoniche caratterizzate da schemi geometrici, e del suo sfumato, fu una delle componenti fondamentali del linguaggio raffaellesco, anche se venne rielaborata con esiti completamente diversi. Opere come la \"Madonna del Belvedere\" mostrano una composizione piramidale derivata da Leonardo, ma \u00e8 del tutto assente il senso di mistero e l'inquietante carica di allusioni e suggestioni del pittore di Vinci, sostituiti da un sentimento di calma e spontanea familiarit\u00e0.\nSicuramente l'esempio di Leonardo inculc\u00f2 nel giovane la volont\u00e0 di superare le sterili repliche di modelli di repertorio (come era solito fare il Perugino), in favore di una continua rielaborazione e studio organico di tutte le figure e del paesaggio, spesso rilevato dal vero, per favorire una rappresentazione pi\u00f9 naturale e credibile. Lo stesso Vasari testimoni\u00f2 come al giovane Raffaello \"piacendogli la maniera di Leonardo pi\u00f9 che qualunque altra avesse veduta mai, si mise a studiarla\", distaccandosene per\u00f2 a poco a poco, verso uno stile pienamente proprio. Resta ad esempio una copia della \"Leda col cigno\" leonardesca di mano del Sanzio.\nLeonardo fu a Roma nel 1514-1516 e qui ebbe sicuramente modo di venire in contatto con Raffaello, il maggior pittore alla corte papale. Non c'\u00e8 notizia di contatti diretti tra i due, n\u00e9 di commissioni pittoriche a Leonardo in quel periodo, per\u00f2 opere di Raffaello di quegli ultimi anni mostrano un rinnovato interesse per l'arte di Leonardo, anche quella vista magari un decennio prima. Ad esempio nella \"Perla del Prado\" lo schema riprende quello della \"Vergine delle Rocce\", mentre nella \"Trasfigurazione\" alcune figure riprendono direttamente quelle di Leonardo nell\"'Adorazione dei Magi\".\nRaffaello e Michelangelo.\nIl giovane Raffaello fu molto attratto dalle novit\u00e0 dell'altrettanto giovane Michelangelo (tra i due correvano circa otto anni di differenza), arrivando a trasferirsi a Firenze proprio per ammirare, tra l'altro, il suo cartone per la \"Battaglia di Cascina\". Una volta arrivato, Sanzio pot\u00e9 studiare con attenzione il monumentale \"David\" marmoreo di piazza della Signoria, dal quale trasse alcuni disegni particolareggiati. Alcune \"Madonne\" del periodo fiorentino risultano influenzate dalle sculture del Buonarroti, come il \"Tondo Pitti\" o il \"Tondo Taddei\" e, cosa piuttosto strana, la \"Madonna di Bruges\", che non usc\u00ec dalla bottega dell'artista se non per essere spedita in gran segreto nelle Fiandre. Forse, tramite l'intercessione del suo maestro Perugino, Raffaello era riuscito ad accedere dove molti fiorentini non poterono.\nL'ammirazione per Michelangelo si trasform\u00f2 in un vero e proprio scontro artistico al tempo del soggiorno a Roma. Probabilmente non furono i due interessati a schierarsi volontariamente contro, ma il clima fortemente competitivo della corte papale, surriscaldato probabilmente da Bramante, che cercava di tirare l'acqua al proprio mulino screditando il fiorentino Michelangelo e promuovendo invece il suo conterraneo Raffaello. Le risorse papali, per quanto ingenti, non erano comunque infinite e Bramante, impegnato nella difficile impresa della ricostruzione di San Pietro fece mettere in secondo piano il progetto della tomba di Giulio II, dando avvio a quelle vicende della \"tragedia della sepoltura\", che lo avrebbero tormentato per quarant'anni. Scrisse infatti Michelangelo in una tarda lettera: \u00abTutte le discordie che nacquono tra papa Julio e me, fu l'invidia di Bramante et di Raffaello da Urbino [\u2026] et avevane bene cagione Raffaello, che ci\u00f2 che aveva dell'arte, l'aveva da me\u00bb.\nBramante, a giudicare da lettere e testimonianze, cerc\u00f2 spesso di mettere Michelangelo in cattiva luce, forse preoccupato del suo straordinario talento e dall'interesse che suscitava nel papa, trovando in Raffaello, suo malgrado, un alleato. Ad esempio a causa della scarsa pratica del Buonarroti nella tecnica dell'affresco tent\u00f2 di far affidare la volta della Cappella Sistina al Sanzio.\nLa rivalit\u00e0 tra i due pittori port\u00f2 presto al nascere di veri e propri schieramenti, con sostenitori dell'uno e dell'altro, ai quali si aggiunse Sebastiano del Piombo, preso sotto la protezione del Buonarroti. Nonostante i toni anche aspri della contesa, Raffaello dimostr\u00f2 di essere interessato alle novit\u00e0 di Michelangelo negli affreschi della volta della Cappella Sistina; oltre a includere un suo ritratto nella \"Scuola d'Atene\", in opere successive allo scoprimento della volta si notano riferimenti ben eloquenti a Michelangelo, come nel \"Profeta Isaia\", lodato dallo stesso Buonarroti, o nell\"'Incendio di Borgo\", dove i corpi muscolosi in tumultuoso movimento rimandano direttamente al suo esempio.\nUn nuovo momento di scontro sorse quando Giulio de' Medici decise di affidare due grandi pale d'altare a Sebastiano del Piombo e Raffaello. Scrisse Leonardo Sellaio al Buonarroti: \u00abOra mi pare che Raffaello metta sottosopra el mondo perch\u00e9 lui [Sebastiano] non la facia, per non venire a paraghoni\u00bb (19 gennaio 1517). Michelangelo disegn\u00f2 di sua mano le figure principali della pala di Sebastiano (la \"Resurrezione di Lazzaro\") e i due artisti in ballo ritardarono la consegna dell'opera per non svelarsi prima al rivale. Alla fine Raffaello mor\u00ec, lasciando la celebre \"Trasfigurazione\", completata dai suoi allievi.\nIn definitiva Raffaello si mosse sempre in modo da assimilare il meglio da chi aveva a portata d'occhio, fosse la ricchezza cromatica di un veneziano, la dolcezza di Leonardo o il dinamismo di Michelangelo. Ammirando e imitando in tempi diversi, senza mai seguire gli esiti estremi delle poetiche altrui ma piegandole alla propria sensibilit\u00e0, Raffaello si pose come figura di mediazione, esempio per il futuro e terzo personaggio nell'ideale triade dei grandi \"geni\" del Rinascimento.\nRaffaello e l'incisione.\nRaffaello ebbe una sincera e profonda ammirazione per l'arte dell'incisione, e sono documentate alcune opere di Albrecht D\u00fcrer che egli teneva esposte nella sua bottega. Egli arriv\u00f2 a inviare un suo discepolo, Baviero de' Carrocci detto il Baviera, per mettersi in contatto con Marcantonio Raimondi, incisore bolognese attivo a Roma, allievo del Francia e influenzato da D\u00fcrer. A lui affid\u00f2 il compito di riprodurre in serie una cospicua quantit\u00e0 di dipinti e disegni del Sanzio, favorendone la straordinaria diffusione.\nVasari riport\u00f2 come Raffaello fosse stato non solo consapevole, ma in un certo senso promotore di questa lucrosa attivit\u00e0 del Raimondi, spingendolo a vendere le riproduzioni a stampa a prezzi accessibili, per una platea molto ampia, rispetto alla ristretta cerchia dei facoltosi committenti che si garantivano le opere dell'urbinate. Tale mercato ebbe un enorme successo, in Italia e all'estero, arrivando a rappresentare uno dei maggiori veicoli di diffusione della Maniera moderna in Europa, rendendo noti le iconografie e gli schemi compositivi su cui si formarono intere generazioni di artisti.\nLa mostra \"Raffaello 1520-1483\".\nNel 2020, nel Palazzo delle Scuderie del Quirinale a Roma, si \u00e8 tenuta la mostra \"Raffaello 1520-1483\" per celebrare i 500 anni dalla morte dell'artista. \u00c8 stata la pi\u00f9 grande mostra mai organizzata su Raffaello e una delle mostre-tributo pi\u00f9 importanti di sempre. Comprendeva oltre 200 opere tra dipinti e disegni, provenienti da numerosi musei e collezioni internazionali (tra cui gli Uffizi e il Louvre), e proponeva un peculiare allestimento che ripercorreva la vita dell'artista a ritroso, dalla morte a Roma al periodo giovanile a Urbino. La fascinazione dell'artista verso l'arte classica, a cui spesso attingeva per i suoi dipinti, \u00e8 esplicitata nel percorso espositivo affiancando le opere antiche \"ispiratrici\" con le sue opere \"ispirate\" le une a fianco alle altre (ad esempio, la testa di Iside con l\"'Estasi di santa Cecilia\").\nDi seguito l'elenco delle varie sale.\nInfluenza.\nStile visivo.\nRaffaello \u00e8 probabilmente il pittore pi\u00f9 influente della storia dell'arte occidentale e la sua opera, costantemente ammirata e studiata, non ha mai conosciuto momenti di oblio o sfortuna critica.\nLa sua sintesi dei principali linguaggi artistici del suo tempo, dalla compostezza umbra alla sensibilit\u00e0 leonardiana fino ai temi michelangioleschi, mediati dalla sua visione solenne e posata, generarono uno stile personale che fu uno degli \"input\" fondamentali del manierismo. Senza le opere monumentali della fase romana \u00e8 impensabile il \"classicismo\" dei secoli successivi, al tempo stesso aggraziato e magniloquente, dei Carracci, di Guido Reni, Caravaggio, Pieter Paul Rubens, Diego Vel\u00e1zquez e seguenti.\nModello imprescindibile ancora nella fase delle accademie sette-ottocentesche, fece da fonte di ispirazione a maestri anche molto diversi come Jean-Auguste-Dominique Ingres e Eug\u00e8ne Delacroix, che trassero da lui spunti differenti. Nel corso del XIX secolo la sua opera ispir\u00f2 ancora importanti movimenti, come quello dei Nazareni e quello dei Preraffaelliti, questi ultimi interessati alla sua estetica giovanile, legati a un'arcadica rievocazione del Quattrocento e del primissimo Cinquecento italiano, prima appunto del \"Raffaello classicista\". La sua influenza \u00e8 inoltre ravvisabile anche negli artisti impressionisti \u00c9douard Manet, Edgar Degas e Pierre-Auguste Renoir, nonch\u00e9 negli esponenti delle avanguardie novecentesche come Salvador Dal\u00ed, Giorgio de Chirico e Pablo Picasso.\nMetodo lavorativo.\nOltre che per il linguaggio visivo, Raffaello \u00e8 considerato estremamente influente anche per la sua rivoluzionaria gestione del lavoro e della comunicazione.\nA Roma, con l'aumento della notoriet\u00e0 e l'arrivo di committenti importanti come Leone X e Agostino Chigi, l'Urbinate ricevette una tale quantit\u00e0 di commissioni da non essere pi\u00f9 in grado di soddisfarle da solo: apr\u00ec dunque una bottega, com'era comune al tempo, ma la organizz\u00f2 in maniera del tutto innovativa poich\u00e9 i suoi assistenti non erano semplici garzoni o giovani apprendisti a cui delegare piccoli dettagli, bens\u00ec professionisti specializzati in vari ambiti professionali. Dopo la morte di Raffaello, molti degli artisti della sua bottega ebbero carriere indipendenti in pi\u00f9 corti italiane ed europee, diffondendo ovunque la sua maniera e i suoi traguardi.\nLa massima spinta alla diffusione dell'opera raffaellesca fu per\u00f2 data dal massiccio ricorso alle stampe che illustravano dipinti del maestro, in particolare quelle realizzate da Marcantonio Raimondi, che potevano circolare facilmente e a poco prezzo.\nPer questi motivi la critica contemporanea avvicina la figura di Raffaello a quella di Andy Warhol, il quale mise su dei laboratori artistici chiamati Factory in tutto simili alla bottega dell'Urbinate, e ricorse in maniera sistematica alla stampa e ai mass media per la diffusione delle sue immagini.\nOpere.\nDipinti.\nOpere postume della scuola.\nGi\u00e0 negli ultimi anni di vita Raffaello fu pi\u00f9 un appaltatore di lavori per la sua bottega che un pittore nel senso stretto; produceva solitamente i disegni e cartoni per opere che venivano eseguite dai suoi assistenti. Per questo le sue idee continuarono a essere eseguite anche dopo la sua morte.\nRaffaello nei mass media.\nTeatro.\nRaffaello compare nelle seguenti opere teatrali:"}
{"id": "1615964", "revid": "287204", "url": "https://it.wikipedia.org/wiki?curid=1615964", "title": "Il barilotto", "text": "Il barilotto \u00e8 un racconto di Guy de Maupassant, pubblicato il 7 aprile 1884 sulla rivista letteraria \"Le Gaulois\". \u00c8 stato inserito nella raccolta \"Le sorelle Rondoli\" pubblicata per la prima volta dall'editore Paul Ollendorff nel 1884. \nTrama.\nMastro Chicot, un albergatore, vuole acquistare il podere a fianco al suo, di propriet\u00e0 della diffidente e avara Signora Magloire. La donna continua a rifiutare finch\u00e9 Chicot le propone di acquistare la propriet\u00e0 senza poterla allontanare e consentendole di vivere l\u00ec fino alla morte. In cambio le verser\u00e0 un vitalizio mensile. La donna pur perplessa accetta.\nDopo qualche anno, visto che l'anziana non pare aver alcuna intenzione di passare a miglior vita, Chicot la invita a cena. Le serve un pasto luculliano e alla fine, quando \u00e8 del tutto sazia, le porge un bicchierino di un ottimo liquore: Madame Magloire lo apprezza moltissimo e l'uomo gliene d\u00e0 un altro e poi un altro ancora. Al momento di congedarla Chicot, gentilissimo, le regala un intero barilotto del liquore che le garba tanto.\nIn breve accade sempre pi\u00f9 spesso di trovare la Signora Magloire priva di sensi per gli effetti dell'alcool, finch\u00e9 in breve viene trovata morta, caduta nella neve. Chicot entra quindi in possesso del suo podere e osserva sarcasticamente che, se non fosse diventata alcolista, la Magloire avrebbe potuto benissimo vivere altri dieci anni.\nAdattamenti.\nNel 2007 dal racconto \u00e8 stato tratto un adattamento televisivo inserito nella serie francese \"Chez Maupassant\"."}
{"id": "1615973", "revid": "287204", "url": "https://it.wikipedia.org/wiki?curid=1615973", "title": "Reggina Calcio 1997-1998", "text": "Questa pagina raccoglie tutte le informazioni sulla nella stagione 1997-1998, in cui la squadra arriv\u00f2 al 7\u00ba posto in serie B.\nA met\u00e0 campionato iniziarono i lavori allo stadio Comunale, fu abbattuta la vecchia curva sud e met\u00e0 gradinata. Pertanto la capienza dello stadio fu ridotta a circa 7.000 posti.\nGli abbonamenti staccati furono 1.803 mentre la media spettatori fu di circa 4.500.\nMaglie e sponsor.\nIl fornitore tecnico \u00e8 Asics per il quarto anno.\nLo sponsor ufficiale \u00e8 Mauro Caff\u00e8\nLa maglia amaranto aveva delle sottili strisce verticali bianche. Mentre quella bianca viceversa le aveva amaranto.\nLa terza maglia fu nera."}
{"id": "1615981", "revid": "125320732", "url": "https://it.wikipedia.org/wiki?curid=1615981", "title": "Non amarmi", "text": "Non amarmi \u00e8 un brano di Aleandro Baldi, Giancarlo Bigazzi e Marco Falagiani, originariamente eseguito nel 1992 in duetto da Aleandro Baldi e Francesca Alotta e vincitore del Festival di Sanremo 1992 nella categoria \"Novit\u00e0\". Nel 1999 il brano \u00e8 stato rilanciato in spagnolo da Jennifer Lopez e Marc Anthony per l'album di debutto della Lopez.\nVersione Baldi/Alotta.\n\"Non amarmi\" \u00e8 un brano di Aleandro Baldi, Giancarlo Bigazzi e Marco Falagiani, eseguito da Baldi in duetto con la cantante Francesca Alotta. Il brano partecipa al Festival di Sanremo 1992, vincendo nella sezione \"Nuove proposte\". In seguito la canzone verr\u00e0 inserita nell'album di Baldi \"Il sole\" e nell'album d'esordio della Alotta intitolato \"Francesca Alotta\".\nIl testo, fortemente autobiografico, racconta la storia d'amore di un uomo non vedente (Aleandro Baldi \u00e8 cieco dalla nascita), comprensibilmente impaurito di poter essere amato solo per compassione, o come suggerisce il testo della canzone \"per il gusto di qualcosa di diverso\". Il titolo viene ripetuto alla fine del brano da alcuni coristi.\nIl brano \u00e8 entrato nella classifica dei singoli pi\u00f9 venduti in Italia il 29 febbraio 1992, arrivando in vetta l'11 aprile, rimanendo nella top ten per 12 settimane, ed uscendone definitivamente solo a luglio.\nVersione Lopez/Anthony.\n\"No me ames\" \u00e8 una cover del brano \"Non amarmi\", e rappresenta il secondo singolo estratto dall'album di debutto di Jennifer Lopez \"On the 6 del 1999\", in cui la cantante duetta con Marc Anthony. La Lopez e Marc Anthony si sposeranno diversi anni dopo l'incisione di questo brano. Il testo in spagnolo, molto fedele all'originale, \u00e8 stato scritto da Ignacio Ballesteros.\nIl singolo ha avuto una diffusione molto limitata, riuscendo ad entrare in classifica solo in alcuni paesi del Sud America. Tuttavia ha ricevuto una nomination ai Latin Grammy Award come \"miglior performance di un gruppo o duo\".\nNel 2012 il cantante Al Bano include questa versione spagnola nel suo CD Canta Italia presentato in Spagna."}
{"id": "1615982", "revid": "179152", "url": "https://it.wikipedia.org/wiki?curid=1615982", "title": "Chiare Lettere", "text": ""}
{"id": "1615983", "revid": "339392", "url": "https://it.wikipedia.org/wiki?curid=1615983", "title": "Triestina Calcio", "text": ""}
{"id": "1615984", "revid": "62748", "url": "https://it.wikipedia.org/wiki?curid=1615984", "title": "Domenico Puligo", "text": "Biografia.\nFu allievo di Ridolfo Ghirlandaio, ma acquist\u00f2 un suo stile personale grazie alla frequentazione dell'amico Andrea del Sarto, subendone un forte influsso. Fra le sue maggiori opere vi \u00e8 la \"Visione di san Bernardo\", polittico su tavola collocato sopra un altare, ora alla Walters Gallery di Baltimora. Egli fu apprezzato e ricercato ritrattista al suo tempo, sia fra nobili che fra ricchi borghesi. Giorgio Vasari gli dedic\u00f2 una delle biografie contenute ne \"Le vite de' pi\u00f9 eccellenti pittori, scultori e architettori\". Degna di nota \u00e8 la \"Deposizione dalla Croce\" dipinta ad Anghiari (AR) nel 1515 per la Compagnia del SS. Crocifisso (o del Corpus Domini) e oggi conservata presso la chiesa Propositura di S. Maria delle Grazie. Giorgio Vasari afferma che \u00ab\"questo deposito di croce del castello di Anghiari si pu\u00f2 annoverare tra le migliori opere sue\"\u00bb.\nEbbe tra i suoi allievi Domenico Beceri."}
{"id": "1615988", "revid": "1216132", "url": "https://it.wikipedia.org/wiki?curid=1615988", "title": "Cruel Sister (ballata)", "text": "Cruel Sister \u00e8 una ballata medievale inglese. Viene classificata come \"Child Ballad #10\".\nLa storia.\nLa storia narra di due sorelle, una bionda e una dai capelli neri. Un cavaliere venne a corteggiarle entrambe, ma in verit\u00e0 amava solo la bionda. La sorella, gelosa, la invit\u00f2 quindi a fare una passeggiata sulle scogliere per veder passare le navi e, presala per mano, la gett\u00f2 nel vuoto, sorda alle richieste di aiuto della poverina.\nDue menestrelli, camminando sulla riva, trovarono il corpo della ragazza: con le sue ossa fecero un'arpa, un'arpa dal suono cos\u00ec melodioso da commuovere anche le pietre, e con i suoi capelli fecero le corde. Si recarono poi al palazzo del padre per suonare al matrimonio tra il cavaliere e la sorella dai capelli neri. Ma quando poggiarono l'arpa su una pietra, questa cominci\u00f2 a suonare da sola. La prima corda accus\u00f2 la sorella dai capelli neri di aver buttato gi\u00f9 dalle scogliere la sorella bionda; al suono della seconda corda la sposa si sedette terrorizzata; al suono della terza la sorella cadde in terra morta."}
{"id": "1615992", "revid": "287204", "url": "https://it.wikipedia.org/wiki?curid=1615992", "title": "Mikl\u00f2s J\u00f2sika", "text": ""}
{"id": "1615994", "revid": "287204", "url": "https://it.wikipedia.org/wiki?curid=1615994", "title": "Miklos Josika", "text": ""}
{"id": "1615997", "revid": "125101274", "url": "https://it.wikipedia.org/wiki?curid=1615997", "title": "Contratto a titolo gratuito", "text": "Il contratto a titolo gratuito \u00e8 quel contratto nel quale una parte, a fronte della propria prestazione, non ottiene dall'altra parte un vantaggio economico, finanziario o patrimoniale significativo.\nEsso, pertanto, si contrappone al \"contratto a titolo oneroso\".\nCaratteristiche dell'istituto.\nNei contratti a titolo oneroso:\nEsempi di contratto a titolo oneroso con relazione di sinallagmaticit\u00e0 tra le prestazioni sono la vendita, l'appalto, la somministrazione, la permuta, la locazione e, pi\u00f9 in generale, tutti quei contratti nei quali il legislatore pone prestazione e controprestazione su un piano di parit\u00e0.\nEsempi di contratti a titolo oneroso privi di sinallagma tra prestazione e controprestazione sono la dazione di ipoteca in favore del creditore, il quale, a fronte della garanzia reale ricevuta, concede una dilazione nel pagamento del debito o una qualche altra utilit\u00e0 economica, patrimoniale o finanziaria significativa (ad es.: la riduzione del tasso di interesse).\nEsempi di contratto a titolo gratuito sono la dazione di ipoteca a favore del creditore, il quale, a fronte della garanzia reale ricevuta, non concede al debitore alcun vantaggio economico, patrimoniale o finanziario, ovvero gliene concede uno sostanzialmente privo di significato economico (ad es.: dilazione nel pagamento assolutamente irrisoria, riduzione sostanzialmente ininfluente del tasso di interesse, la costituzione di un fondo patrimoniale, ecc...). Questi contratti sono visti con sfavore dall'ordinamento, tanto che possono essere attaccati mediante l'azione revocatoria ordinaria o, nel caso di fallimento del disponente, mediante l'azione revocatoria fallimentare.\nI contratti a titolo gratuito non vanno confusi con i contratti che hanno causa di liberalit\u00e0: questi ultimi sono caratterizzati dalla volont\u00e0 di una parte di arricchire l'altra, senza ricevere alcuna prestazione in cambio.\nEsempio tipico \u00e8 la donazione, con la quale il donante vuole trasferire nel patrimonio del donatario un bene o, comunque, una qualche utilit\u00e0, ma senza ricevere nulla in cambio.\nPi\u00f9 in generale, si dovrebbe parlare non di contratti a titolo oneroso o gratuito, ma di atti (giuridici) a titolo oneroso. Nel concetto pi\u00f9 vasto di atto giuridico rientra ovviamente anche il contratto.\nFacendo riferimento agli atti (anzich\u00e9 ai contratti), si pu\u00f2 tracciare il seguente schema che pu\u00f2 servire a comprendere la distinzione:"}
{"id": "1615999", "revid": "729019", "url": "https://it.wikipedia.org/wiki?curid=1615999", "title": "CJ van der Linde", "text": "Biografia.\nInizi\u00f2 la carriera professionistica nei Cats (oggi Lions) per poi passare nei Central Cheetahs, entrambe \"franchise\" di Super Rugby.\nEsord\u00ec negli \"Springbok\" nel corso del tour europeo 2002 a Edimburgo contro la ; nonostante ci\u00f2, non fu pi\u00f9 convocato per due anni e non partecip\u00f2 alla ; rientr\u00f2 tuttavia nel Tri Nations 2004, che il vinse, e da quel momento \u00e8 stato sempre titolare fisso.\nAlla in Francia disput\u00f2 6 incontri, compresa la finale che laure\u00f2 gli \"Springbok\" campioni del mondo.\nL'anno successivo si trasfer\u00ec in Celtic League al Leinster con un contratto triennale; con la compagine irlandese si aggiudic\u00f2 al suo primo anno la Heineken Cup; al termine della seconda stagione a Leinster, tuttavia, van der Linde torn\u00f2 in Sudafrica.\nNel Super 15 2011 ha militato negli Stormers e, nell'agosto successivo, ha firmato un contratto con i Lions, con la cui squadra provinciale, i Golden Lions, ha vinto la Currie Cup 2011."}
{"id": "1616003", "revid": "287204", "url": "https://it.wikipedia.org/wiki?curid=1616003", "title": "Gunter Hermann", "text": ""}
{"id": "1616006", "revid": "767487", "url": "https://it.wikipedia.org/wiki?curid=1616006", "title": "Emanuele Asti", "text": "Dalla seconda met\u00e0 degli anni novanta entra infatti con diversi singoli nelle classifiche di vendita ufficiali in Italia e all'estero\nPer il suo progetto Playahitty compone ad esempio i tormentoni estivi \"The Summer Is Magic\" e \"1-2-3! (Train With Me)\", al top delle classifiche internazionali con numerosi dischi di platino e milioni di copie vendute. Entrambi i brani vengono mixati da Alex Bagnoli.\nNello stesso periodo, pur continuando a scrivere e produrre canzoni molto commerciali per il progetto Playahitty, crea in parallelo anche vari brani dance di buon successo internazionale con diversi progetti, come \"The Party\" di Cisky, \"Crisia\" di U4EA e Infinity '97' di B-Project, quest'ultimo suonato nei club di tutta Europa e ritenuto erroneamente opera di BBE. Collabora inoltre con DJ Cerla per realizzare il singolo \"Because\"\nDopo pochi anni, all'inizio del 2000, sempre insieme ad Alex Bagnoli, d\u00e0 vita al progetto Angie Law realizzando il singolo \"Desire\". Esattamente un anno dopo, nella primavera del 2001, \u00e8 la volta di Electropump con \"Do You Like Brahms\" e, dopo qualche mese, del progetto Replicas, che nell'estate 2001 pubblica \"This Is My Sound\". Nell'estate 2002 esce il progetto XXX con il brano \"You Are My Music\". Molti di questi singoli vengono pubblicati in tutta Europa dalle \"major\" internazionali e programmati anche dai network radio\nNella primavera del 2002 nasce il progetto Yeats, importante collaborazione con lo storico gruppo dei Marillion, con il quale \u00e8 coautore e cantante del primo successo \"Everything's Allright\", Top 10 in tutti i network radiofonici e nei club, che contiene il sample del brano \"Kayleigh\". Con lo stesso progetto, un anno dopo, nell'estate del 2004, pubblica il brano \"On Anon\"\nNell'autunno 2004 d\u00e0 inizio al progetto D3D4 cantando e producendo un cover del brano \"I Get Around\" dei Beach Boys che ottiene un buon successo nei club in Francia e rimane per molte settimane ai vertici delle classifiche dance d'oltralpe. Ma \u00e8 nell'estate del 2005 che il progetto D3D4 raggiunge notoriet\u00e0 anche in Italia, quando esce il brano di sua composizione intitolato \"Sun Fun\", che si candida come una delle hit pi\u00f9 ballate dell'estate; il brano segue lo stesso stile di quello precedente (ovvero l'electro dance), ma presenta anche una melodia al sintetizzatore dal suono tipico dell'acid house. A dicembre del 2005, sempre sotto il nome di D3D4 e con lo stesso stile musicale, esce \"You Shook Me All Night Long\", cover dell'omonimo brano degli AC/DC.\nEstate 2008 produce \"The Summer Is Magic 2008\" pubblicato in tutto il mondo, top 30 di vendita singoli in Olanda, ai primi posti nelle classifiche di diffusione nei club in Francia, Paesi Bassi e vari paesi nonch\u00e9 musica dello spot Nesfrappe' in Sudamerica\nDal 2009, oltre a proseguire con nuovi brani e progetti tipicamente pop dance- quali ad esempio \"It's Ok\" di Juggsout!, che nel 2011-2012 ottiene un buon riscontro radiofonico in Italia - Asti collabora nella creazione di brani in lingua italiana, principalmente per artisti di talent show televisivi tra i quali \"Amici di Maria De Filippi\" ed \"X Factor\".\nScrive ad esempio musica e testi di alcuni brani per Valerio Scanu, tra cui il brano \"Cancellalo Amore\", realizzato con Mika e Desmond Child. L'album, dal titolo \"Valerio Scanu\", ottiene in breve tempo il disco d'oro\nSuoi anche i brani \"Amami O Uccidimi\" e \"Dentro di Te\", cantati da Davide Flauto, il secondo dei quali, prodotto con Dado Parisini e Mario Lavezzi, viene incluso nella compilation \"9\" e raggiunge cos\u00ec i primi posti nelle classifiche ufficiali di vendita in Italia\nNell'estate 2016 produce Herplay feat. Limmona \"Into the Night\", singolo dance-pop che viene licenziato in tutta Europa da Scorpio Music France ed ottiene un buon riscontro radiofonico soprattutto in Spagna"}
{"id": "1616008", "revid": "1149807", "url": "https://it.wikipedia.org/wiki?curid=1616008", "title": "Bloomberg Businessweek", "text": "Bloomberg BusinessWeek (nata come The Business Week) \u00e8 una rivista settimanale statunitense di economia pubblicata dal 1929.\nStoria editoriale.\nVenne fondata nel 1929 col nome di The Business Week sotto la direzione di Malcolm Muir, all'epoca presidente della McGraw-Hill Publishing Company.\nDal 2009 \u00e8 pubblicata da Bloomberg, che l'ha acquisita da McGraw-Hill al costo simbolico di 1 dollaro. "}
{"id": "1616014", "revid": "125704125", "url": "https://it.wikipedia.org/wiki?curid=1616014", "title": "Adrian Carton de Wiart", "text": "Uno dei pi\u00f9 famosi e decorati militari britannici del XX secolo, prese parte a tre guerre e numerose campagne, rimanendo ferito una decina di volte. Uomo dotato di notevole fascino e carisma, grande bevitore e superbo atleta, rappresenta una delle ultime figure avventurose di stampo ottocentesco.\nOrigini e carriera fino alla prima guerra mondiale.\nNato a Bruxelles da una famiglia aristocratica, Carton de Wiart dopo la morte della madre (di origine irlandese) si trasfer\u00ec nella primissima infanzia al Cairo, dove il padre esercitava la professione di avvocato e dirigente di societ\u00e0 inglesi, e dove il giovane Adrian impar\u00f2 la lingua araba. Venne poi mandato in collegio in Inghilterra, e successivamente all'Universit\u00e0 di Oxford.\nIl cugino Henry Carton de Wiart serv\u00ec come primo ministro belga nel 1920 e 1921.\nPortato fin da bambino all'attivit\u00e0 fisica e all'avventura, interruppe gli studi per partecipare alla guerra boera in Africa del Sud, arruolandosi come ufficiale di complemento e subendo la prima di una lunga serie di ferite, ricevendo un colpo al polmone che lo rese inabile al servizio. Dopo un breve periodo ad Oxford, riusc\u00ec nonostante il referto medico a ripartire per il Sudafrica, con il 2\u00ba reggimento cavalleggeri imperiali, nel 1901. Poco dopo, divenne ufficiale regolare nel 4\u00ba reggimento dei dragoni della guardia, venendo poi trasferito in India dove pot\u00e9 praticare ampiamente una delle sue attivit\u00e0 preferite, la caccia.\nDopo il ritorno in Sudafrica quale aiutante di campo del generale Sir Henry Hilyard, fece ritorno in Inghilterra. Quel periodo fu caratterizzato da numerosi viaggi e dal matrimonio, nel 1908, con la contessa Frederica Fugger von Babenhausen, con cui ebbe due figlie.\nLa prima guerra mondiale.\nAllo scoppio della prima guerra mondiale, nel 1914, Carton de Wiart fu inviato in Africa, nel Somaliland, dove era in corso una rivolta. Nel corso dei combattimenti, fu ferito gravemente al viso, perdendo un occhio.\nDal febbraio 1915 alla conclusione del conflitto, Carton trascorse la guerra sul fronte principale, quello francese. Distintosi come comandante di battaglione e di brigata, nel corso della guerra fu ferito sette volte, perdendo la mano sinistra. A questo punto i suoi uomini, con humor di trincea, gli affibbiarono il soprannome 'Nelson', per la somiglianza della menomazione con quella del famoso ammiraglio dell'epoca napoleonica Horatio Nelson. Di certo contribu\u00ec la benda nera portata sul viso dopo la ferita riportata in Africa, che contribuiva all'aspetto piratesco dell'ormai leggendario ufficiale.\nLa Victoria Cross.\nNel 1916 nell'area della Somme, con il grado di tenente colonnello aggregato al reggimento Gloucestershire, dove comandava l'8\u00ba battaglione, Carton de Wiart condusse un'azione che gli valse il conferimento della pi\u00f9 alta decorazione al valore militare inglese e del Commonwealth, la Victoria Cross. Spesso concessa alla memoria, dal 1856 -anno della sua istituzione- ad oggi, la decorazione \u00e8 stata conferita meno di 1400 volte.\nLa motivazione della decorazione \u00e8 la seguente:\n\"Tra il 2 e il 3 luglio 1916, a La Boiselle, Francia, il coraggio indefettibile e l'ispirata azione del tenente colonnello Carton de Wiart evitava un possibile serio rovescio. Con il ricorso ad estrema energia, egli portava a compimento un'azione d'attacco prendendo il comando di altri tre battaglioni i cui comandanti erano caduti, successivamente mantenendo le posizioni appena conquistate. Nell'organizzare le posizioni da difendere, egli si esponeva indomitamente al fuoco nemico.\"\nIl primo dopoguerra.\nSubito dopo la conclusione del conflitto, Carton de Wiart fece parte, assumendone successivamente il comando, della missione militare britannica presso la neocostituita repubblica di Polonia. La situazione era confusa, caratterizzata dalla guerra con l'Unione Sovietica, l'Ucraina, la Lituania e la Cecoslovacchia.\nNel corso della missione, ebbe contatti con Winston Churchill, segretario di stato per la guerra, e con numerose personalit\u00e0 tra cui il nunzio pontificio Achille Ratti, futuro papa Pio XI. Pur non trovandosi in un ruolo di combattimento, fedele al proprio personaggio, Carton de Wiart venne fatto prigioniero dai Lituani per un breve periodo, dopo che il suo aereo precipit\u00f2 dietro le linee nemiche, e in un'occasione prese a revolverate un gruppo di cavalleggeri sovietici che stavano assaltando il suo treno; nel corso dello scontro Carton de Wiart cadde dal treno ma riusc\u00ec a risalire a bordo poco dopo.\nAlla conclusione del conflitto -nel 1921- Carton de Wiart rassegn\u00f2 le dimissioni dall'esercito, prevedendo che il servizio in tempo di pace non fosse compatibile con le sue inclinazioni.\nFino al 1939, prese dimora all'interno degli sconfinati possedimenti situati nella Polonia orientale, appena ereditati da un suo collaboratore polacco, il principe Karol Radziwi\u0142\u0142. Nella tenuta di Prosty\u0144 all'interno delle paludi del Pryp\"jat', per anni si dedic\u00f2 con entusiasmo alla caccia, con un carniere che eccedeva l'enorme cifra di 20.000 volatili, senza menzionare le altre specie che abitavano quella vasta area. Fu un periodo di isolamento dal mondo, anche in considerazione che ad un certo punto Carton de Wiart decise di non ascoltare pi\u00f9 la radio; in quegli anni torn\u00f2 in Inghilterra solo due volte.\nLa seconda guerra mondiale.\nNell'estate del 1939 Carton de Wyart fu richiamato in servizio e inviato nuovamente in Polonia, ricoprendo il suo ruolo di capo della missione militare. Allo scoppio delle ostilit\u00e0, nel settembre 1939, con la rapida avanzata dell'esercito tedesco, dovette ritirarsi fino alla Romania, successivamente sfuggendo alla minaccia di arresto delle autorit\u00e0 romene, ormai dichiaratamente filotedesche.\nLa campagna di Norvegia.\nNell'aprile 1940, Carton de Wiart assunse il comando del corpo di spedizione inglese che avrebbe dovuto occupare le citt\u00e0 di Namsos e Trondheim in Norvegia. L'operazione, a causa della assoluta improvvisazione logistica e degli ambigui obiettivi strategici di Londra, si risolse in un completo rovescio, grazie anche alla determinata resistenza tedesca. Solo l'evacuazione per via navale salv\u00f2 il corpo di spedizione dalla completa distruzione.\nA proposito della campagna, Carton de Wiart scrisse: \"la guerra e la politica non andrebbero mischiate, un po' come il Porto e lo champagne. Ma se non fosse per i politici non avremmo la guerra e, per quel che mi riguarda, avrei dovuto rinunciare ad un'attivit\u00e0 particolarmente piacevole.\"\nPrigionia.\nRientrato in patria, dopo un periodo di riorganizzazione della 61ma divisione, Carton de Wiart fu selezionato come capo della missione presso la Jugoslavia, nell'aprile del 1941.\nDiretto a Belgrado, l'aereo su cui viaggiava fu costretto all'ammaraggio lungo la costa della Libia, allora territorio italiano. Dopo aver raggiunto la costa a nuoto, fu preso prigioniero dagli Italiani, ed internato al castello di Vincigliata. Dopo cinque tentativi di fuga, riusc\u00ec ad eludere la sorveglianza e pass\u00f2 otto giorni alla macchia prima di essere ricatturato. Nell'agosto del 1943, fu condotto a Roma in quanto le autorit\u00e0 del Regno d'Italia, nel corso delle trattative in preparazione dell'armistizio con gli Alleati, lo condussero a Lisbona per supportare la chiusura dell'accordo. Liberato a Lisbona, rientr\u00f2 in Inghilterra.\nLa missione in Cina.\nVerso la fine del 1943, Carton fu scelto per l'ultima missione di carattere tecnico e diplomatico della sua lunga carriera. Come inviato personale del primo ministro Winston Churchill, fu inviato in Cina presso il governo nazionalista guidato da Chiang Kai-shek.\nNel corso della guerra civile cinese che vedeva contrapposti i nazionalisti ai comunisti di Mao Zedong, rafforz\u00f2 il proprio sentimento anticomunista, peraltro gi\u00e0 sviluppatosi negli anni interbellici in europa orientale. Nel 1944 fu promosso al grado di tenente generale. Pot\u00e9 assistere all'atto di capitolazione giapponese a Singapore nel 1945, che segn\u00f2 la fine del conflitto mondiale.\nGli ultimi anni.\nDopo la guerra, Carton de Wiart decise di trascorrere gli anni del pensionamento nella contea di Cork in Irlanda. Dopo la morte della moglie, nel 1951 spos\u00f2 una donna di venticinque anni pi\u00f9 giovane. Fedele alle abitudini di tutta una vita, si dedic\u00f2 con entusiasmo alla caccia al beccaccino e alla pesca del salmone.\nMor\u00ec a 83 anni, il 5 giugno 1963, e riposa nel cimitero parrocchiale di Killinardish, contea di Cork.\nDecorazioni e onorificenze.\nSecondo l'uso britannico, nel corso della propria carriera il generale Carton de Wiart pot\u00e9 aggiungere le seguenti lettere dopo il cognome: VC KBE CB CMG DSO. Tali acronimi corrispondono alle seguenti decorazioni e gradi di ordini cavallereschi: Victoria Cross, Order of the British Empire, Order of the Bath, Order of St Michael and St George, Distinguished Service Order."}
{"id": "1616016", "revid": "339392", "url": "https://it.wikipedia.org/wiki?curid=1616016", "title": "Themistoklis Nikolaidis", "text": ""}
{"id": "1616019", "revid": "461603", "url": "https://it.wikipedia.org/wiki?curid=1616019", "title": "Nikolaos Dabizas", "text": ""}
{"id": "1616020", "revid": "86343", "url": "https://it.wikipedia.org/wiki?curid=1616020", "title": "Prefettura di Marrakech-Medina", "text": ""}
{"id": "1616022", "revid": "124123", "url": "https://it.wikipedia.org/wiki?curid=1616022", "title": "Nati nel 148 a.C.", "text": ""}
{"id": "1616023", "revid": "1543377", "url": "https://it.wikipedia.org/wiki?curid=1616023", "title": "Intragruppo", "text": "Intragruppo \u00e8 il termine con cui in psicologia sociale si intende tutto ci\u00f2 che avviene all'interno di un gruppo riconosciuto o riconoscibile come tale, e cio\u00e8 che risponda ai requisiti minimi di entit\u00e0 a cui si fa riferimento con il termine \"gruppo\".\nConnotazione.\nQuesti i requisiti minimi che connotano un gruppo come tale sono:\nTutto ci\u00f2 che avviene all'interno di un gruppo che risponde alle caratteristiche sopra citate viene quindi definito \"intragruppo\"."}
{"id": "1616025", "revid": "767487", "url": "https://it.wikipedia.org/wiki?curid=1616025", "title": "Prefettura di Marrakech", "text": "La prefettura di Marrakech \u00e8 una delle prefetture del Marocco, parte della Regione di Marrakech-Safi.\nGeografia antropica.\nSuddivisioni amministrative.\nLa prefettura di Marrakech conta 5 quartieri (\"arrondissement\") di Marrakech, una municipalit\u00e0 e 13 comuni:"}
{"id": "1616031", "revid": "585241", "url": "https://it.wikipedia.org/wiki?curid=1616031", "title": "Lago Coghinas", "text": "Il lago Coghinas appartenente ai comuni di Oschiri e Tula, collocato nel territorio del Monteacuto, \u00e8 un bacino artificiale realizzato nel 1927 dallo sbarramento dell'omonimo fiume (che \u00e8 la confluenza del rio Mannu di Berchidda e del rio Mannu di Ozieri) presso la stretta del Muzzone, formata dalle gole del Limbara. La diga \u00e8 lunga 185 metri e alta 58 e si chiama D\u00edana non Di\u00e1na.\nIl lago ha una capacit\u00e0 di 254 milioni di metri cubi d'acqua, che permettono il funzionamento della centrale idroelettrica costruita nel 1924, durante la politica di autarchia energetica del fascismo.\nL'ambiente naturale circostante \u00e8 caratterizzato da macchia mediterranea, boschi di lecci e sugherete. Nonostante sia un invaso artificiale, come la grande maggioranza dei laghi sardi, sono presenti numerose specie di volatili e della fauna acquatica.\nSulle sponde del lago lato Tula sono presenti alcune strutture ricettive, fra le quali un bar, un ostello, un centro velico ed un punto noleggio barche. Nelle sue acque \u00e8 possibile pescare la famosa anguilla sarda, persico trota, persico reale, persico sole, pesce gatto, carpe e gamberi della Louisiana"}
{"id": "1616035", "revid": "245656", "url": "https://it.wikipedia.org/wiki?curid=1616035", "title": "Covalente polare", "text": ""}
{"id": "1616036", "revid": "110157", "url": "https://it.wikipedia.org/wiki?curid=1616036", "title": "Prefettura di Oujda-Angad", "text": "La prefettura di Oujda-Angad \u00e8 una prefettura del Marocco, parte della Regione Orientale.\nGeografia antropica.\nSuddivisioni amministrative.\nLa prefettura di Oujda-Angad conta 3 municipalit\u00e0 e 8 comuni:"}
{"id": "1616040", "revid": "767487", "url": "https://it.wikipedia.org/wiki?curid=1616040", "title": "Lettera napoletana", "text": "Lettera napoletana \u00e8 un film diretto da Giorgio P\u00e0stina nel 1954.\nTrama.\nA Napoli l'azienda di Don Gaetano ha come socio Alvaro Ramirez, innamorato segretamente della segretaria Laura. Tra i vari dipendenti c'\u00e8 Franco, innamorato, anch'egli di nascosto, della figlia del padrone, Anna.\nSolo Carluccio, simpatico operaio, sa della tresca tra Franco e la figlia di Don Gaetano. Ad una festa i due ragazzi si baciano, ma Alvaro sospetta qualcosa e dice alla sua amante che il matrimonio tra i due non lo vuole per niente, perch\u00e9 ci\u00f2 significherebbe che Franco, ex-fattorino, diventerebbe il padrone.\nPer far soldi, convince l'amante a prendere del denaro da dare per un losco giro d'affari, ma il motoveicolo con i soldi viene catturato al largo di Salerno.\nLa segretaria \u00e8 disperata, ma Alvaro ha un'altra idea e mette una bomba sulla cassaforte, dopo aver preso altri soldi e assegni, simulando una rapina.\nLa figlia, Anna, si finge ammalata, mandando Concetta a una festa.\nCos\u00ec esce con Franco, ma Alvaro li vede insieme. Carluccio si accorge del furto alla cassaforte e viene chiamata la polizia.\nTra i sospettati c'\u00e8 anche Franco, che si difende dicendo che all'ora dello scoppio stava al cinema, ma nessuno lo ha visto.\nIn verit\u00e0 stava con Anna, ma non pu\u00f2 dirlo. Alvaro cerca di incastrarlo, mandandolo con Carluccio a prender un carico che trasportava caff\u00e8, ma in verit\u00e0 ha al suo interno anche sigarette di contrabbando.\nLa Finanza li scopre e li arresta. Intanto Laura va a casa della madre di Franco, che, essendo cieca, non la vede mettere i soldi rubati tra le pagine di un libro.\nRitorna Don Gaetano e la figlia, in lacrime, gli dice tutto; ma il padre non la prende bene e minaccia di uccidere Franco.\nGaetano li vuole comunque fare uscire dalla prigione, ma la polizia li tiene dentro perch\u00e9 vengono ritrovati i soldi e gli assegni messi da Laura a casa di Franco.\nAnna va dalla madre di Franco e le dice tutto; poi va da Franco e gli dice di essere incinta.\nAlvaro ha un'altra idea e decide di andare a parlare a quattr'occhi con Anna e, per far salvare l'onore al padre, le propone di sposarlo.\nAd una celebrazione in cui sono presenti anche i detenuti, Franco canta la canzone \"Lettera Napoletana\" alla radio, facendo commuovere la madre e Anna che lo ascoltano dalle loro case.\nAnna deve sposarsi ma convince il padre che non ce la pu\u00f2 fare e lui le d\u00e0 ragione.\nLaura, in un momento di debolezza e sincerit\u00e0, dice tutto a Gaetano, il quale aspetta il ritorno di Alvaro. Dopo una zuffa, in cui il pi\u00f9 giovane e pi\u00f9 forte Alvaro ha la meglio, Gaetano si rialza e lo colpisce di spalle con una martellata in testa.\nDecide di chiamare la polizia, ma Alvaro si riprende e gli spara ferendolo; poi fugge. Ma Gaetano ce la fa a rivelare alla polizia che sicuramente il malvivente andr\u00e0 via con la nave che sta per partire al porto.\nCos\u00ec la polizia perquisisce la nave, ma quando trova Alvaro, quest'ultimo reagisce e viene ucciso.\nOra Franco e Anna possono baciarsi tranquillamente sulla spiaggia.\nProduzione.\nProtagonisti Giacomo Rondinella ed un'esordiente Virna Lisi, la pellicola \u00e8 ascrivibile al filone dei melodrammi sentimentali comunemente detto \"strappalacrime\", allora molto popolare tra il pubblico italiano (in seguito ribattezzato dalla critica con il termine \"neorealismo d'appendice\").\nIl film fu girato per gli interni negli stabilimenti Incir-De Paolis a Roma e per gli esterni tra Napoli e Salerno.\nDistribuzione.\nIl film fu distribuito nelle sale cinematografiche italiane il 12 luglio del 1954."}
{"id": "1616041", "revid": "124750224", "url": "https://it.wikipedia.org/wiki?curid=1616041", "title": "Marco Cardinali", "text": "Formazione.\nSi \u00e8 formato nella Pontificia Universit\u00e0 Gregoriana dove ha conseguito il Baccalaureato in Filosofia. Nel contempo approfondisce il suo studio in campo teologico con la specializzazione in Teologia Fondamentale, fino ad arrivare al massimo grado accademico ottenendo il Dottorato in teologia (PhD), con un lavoro di ricerca teologica e di critica letteraria sulla poesia di David Maria Turoldo, pubblicato nel 2002. Nel 2007 si laurea in Scienze e Tecniche Psicologiche presso la LUMSA.\nAttivit\u00e0.\nCollabora fin dal 1994 con la Radio Vaticana e dal 2003 fino alla sua nomina a Direttore della Lateran University Press nell'aprile del 2007 \u00e8 stato Responsabile di \"Orizzonti Cristiani\", la Redazione formativo-culturale in lingua italiana della \"Radio Vaticana\".\nI suoi primi passi in Radio li muove proprio nell'ambito di Orizzonti Cristiani, il programma storico della Radio Vaticana. Dal 1997 \u00e8 conduttore delle dirette radiofoniche in italiano delle celebrazioni pontificie presiedute dal Papa e dei suoi viaggi apostolici nazionali e internazionali.\nNel 2002 viene nominato Direttore dell'Ufficio Stampa della Pontificia Universit\u00e0 Gregoriana.\nDal 2001 al 2011 \u00e8 Direttore della Rivista internazionale La Gregoriana - Informazioni PUG; Dal 2006 \u00e8 anche Direttore del bollettino informativo \"Gregoriana Notizie\".\n\u00c8 stato la voce di molti servizi giornalistici per il Grande Giubileo del 2000, chiamato a leggere in mondovisione brani tratti della Sacra Scrittura e dal magistero pontificio, davanti a Giovanni Paolo II.\nNel 2006 per la RAI \u00e8 stato la voce di Ges\u00f9, durante la trasmissione in mondovisione della Via Crucis presieduta al Colosseo dal Pontefice Benedetto XVI.\nNel 2005 diventa responsabile editoriale della Lateran University Press, la casa editrice della Pontificia Universit\u00e0 Lateranense (Stato della Citt\u00e0 del Vaticano), di cui dal 2007 \u00e8 stato nominato Direttore, carica mantenuta fino al novembre 2021.\nNel 2021 \u00e8 nominato Segretario Generale del Pontificio Ateneo Sant'Anselmo di Roma.\nCardinali \u00e8 anche docente nel modulo di \"Teologia e linguaggio cinematografico\" nella Facolt\u00e0 Teologica dell'Italia Meridionale (Sez. San Luigi), per la Scuola di Alta Formazione di Arte e Teologia.\nNel 2003 la citt\u00e0 di Nettuno gli ha attribuito il \"Premio Santa Maria Goretti. Informazione e comunicazione\".\nCardinali \u00e8 risultato nel 1997 terzo finalista al \"Premio Letterario Internazionale \"San Marco - Citt\u00e0 di Venezia\"\" con il libro di poesie \"La grande porta di Kiev\".\nTrasmissioni radiofoniche e televisive.\nMarco Cardinali \u00e8 stato dal 2003 al 2007 Consulente liturgico e regista della Diretta della Messa domenicale della Radio Vaticana in collegamento Radio Rai Uno, nel 2000, durante il Giubileo, ha coordinato e condotto \"Generation Jubilee\", programma quotidiano in diretta plurilinguistico e multimediale della Radio Vaticana per i giovani di tutto il mondo giunti a Roma per il Giubileo e la Giornata Mondiale della Giovent\u00f9 che \u00e8 poi divenuta \"Young 2 Young\" una trasmissione quotidiana in diretta (plurilinguistica: italiano, inglese, francese, spagnolo, portoghese e multimediale: radio-internet-tv) per giovani. Per quattro anni dal 2003 al 2007 ha condotto la trasmissione settimanale in diretta \"A tu per tu\", su temi di approfondimento religioso e culturale. Fu nel 2005 il commentatore ufficiale dei funerali di papa Giovanni Paolo II e di tutte le celebrazioni vaticane durante la \"Sede Vacante\". Durante il Conclave fu, infatti, nella trasmissione da lui condotta alla Radio Vaticana, \"Allargando gli orizzonti\" che il 19 aprile 2005 il mondo ha seguito in diretta l'annuncio dell'avvenuta elezione di Joseph Ratzinger al soglio di Pietro, con il nome di Benedetto XVI.\nPubblicazioni.\nLibri\nOpere Collettive\nArticoli su riviste\nCompact Disc\n\"Un cuore che ci ama\", (Sacro cuore di Ges\u00f9), Edizione Radio Vaticana, 2004.\nPremi e onorificenze.\nInsignito della distinzione speciale della Palma di Gerusalemme per meriti in favore della Terra Santa."}
{"id": "1616042", "revid": "767487", "url": "https://it.wikipedia.org/wiki?curid=1616042", "title": "Ghiandola di Meibomio", "text": "La ghiandola di Meibomio \u00e8 una ghiandola escretoria interna dell'occhio.\nPrende nome dal medico tedesco del XVII secolo Heinrich Meibom.\nAnatomia.\n\u00c8 situata nella parte tarsale della palpebra superiore ed inferiore. Essa ha la funzione di secernere lo strato lipidico che rappresenta lo strato pi\u00f9 esterno del film lacrimale, con funzione di difesa dell'epitelio corneale, di controllo dell'evaporazione dello strato acquoso della lacrima, mantenendo il corretto livello di idratazione della cornea. \nEsse, dato che il loro numero \u00e8 di oltre 50, sono posizionate in verticale l'una accanto all'altra nelle due palpebre, e riversano il loro secreto lungo la rima palpebrale attraverso dei forellini denominati dotti escretori.\nPatologie.\nL'ostruzione dei fori di uscita delle ghiandole di Meibomio pu\u00f2 comportare l'insorgenza di un calazio, processo cronico granulomatoso. Da non confondere con l'orzaiolo, nel quale ad essere infiammata e ostruita \u00e8 la ghiandola di Zeis o di Moll, annessa al follicolo ciliare, all'infiammazione consegue l'infezione. "}
{"id": "1616044", "revid": "135224", "url": "https://it.wikipedia.org/wiki?curid=1616044", "title": "Legame covalente dativo", "text": ""}
{"id": "1616046", "revid": "57342", "url": "https://it.wikipedia.org/wiki?curid=1616046", "title": "Ghiandole di Meibomio", "text": ""}
{"id": "1616048", "revid": "124262602", "url": "https://it.wikipedia.org/wiki?curid=1616048", "title": "Oujda", "text": "Oujda (; in berbero: \u2d61\u2d3b\u2d4a\u2d37\u2d30, \"Wejda\") \u00e8 una citt\u00e0 del Marocco, posta all'estremit\u00e0 orientale del Paese, ai confini con l'Algeria.\nLa citt\u00e0 \u00e8 anche conosciuta come la \"citt\u00e0 millenaria\" per le varie colonizzazioni subite dalla popolazione, che sono sempre state viste dai cittadini come mezzo per conoscere altre culture, ci\u00f2 ha reso la citt\u00e0 fiorente e ricca di vitalit\u00e0 grazie anche alla collocazione tra il confine algerino, il Mar Mediterraneo e la catena montuosa del Rif.\nGeologia.\nIl territorio della Prefettura di Oujda-Angad, nella quale Oujda risiede, \u00e8 un importante sito estrattivo minerario, soprattutto di minerali quali azzurrite, anglesite e calcopirite ma, secondariamente anche vanadinite.\nSociet\u00e0.\nComunit\u00e0 ebraica.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 2.000 unit\u00e0 nel 1951. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960.\nSport.\nOujda \u00e8 dotata di diverse infrastrutture sportive: uno stadio comunale, lo Stadio d'onore di Oujda, ristrutturato nel 2007, con 35.000 posti a sedere e il complesso sportivo 'Rock', contenente uno stadio da rugby, campi da tennis nel parco Lala Aicha, un campo da golf e due sale polifunzionali.\nLe associazioni sportive della citt\u00e0 sono:"}
{"id": "1616050", "revid": "767487", "url": "https://it.wikipedia.org/wiki?curid=1616050", "title": "Willy DeVille", "text": "Inizialmente con il suo gruppo Mink DeVille e, in seguito, da solista, DeVille vanta una produzione artistica saldamente ancorata alla tradizione musicale statunitense. DeVille ha collaborato con numerosi artisti provenienti da campi molto diversi, fra cui Jack Nitzsche, Doc Pomus, Dr. John, Mark Knopfler, Allen Toussaint, Eddie Bo, Mariachi los Camperos e David Hidalgo.\nCarriera.\nWilly DeVille nasce come William Borsay a Stamford, nel Connecticut nel 1950 (assumer\u00e0 il nome di Willy DeVille nel 1975).\nSua nonna materna era un'irochese; inoltre, \u00e8 di discendenza basca e irlandese. Per dirla con le sue parole, \"Un po' di questo e un po' di quello; un vero cane randagio\" Lascia la scuola al suo decimo anno di studi e inizia a frequentare il Lower East Side e il West Village, a Manhattan. \"Sembrava che non facessi altro che girare senza meta. Volevo suonare, ma non mi sembrava di trovare l'ambiente giusto. C'erano parecchie band di rock psichedelico, ma non erano fatte per me\" In questo periodo, gli interessi di DeVille erano indirizzati principalmente verso il blues, e in particolar modo verso John P. Hammond, Muddy Waters e John Lee Hooker.\nDeVille lascia allora la sua band \"Billy and the Kids\" e prova a raggiungere Londra, in cerca di musicisti con le sue stesse idee, ma non riesce a trovarne. Torna quindi a New York, dopo due anni di assenza. La sua band successiva, i \"Royal Pythons\" (\"una gang trasformata in gruppo musicale\") rimase un altro tentativo senza successo.\nDopo alcuni pellegrinaggi si ferma a San Francisco, dove forma un gruppo con il bassista Ruben Siguenza e il batterista Tom \"Manfred\" Allen. Il gruppo suona sotto i nomi di \"Billy DeSade &amp; the Marquis\" e \"The Lazy Eights\" prima di trovare il nome \"Mink DeVille\". Dopo un po' di tempo DeVille porta la band a New York, dove viene assunto il chitarrista Louis X. Erlanger, le cui abilit\u00e0 nel campo degli arrangiamenti aiutano ulteriormente il processo di perfezionamento del sound del gruppo. Nel 1981, quando esce il quarto album dei \"Mink DeVille\", Coup de Gr\u00e2ce, tutti i componenti originali del gruppo, escludendo Willy, se ne sono gi\u00e0 andati. Nel 1987 DeVille inizia a registrare sotto il proprio nome.\nDeVille ha recitato in due film negli anni ottanta, rivestendo prima il ruolo di un truffatore in \"Va Banque\" (1986) e poi di una guardia del corpo in \"Homeboy\", nel 1988. Nel corso della sua vita ha sofferto a lungo di dipendenza da droga, cosa che ha danneggiato seriamente la sua carriera. Possedeva abitazioni a New Orleans e nel Mississippi.\nUna sua canzone, \"Demasiado coraz\u00f3n\", \u00e8 stata scelta come sigla della trasmissione televisiva italiana \"Zelig e dello spettacolo teatrale \"I corti\" di Aldo, Giovanni e Giacomo.\"\nIl suo gruppo, inoltre, ha suonato a lungo al CBGB, lo storico nightclub newyorkese in cui ebbe origine il punk rock intorno agli anni settanta. A New Orleans, luogo in cui si trasfer\u00ec nel 1988, diede un contributo importante al tentativo di dare nuova importanza al R&amp;B locale. I suoi testi profondi e i legami con i ritmi tipici della musica latina hanno portato alla definizione di un nuovo genere di musica, chiamata Ispanico-americana. Ha raggiunto la notoriet\u00e0 in Europa, mentre non fu particolarmente conosciuto negli Stati Uniti.\nNel 1994 \u00e8 ospite musicale in una puntata della trasmissione satirica Tunnel con Serena Dandini (dove poco tempo prima lo avevano preceduto i Nirvana) ed esegue \"Cadillac Walk\", prestandosi poi per qualche istante ai siparietti scherzosi di Corrado Guzzanti, Adolfo Margiotta, Maurizio Crozza e Carla Signoris.\n\u00c8 scomparso nel 2009 a causa di un cancro al pancreas, pochi giorni prima di compiere 59 anni.\nRiconoscimenti.\nIl critico Robert Palmer nel 1980 ha scritto: \"DeVille \u00e8 un cantante magnetico, ma la sua importante presenza scenica maschera un'acuta intelligenza musicale; le sue canzoni e i suoi arrangiamenti sono ricchi di ritmi etnici e richiami alla musica blues, ma, nonostante la loro lontananza, questi due generi riescono a fondersi insieme perfettamente. Incarna alla perfezione il groviglio di contraddizioni tipico di New York, componendo al contempo musica idiomatica, nel suo senso pi\u00f9 ampio, e incredibilmente originale.\""}
{"id": "1616051", "revid": "320578", "url": "https://it.wikipedia.org/wiki?curid=1616051", "title": "A 13 Brenner Autobahn", "text": ""}
{"id": "1616052", "revid": "22416", "url": "https://it.wikipedia.org/wiki?curid=1616052", "title": "Su patriotu sardu a sos feudatarios", "text": "Su patriotu sardu a sos feudatarios (letteralmente \"Il patriota sardo ai feudatari\"), conosciuto anche dal suo incipit come Procurade 'e moderare, \u00e8 un componimento rivoluzionario e antifeudale della Sardegna scritto, in epoca sabauda, da Francesco Ignazio Mannu nel 1795 durante i moti rivoluzionari sardi.\nDa lungo tempo ritenuto un inno nazionale nella cultura popolare sarda, a seguito di due proposte di legge, dal 2018 \u00e8 stato dichiarato inno ufficiale della Sardegna.\nDescrizione.\nLa poesia, scritta in ottave, conta 47 strofe per 376 versi complessivi. Scritto durante i moti antifeudali del triennio 1793-1796, il canto rappresenta una manifestazione di denuncia contro lo stato della Sardegna alla fine del XVIII secolo.\nL'inno fu stampato clandestinamente e divenne il canto di guerra degli oppositori sardi, passando alla storia come \"la Marsigliese sarda\". \u00c8 composto da 376 ottonari fortemente ritmati, in lingua sarda logudorese, e ricalca contenutisticamente gli schemi della letteratura civile illuministica. L'incipit \u00e8 costituito da un perentorio attacco alla prepotenza dei feudatari, principali responsabili del degrado dell'isola: \"Procurad'e moderare, Barones, sa tirannia\u2026\" (\"Cercate di moderare, o Baroni, la vostra tirannia\u2026\").\nDurante tutto il componimento viene descritta nei minimi dettagli la disastrosa situazione economica che attanaglia l'isola in quel periodo. Non mancano per\u00f2 invettive contro gli oppressori piemontesi che, a detta del poeta, si premurano di sfruttare l'isola e le sue risorse preoccupandosi delle proprie ricchezze, in maniera non dissimile dall'atteggiamento della Spagna nei confronti delle Indie (\"Fit pro sos piemontesos sa Sardigna una cucagna, che in sas Indias s'Ispagna\": strofa 32).\nIl canto si conclude con un vigoroso grido d'incitamento alla rivolta, suggellato da un detto popolare di lapidaria efficacia: \"Cando si tenet su bentu est prezisu bentulare\" (\"quando si leva il vento, bisogna trebbiare\": strofa 47).\nTesto.\nDi seguito il testo completo originale e la sua traduzione. La versione in italiano riportata \u00e8 quella di Sebastiano Satta del 1896.\nEdizioni, traduzioni e critica letteraria.\nL'opuscolo di \"Procurade 'e moderare\" fu pubblicato clandestinamente a Sassari nei primi mesi del 1796, e non in Corsica, come era convinzione diffusa fino a qualche tempo fa. Del resto Sassari, espugnata dai rivoltosi il 28 dicembre del 1795, era governata da esponenti della lotta antifeudale e dalla fine di febbraio del 1796 dall\"'alternos\" Giovanni Maria Angioy.\nLa prima traduzione in altra lingua fu quella in inglese di John Warre Tyndale del 1849 (\"Endeavor to moderate...\") inserita nel suo \"The Island of Sardinia\".\nNel giugno 1864 Auguste Boullier nei suoi saggi \"Essai sur le dialecte et les chants populaires de la Sardaigne\", pubblic\u00f2 una traduzione dell'inno in francese (\"Songez \u00e0 mod\u00e9rer...\").\nL'inno, a parte le edizioni clandestine, era stato pubblicato per la prima volta in Sardegna nel 1865 da Giovanni Spano e successivamente da Enrico Costa che, per primo, lo aveva anche tradotto in italiano, in occasione del centenario per l'entrata di Giovanni Maria Angioy a Sassari, fu ristampato in foglio volante con a fianco la traduzione in versi di Sebastiano Satta.\nInfine fu tradotta in tedesco da B. Granzer e B. Sch\u00fctze nel 1979 con il titolo \"Die Tyrannei\".\nRaffa Garzia propose un confronto fra la composizione del Mannu e \"Il Giorno\" di Giuseppe Parini; lo studioso segnal\u00f2 inoltre altre due composizioni su tematiche simili: una di Maria Baule, poetessa di Ploaghe, sul tentativo di invasione francese della Sardegna nel 1793, col titolo \"Anc\u00f2ra semus in gherra\" che fu pubblicato da Giovanni Spano e un altro componimento, sempre riferito ai fatti del 1793, del poeta di Gavoi Michele Carboni (1764-1814) \"Animu, patriottas, a sa gherra!\"\n\"Innu nou contra sos feudat\u00e0rios\" di Francesco Masala.\nNel 1981 il poeta Francesco Masala pubblica una raccolta di poesie (in sardo e in italiano) con il titolo \"Poesias in duas limbas / Poesie bilingui\": fra queste compare \"Innu nou contra sos feudat\u00e0rios (a sa manera de Frantziscu Inn\u00e0ssiu Mannu)\" / \"Nuovo inno contro i feudatari (alla maniera di Francesco Ignazio Mannu)\". Il poeta logudorese riporta alcuni versi del Mannu e, con l'aggiunta di alcuni suoi versi, ripropone tematiche di rivolta contro le nuove oppressioni."}
{"id": "1616057", "revid": "110157", "url": "https://it.wikipedia.org/wiki?curid=1616057", "title": "Mars Society", "text": "La Mars Society \u00e8 un'organizzazione non profit internazionale nata negli Stati Uniti nell'agosto 1998 su iniziativa di Robert Zubrin con lo scopo di promuovere a livello politico l'esplorazione del pianeta Marte, e per sollecitare la comunit\u00e0 scientifica internazionale ad avviare programmi tesi ad acquisire le necessarie conoscenze scientifiche e logistiche per una possibile futura missione sul \"pianeta rosso\".\nStoria.\nMars Society, Inc. \u00e8 stata formalmente fondata nel settembre 1997 ai sensi del Colorado Non-Profit Corporation Act. Nell'agosto 1998 pi\u00f9 di 700 delegati - astronomi, scienziati, ingegneri, astronauti, imprenditori, educatori, studenti e appassionati di spazio - hanno partecipato a un fine settimana di conferenze e presentazioni dei principali sostenitori dell'esplorazione di Marte. Da allora, la Mars Society, guidata dal suo comitato direttivo, \u00e8 cresciuta fino a oltre 5.000 membri e circa 6.000 sostenitori associati in pi\u00f9 di 50 paesi in tutto il mondo. I membri della Mars Society provengono da tutti i ceti sociali e lavorano attivamente per promuovere gli ideali di esplorazione spaziale e le opportunit\u00e0 per esplorare il Pianeta Rosso. Nel 2017 l'enciclopedia Marspedia \u00e8 diventata un progetto ufficiale della Mars Society.\nAttivit\u00e0.\nOltre all'attivit\u00e0 politica la Mars Society sta lavorando su molti progetti. Il pi\u00f9 importante di questi \u00e8 il Mars Arctic Research Station (MARS), il cui progetto \u00e8 stato realizzato dall'architetto Kurt Micheels ed \u00e8 stato poi revisionato dagli scienziati del \"Center for Mars Exploration\" della NASA.\nL'attuale versione prevede una struttura rigida consistente in un cilindro di 8 metri di diametro con due corridoi interni, contenenti con una zona plancia di 2,5 metri, e un soppalco per creare un altro ponte come utile zona di soggiorno. Il modulo MARS fornir\u00e0 alloggio per 6 scienziati e conterr\u00e0 anche un laboratorio completo per supportare ricerche esobiologiche e altre investigazioni geologiche nell'ambiente dell'Isola di Devon che presenta notevoli analogie con Marte.\nLa Mars Society ha diverse delegazioni sparse in tutto il mondo."}
{"id": "1616064", "revid": "124123", "url": "https://it.wikipedia.org/wiki?curid=1616064", "title": "Nati nel 15", "text": ""}
{"id": "1616065", "revid": "1446238", "url": "https://it.wikipedia.org/wiki?curid=1616065", "title": "Prefettura di Rabat", "text": "La prefettura di Rabat \u00e8 una delle prefetture del Marocco, parte della Regione di Rabat-Sal\u00e9-Kenitra.\nGeografia antropica.\nSuddivisioni amministrative.\nLa prefettura di Rabat conta 5 quartieri (\"arrondissement\") di Rabat e 1 municipalit\u00e0:"}
{"id": "1616070", "revid": "1272592", "url": "https://it.wikipedia.org/wiki?curid=1616070", "title": "Blu di Persia", "text": "Blu di Persia \u00e8 la tonalit\u00e0 di blu mostrata nella paletta a destra in alto.\nIl primo utilizzo che si ricordi del termine per indicare tale colore risale al 1669.\nIndaco di Persia.\nIndaco di Persia (o Blu di Persia scuro) \u00e8 la tonalit\u00e0 di colore mostrata nella paletta a destra al centro.\nIl primo utilizzo che si ricordi del termine per indicare tale colore risale al 1912.\nBlu di Persia medio.\nBlu di Persia medio \u00e8 la tonalit\u00e0 di colore mostrata nella paletta a destra in basso.\nIl primo utilizzo che si ricordi del termine per indicare tale colore risale al 1955.\nCuriosit\u00e0.\n\"Blu di Persia\" \u00e8 il nome di un sale i cui granuli presentano la colorazione Blu di Persia in seguito alla presenza di silvinite."}
{"id": "1616071", "revid": "125722575", "url": "https://it.wikipedia.org/wiki?curid=1616071", "title": "Tenores di Neoneli", "text": "Il Coro a Tenores - Cultura Popolare di Neoneli \u00e8 un gruppo di canto a tenore di Neoneli nato nel settembre del 1976 per iniziativa di Tonino Cau, unico rimasto tra i fondatori, che guida ancora oggi il quartetto.\nIl 06 luglio 2019 sono stati premiati con il Grand Prix Corallo Citt\u00e0 di Alghero."}
{"id": "1616078", "revid": "1305772", "url": "https://it.wikipedia.org/wiki?curid=1616078", "title": "Giuseppe Girotti", "text": "Biografia.\nNasce ad Alba il 19 luglio 1905 da umile famiglia. A tredici anni entra nel seminario domenicano di Chieri e, dopo aver pronunciato la professione religiosa nel 1923 a La Quercia, viene ordinato sacerdote il 3 agosto 1930 a Chieri. Brillante negli studi, l'anno successivo si laurea in teologia a Torino e si specializza nell'interpretazione delle Sacre Scritture presso l'Angelicum a Roma e all'\u00c9cole biblique di Gerusalemme, dov'\u00e8 allievo di padre Marie-Joseph Lagrange e da cui esce nel 1934 con il titolo accademico di \"prolita in Sacra Scrittura\".\nComincia cos\u00ec una carriera come appassionato biblista e teologo, pubblicando commentari sui Libri Sapienziali (1938) e sul profeta Isaia (1942), apprezzati ed encomiati anche dalla Santa Sede sia per la profondit\u00e0 delle riflessioni sia per la chiarezza e l'intensit\u00e0 dell'esposizione. Aspetti che ne caratterizzano anche l'insegnamento presso il Seminario teologico domenicano di Torino di Santa Maria delle Rose. Nello stesso tempo \u00e8 impegnato in varie opere caritative, specialmente presso l'Ospizio dei \"poveri vecchi\". La sua personalit\u00e0 indipendente, anticonformista e spesso ironica, per\u00f2, lo pone sia in contrasto con le autorit\u00e0 fasciste sia in sospetto di modernismo presso i suoi superiori per i quali, in quel difficile periodo storico, solo una disciplina ferrea avrebbe garantito la salvaguardia dell'ordine. In ogni caso, nel 1939, le accuse contro di lui portano come conseguenza la sospensione delle sue lezioni al seminario domenicano e il suo allontanamento fisico con il trasferimento nel convento di San Domenico e l'insegnamento al Collegio dei Missionari della Consolata.\nDopo l'8 settembre 1943, con l'occupazione tedesca e la nascita della Repubblica Sociale Italiana, Girotti, all'insaputa dei suoi superiori, diventa il centro di una vasta rete di sostegno a favore dei partigiani e soprattutto degli ebrei, verso i quali nutre un'affinit\u00e0 culturale maturata negli anni del suo soggiorno a Gerusalemme e successivamente sviluppata con gli studi biblici. \u00c8 in questo senso che vanno intese le sue espressioni \"portatori della Parola di Dio\" e \"fratelli maggiori\" riferite agli ebrei, per molti dei quali, in quel momento di persecuzione e sofferenza, si impegna a trovare nascondigli sicuri e documenti di identit\u00e0 falsi.\nPer questa sua attivit\u00e0 contraria alle leggi fasciste e naziste viene arrestato - tradito dall'inganno di una spia che, fingendosi un partigiano ferito, si fa trasportare in una villa di Cavoretto dov'\u00e8 nascosto il professore ebreo Giuseppe Diena - il 29 agosto 1944 \u00e8 imprigionato a Torino nel carcere Le Nuove. Nonostante gli sforzi del suo priore per farlo liberare, viene trasferito dapprima a Milano nel carcere di San Vittore, quindi nel lager di Gries a Bolzano e infine, il 5 ottobre 1944, a Dachau. Secondo la testimonianza di don Angelo Dalmasso, altro sacerdote che con lui ha condiviso la detenzione nel campo di sterminio bavarese, Girotti vi si distingue per la sua generosit\u00e0 nei confronti degli altri internati, per il suo atteggiamento di apertura e come \"portatore della Parola di Dio\". Rinchiuso nella baracca 26, in cui sono ammassati un migliaio di ecclesiastici contro i 180 previsti, si ammala ed \u00e8 ricoverato in infermeria. Qui il giorno di Pasqua (1\u00ba aprile) 1945, non ancora quarantenne, muore, forse \"aiutato\" con un'iniezione di benzina com'era abitudine nel campo; \u00absulla sua cuccetta i suoi compagni scrissero: Qui dormiva San Giuseppe Girotti\u00bb.\nNel 1988 \u00e8 cominciato presso la curia di Torino il processo di canonizzazione e il 27 marzo 2013 papa Francesco ne ha autorizzato il decreto di beatificazione, avvenuta nel duomo di Alba il 26 aprile 2014.\nRiconoscimenti.\nIl 14 febbraio 1995, a cinquant'anni dalla morte, ha ricevuto la medaglia alla memoria come giusto tra le nazioni quale riconoscimento da parte dello Stato di Israele per quanti si sono adoperati per la salvezza degli ebrei durante l'Olocausto.\nIl suo nome \u00e8 iscritto nell'albo ufficiale e un albero \u00e8 piantato in suo onore nel viale dei giusti a Yad Vashem, a Gerusalemme.\nAnche Alba, sua citt\u00e0 natale dove gi\u00e0 esiste una via a lui intitolata e un'associazione che porta il suo nome, ha dedicato a padre Giuseppe Girotti la sala \"Giusti fra le nazioni\", nel Centro culturale San Giuseppe."}
{"id": "1616080", "revid": "80598", "url": "https://it.wikipedia.org/wiki?curid=1616080", "title": "Domenico Savino", "text": "Biografia.\nNato a Taranto nel 1882 da Cataldo (1857 - 1946) e Adele Foresio.\nSavino frequent\u00f2 il Regio Conservatorio di musica a Napoli, dove studi\u00f2 ed impar\u00f2 composizione, pianoforte e direzione d'orchestra, ci\u00f2 per cui in seguito divenne famoso lavorando per Path\u00e9, Kapp ed RCA.\nNel 1910 emigr\u00f2 negli Stati Uniti, imbarcandosi a Napoli sulla \"Duca degli Abruzzi\" per giungere a New York il 7 di novembre di quell'anno.\nSavino aiut\u00f2 Rodolfo Valentino all'inizio della sua carriera, introducendolo negli ambienti giusti della societ\u00e0 americana e favorendo la sua trasformazione in una famosa stella del cinema muto. Al momento del suo arrivo negli USA gli don\u00f2 un frac che gli permise di presentarsi a innumerevoli audizioni e provini per il teatro ed il cinema.\nIn tempi diversi, Savino diresse la CBS Symphony, divenne poi uno dei \"Big Three\", i soci principali dell'etichetta Robbins Music. Molti dei pezzi pi\u00f9 popolari composti da Savino sono ancor oggi pubblicati sotto lo pseudonimo \"D. Onivas\", che \u00e8 semplicemente l'iniziale del nome unita al suo cognome scritto al contrario. Savino \u00e8 accreditato per oltre 2500 composizioni, tutte pubblicate e, per la maggior parte, di natura classica o semi-classica, ma anche jazz. Egli cur\u00f2 anche l'adattamento del movimento \"Clair de lune\" dalla \"Suite bergamasque\" di Claude Debussy. Savino, inoltre, lavor\u00f2 per molti dei pi\u00f9 famosi nomi dell'industria musicale e cinematografica fra gli anni '20 e '40, componendo e arrangiando numerose canzoni e musica da film.\nSavino, negli ultimi anni, registr\u00f2 soprattutto con l'Orchestra Sinfonica di Rome in Georgia per la \"Thomas J. Valentino Inc.\", impegnata a creare una biblioteca musicale a New York.\nVita privata.\nProfondamente attaccato all'Italia e a Taranto, sua citt\u00e0 natale, ne faceva ritorno almeno una volta all'anno soggiornando presso la sua villa a Talsano, quartiere periferico della citt\u00e0. \nDurante la sua vita Savino spos\u00f2 la cantante ungherese Margherita Hoffman, moglie a cui sono dedicati molti dei brani da lui composti. Non ebbero figli.\nComposizioni.\nLa catalogazione e la conservazione di tutte le opere del M\u00b0 Domenico Savino \u00e8 tutt'oggi oggetto di studio e ricerca di Sara Lacarbonara e Giovanni Marinotti, musicisti di fama nazionale e direttori artistici presso l'Accademia Musicale Arthemis con sede a Taranto e San Marzano di San Giuseppe."}
{"id": "1616096", "revid": "124926178", "url": "https://it.wikipedia.org/wiki?curid=1616096", "title": "William Bowman", "text": ""}
{"id": "1616098", "revid": "599013", "url": "https://it.wikipedia.org/wiki?curid=1616098", "title": "Arquette", "text": ""}
{"id": "1616101", "revid": "481349", "url": "https://it.wikipedia.org/wiki?curid=1616101", "title": "Arena di Pola", "text": "Larena di Pola (in croato: \"Pulska Arena\"), chiamato anche anfiteatro di Pola, \u00e8 per grandezza il sesto nel suo genere. Il suo nome deriva dal latino \"\u0103r\u0113na\", che indica la sabbia che ricopriva le platee degli anfiteatri romani. Tra i polesi, il monumento emblema della citt\u00e0, dal grandissimo valore simbolico ed affettivo, \u00e8 chiamato solitamente \"Rena\", dal dialetto istroveneto.\nStoria.\nL'anfiteatro venne costruito tra il 2 a.C. ed il 14 d.C. sotto l'imperatore Augusto, prelevando il materiale dalle note cave di pietra situate alla periferia della citt\u00e0 ed ancora oggi esistenti. In seguito, l'imperatore Vespasiano, che aveva commissionato il Colosseo a Roma, lo fece ampliare (secondo la leggenda, egli voleva rendere omaggio a Cenis, liberta di origine istriana nativa di Pola, gi\u00e0 segretaria di Antonia - figlia minore di Marco Antonio triumviro - e sua amante, che l'imperatore tenne in conto di moglie per un trentennio, prima e dopo la morte della moglie).\nCome il Colosseo, veniva utilizzato prevalentemente per combattimenti di gladiatori o per naumachie. Si presume che sia rimasto intatto, seppure in uno stato di sempre maggiore trascuratezza ed abbandono, fino al XV secolo. In seguito sarebbe stato saltuariamente utilizzato come cava di pietra per alcune costruzioni della Repubblica di Venezia, oltrech\u00e9 degli abitanti locali. Sal\u00ec infatti all'onore delle cronache nel 1583 quando al Senato veneziano, versando Pola in uno stato di sempre maggior decadenza e desolazione, si propose di smontare l'Arena pezzo per pezzo e di ricostruirla a Venezia. A sventare tal proposito fu soprattutto l'azione del senatore veneziano Gabriele Emo e per questo suo impegno, nell'anno successivo la citt\u00e0 di Pola pose su una torre dell'Arena, lato mare, una lapide a perenne memoria e gratitudine.\nFu oggetto di ampio restauro durante l'epoca napoleonica.\nViene utilizzato tutt'oggi, similmente all'Arena di Verona: \u00e8 un ambito centro di teatro e musica e nel 1993 ha ospitato il festival di Pola e gli Histria festivals, oltre a una puntata di \"Giochi senza frontiere\" nel 1981. Ogni estate \u00e8 il palco privilegiato del \"Pola Film Festival\". Personaggi di fama mondiale come Sting, Julio Iglesias, Anastacia, Luciano Pavarotti, Grace Jones, Norah Jones, Alanis Morissette, David Gilmour si sono esibiti in questa arena.\nAttualmente, \u00e8 in grado di ospitare cinquemila spettatori.\nDescrizione.\nL'anfiteatro, in pietra calcarea bianca, \u00e8 articolato in tre ordini grazie alla sovrapposizione di due serie di archi; una parete alleggerita da aperture quadrangolari corona l'edificio formando il terzo ordine.\nDopo l'ampliamento di Vespasiano, l'ovale della pianta raggiunse le dimensioni di 132,5\u00a0m x 105. Visto dal litorale, ha un'altezza di 32,5\u00a0m, ma dato che la costruzione si erge su un pendio, il lato opposto al mare (ad est) \u00e8 di altezza notevolmente ridotta: presenta solo il secondo ordine, di 72 arcate. Sempre a causa della pendenza del terreno, dalla parte del litorale gli ordini si appoggiano su un massiccio basamento.\nDegli avancorpi distribuiti sulla circonferenza danno ritmo alla costruzione.\nIn origine la cavea, divisa in due meniani, comprendeva quaranta gradini per ospitare fino a 23.000 spettatori."}
{"id": "1616103", "revid": "729019", "url": "https://it.wikipedia.org/wiki?curid=1616103", "title": "Battaglia di Mahiwa", "text": "La battaglia di Mahiwa fu l'ultima grande battaglia combattuta nell'ambito della campagna in Africa Orientale durante la prima guerra mondiale. Ebbe luogo tra il 17 ed il 18 ottobre 1917, e si risolse in una vittoria tedesca.\nAntefatto.\nAlla fine di settembre 1917, il comandante delle truppe tedesche, generale Paul Emil von Lettow-Vorbeck, si stava ritirando con le sue truppe a sud-est di Nyangao, localit\u00e0 dove alcune settimane prima si erano svolti dei combattimenti. L'ufficiale tedesco si stava dirigendo in direzione della localit\u00e0 di Mahiwa, per cercare di mettere in salvo la maggior parte delle sue forze. Nel tentativo di impedire la ritirata del contingente tedesco, forte di circa 3.000 uomini, il 24 settembre il generale inglese Gordon Beves ordin\u00f2 alla brigata anglo-nigeriana di inseguire le truppe nemiche. La colonna inglese, comandata dal brigadier generale Henry de Courcy O'Grady e dal colonnello Harry Christofer Tytler, forte di 5.000 soldati, si mise in marcia.\nLa battaglia.\nL'inseguimento di Beves termin\u00f2 il 17 ottobre. La colonna anglo-nigeriana attacc\u00f2 i tedeschi sulla destra. Lo scontro fu piuttosto duro, e prosegu\u00ec anche durante la notte. Il giorno 18, i combattimenti si intensificarono. Inizialmente, sembr\u00f2 che l'azione inglese potesse avere successo, ma le truppe alleate furono successivamente respinte da una serie di contrattacchi. Lettow-Vorbeck aveva fortificato una cresta montuosa, e vi aveva schierato a difesa circa 1.500 uomini, con due cannoni da campo. La brigata anglo-nigeriana effettu\u00f2 due assalti, fino a quando, per le perdite elevate, Beves ordin\u00f2 ad O'Grady di interrompere l'azione. Gli inglesi persero 2.348 uomini, di cui 528 nigeriani, oltre ad ulteriori 350 portatori. Le perdite tedesche ammontarono a poco pi\u00f9 di 500 soldati.\nEpilogo.\nLettow-Vorbeck dichiar\u00f2 di aver riportato una splendida vittoria. Tuttavia, nonostante questo, il comandante tedesco ritenne che le sue truppe fossero troppo inferiori di numero per sostenere nuovi scontri, e quindi abbandon\u00f2 il campo di battaglia, continuando la ritirata."}
{"id": "1616106", "revid": "1573940", "url": "https://it.wikipedia.org/wiki?curid=1616106", "title": "Caryophyllia", "text": "Caryophyllia \u00e8 un genere di madrepore della famiglia Caryophylliidae.\nTassonomia.\nComprende le seguenti specie:"}
{"id": "1616112", "revid": "94902", "url": "https://it.wikipedia.org/wiki?curid=1616112", "title": "Diretto (pugilato)", "text": ""}
{"id": "1616118", "revid": "287204", "url": "https://it.wikipedia.org/wiki?curid=1616118", "title": "Valcuvia", "text": "La Valcuvia \u00e8 una valle situata a nord della provincia di Varese.\nGeografia.\n\u00c8 caratterizzata da aree prettamente montane che si estendono, all'interno delle Prealpi varesine, tra il Monte Nudo (1235\u00a0m) ed il Monte Campo dei Fiori (1226\u00a0m), aprendosi sul Lago Maggiore, e da un orientamento prevalentemente est-ovest. Una parte della valle \u00e8 attraversata dal torrente Boesio che sfocia nel lago in localit\u00e0 Laveno.\nClima.\nLa Valcuvia \u00e8 caratterizzata da un clima prealpino, comunemente noto a livello regionale come mesoclima insubrico. Tuttavia la valle presenta alcune particolarit\u00e0 climatiche, soprattutto durante i mesi invernali. Di norma, durante l'inverno, il clima \u00e8 pi\u00f9 rigido a partire da Brinzio, passando per Castello Cabiaglio, Orino, Azzio, Cuvio, Cuveglio, Casalzuigno e Rancio Valcuvia questo per il fatto che i luoghi citati si trovano ai piedi del versante nord del monte Campo dei Fiori - ad eccezione di Casalzuigno, ai piedi del Monte Nudo - e quindi pi\u00f9 soggetti all'influenza della montagna e ai rimescolamenti di masse d'aria annessi, risultando pi\u00f9 protetti dallo sbocco a sud-sud-ovest della valle nella zona di Caldana-Cocquio Trevisago a nord e di Gemonio a Sud. A partire da queste ultime localit\u00e0 citate, infatti, il clima si addolcisce.\nUn esempio possono essere le nevicate durante i mesi invernali: gli accumuli nivometrici sono pi\u00f9 consistenti nei paesi ai piedi del Campo dei Fiori, rispetto agli accumuli di quei paesi che si discostano dai monti verso la direttrice sud-sud-ovest. Palese \u00e8 stata la nevicata del 28-29 gennaio 2012: Castello Cabiaglio, Orino, Azzio, Cuvio, Cuveglio, Casalzuigno, Rancio Valcuvia, ad esempio, hanno fatto registrare accumuli nivometrici di 60-64 cm a fine evento; da Gemonio, Cocquio-Trevisago e proseguendo verso sud nella zona dei laghi, si sono registrati accumuli di 10-20 cm, il tutto in una distanza di 6-7 chilometri. Tutto sommato, la vicinanza di laghi e Prealpi ne fa una zona caratterizzata, spesso e volentieri, da un microclima imprevedibile.\nStoria.\nIl suo nome deriva dal villaggio storicamente pi\u00f9 importante che era Cuvio, capoluogo del Feudo dove risiedevano le autorit\u00e0 civili: il Feudatario appunto e il Pretore, ed era sede di Pieve e di Distretto. Alcuni vogliono farlo derivare dal latino \"vallis cum via\", \"Valle con via\", in quanto probabilmente \u00e8 stata fin dai tempi degli antichi romani un luogo di passaggio. Se cos\u00ec fosse sarebbe un'eccezione unica perch\u00e9 altre valli avevano la stessa caratteristica senza che nessuna ha preso il nome dalla rispettiva generica strada. Altro luogo particolare \u00e8 Arcumeggia (frazione di Casalzuigno), il cui nome deriva dal latino \"\"arx (rocca)\" e \"media (di mezzo)\"\", in quanto si trova a met\u00e0 strada tra due valli e fu sede di una fortezza, ora non pi\u00f9 esistente. Nel 1447 venne infeudata alla famiglia dei marchesi Moriggia in quanto facente parte del feudo della Valtravaglia.\nComunit\u00e0 Montana della Valcuvia.\nI 20 comuni della Valcuvia sono riuniti nella Comunit\u00e0 Montana Valli del Verbano."}
{"id": "1616122", "revid": "1446238", "url": "https://it.wikipedia.org/wiki?curid=1616122", "title": "Prefettura di Sal\u00e9", "text": "La prefettura di Sal\u00e9 \u00e8 una delle prefetture del Marocco, parte della Regione di Rabat-Sal\u00e9-Kenitra.\nGeografia antropica.\nSuddivisioni amministrative.\nLa prefettura di Sal\u00e9 conta 6 quartieri (\"arrondissement\") di Sal\u00e9 e 2 comuni:"}
{"id": "1616123", "revid": "767487", "url": "https://it.wikipedia.org/wiki?curid=1616123", "title": "Pietre, miracoli e petrolio", "text": "Pietre, miracoli e petrolio \u00e8 un documentario di Gianfranco Pannone del 2004, prodotto dalla Ready Made in associazione con Rai 3, Rtsi, Regione Basilicata, e in associazione con Cem - Cinema&amp;Media.\nTrama.\nIn Basilicata viene scoperto un giacimento petrolifero tra i pi\u00f9 grandi del mondo, in una delle zone pi\u00f9 povere e pi\u00f9 incontaminate della regione, proprio all'interno di un parco naturale: il paradiso verde della Val d'Agri. La piccola comunit\u00e0 locale si trova a dover affrontare gli impianti di perforazione e gli oleodotti dell'industria estrattiva. Da sempre abituati a convivere in simbiosi con l'ambiente, ma divisi tra tentazioni di benessere immediato e distruzione irreversibile del territorio, gli abitanti si confrontano e lottano con uno dei pi\u00f9 attuali problemi ambientali.\nDistribuzione.\nSelezionato al concorso documentari del Torino Film Festival e al Filmmaker Festival nel 2004."}
{"id": "1616124", "revid": "86343", "url": "https://it.wikipedia.org/wiki?curid=1616124", "title": "Prefettura di Sal\u00e9-Medina", "text": ""}
{"id": "1616127", "revid": "1543377", "url": "https://it.wikipedia.org/wiki?curid=1616127", "title": "Dennis Oppenheim", "text": "Biografia.\n\u00c8 un artista concettuale noto per la sua attivit\u00e0 nel campo della performance art, della Land Art e della video art.\nNel 1966 si trasferisce a New York dove realizza la sua prima mostra personale. Intorno agli anni ottanta Oppenheim si dedica soprattutto alla realizzazione di grandi installazioni spesso in spazi pubblici.\nNel 1997 ha partecipato alla Biennale di Venezia ()\n\u00c8 scomparso nel 2011 all'et\u00e0 di 72 anni."}
{"id": "1616133", "revid": "1446238", "url": "https://it.wikipedia.org/wiki?curid=1616133", "title": "Prefettura di Skhirate-T\u00e9mara", "text": "La prefettura di Skhirate-T\u00e9mara \u00e8 una delle prefetture del Marocco, parte della regione di Rabat-Sal\u00e9-Kenitra.\nGeografia antropica.\nSuddivisioni amministrative.\nLa prefettura di Skhirat-T\u00e9mara conta 4 municipalit\u00e0 e 6 comuni:"}
{"id": "1616134", "revid": "94647", "url": "https://it.wikipedia.org/wiki?curid=1616134", "title": "Anfiteatro di Pola", "text": ""}
{"id": "1616139", "revid": "767487", "url": "https://it.wikipedia.org/wiki?curid=1616139", "title": "Maladjusted (Morrissey)", "text": "Maladjusted \u00e8 il sesto album in studio del cantante inglese Morrissey.\nPubblicato l'11 agosto del 1997 dalla Island Records, nonostante recensioni generalmente positive l'album non fu un gran successo commerciale, raggiungendo l'ottavo posto nella Official Albums Chart.\nRealizzazione.\n\"Maladjusted\" fu il tentativo di Morrissey, dopo la deviazione prog-rock di Southpaw Grammar, di integrare il modello di \"torch songs\", sperimentate con Vauxhall and I, con la matrice pi\u00f9 indie rock della sua carriera precedente, sforzi in gran parte riusciti grazie a brani come Alma Matters, \"Trouble Loves Me\", \"Ammunition\" o Roy's Keen.\n\"Il processo utilizzato in questo disco \u00e8 stato molto, molto spartano. Sono sempre state pi\u00f9 importanti, per me, le melodie vocali, ancor pi\u00f9 che il contenuto delle liriche. Questa \u00e8 davvero la chiave di sopravvivenza per le canzoni.\" (Morrissey intervistato dal Melody Maker, 1997)\nAlma Matters fu il primo dei tre singoli estratti dall'album, pubblicato il 21 luglio del 1997 e ben accolto da pubblico e critica raggiunse la posizione numero 16 della Official Singles Chart. Gli altri due singoli furono Roy's Keen e Satan Rejected My Soul.\nLa copertina ritrae Morrissey fotografato da Rankin. Sulla parte interna \u00e8 stampata la scritta \"John Bindon 1943-1993\", un tributo alla figura dell'attore britannico.\nRistampa.\nNel 2009, la Island Records, ha pubblicato (su etichetta Polydor) una versione rimasterizzata dell'album, con una nuova copertina e includendo alcune rare b-sides, pi\u00f9 la prima versione britannica di \"Sorrow Will Come in the End\".\nLa foto della nuova copertina \u00e8 stata scattata da Pat Pope e ritrae Morrissey di fronte all\"'Alone in London Hostel\" a Kings Cross. Nelle note, Morrissey scrive: \"Come se la vita non mi avesse testato a sufficienza, ho trovato l'etichetta discografica titubante o assente sulla versione originale di \"Maladjusted\". Ne segu\u00ec il momento peggiore della mia vita, e sarebbe stata una gentilezza uccidermi. E alcuni cercarono di farlo.\"\nPolemiche.\nUna serie polemiche seguirono l'uscita dell'album su quella che avrebbe dovuto essere la penultima traccia, intitolata \"Sorrow Will Come in the End\" e riferita alla controversia che, a met\u00e0 degli anni Novanta, Mike Joyce intraprese con gli ex sodali per non aver ricevuto le giuste \"royalties\" per il suo contributo alla band. Il giudice, che emise un verdetto a suo favore, costrinse Morrissey e Johnny Marr, autori di tutte le canzoni della band, a sborsare la bellezza di un milione di pound.\nLa \"vendetta\" di Morrissey prese la forma di una lirica che, in sostanza, unisce una sorta di costernazione (\"Legalized theft / Leaves me bereft / I get it straight in the neck\") a un minaccioso messaggio verso Joyce e i suoi rappresentanti legali (\"Lawyer... liar / You pleaded and squealed / And you think you've won / But Sorrow will come / To you in the end\"). La Island Records decise quindi di escludere il brano dalle versioni inglesi dell'album per paura di denunce per diffamazione. Joyce, da parte sua, dichiar\u00f2 \"L'ho trovata appena divertente. Se l'avesse scritta Lemmy, potrei esserne interessato.\"\nTracce.\n(*) Non inclusa nell'edizione britannica del cd."}
{"id": "1616151", "revid": "767487", "url": "https://it.wikipedia.org/wiki?curid=1616151", "title": "Toccata e fuga in Fa maggiore", "text": "La toccata e fuga in fa maggiore BWV 540 \u00e8 una composizione per organo di Johann Sebastian Bach.\nToccata.\nLa composizione, il pi\u00f9 vasto brano (di 438 battute) che Bach abbia mai fatto seguire da una fuga, si apre con un lungo canone a due voci a distanza di una battuta sostenuto da un pedale di tonica a cui segue un virtuosistico assolo di pedale che conclude nella tonalit\u00e0 della dominante di do maggiore.\nRiprende di nuovo il canone di apertura nella nuova tonalit\u00e0, seguito da un secondo assolo di pedale, al termine del quale il brano sviluppa in forma pi\u00f9 elaborata il materiale tematico esposto fino a quel momento.\nTale sviluppo si basa principalmente su figurazioni arpeggiate eseguite alternativamente dal manuale e dal pedale, accompagnate questa volta da evoluzioni armoniche e modulazioni per l'epoca assai ardite.\nQuesta toccata intreccia cos\u00ec i diversi stili ed influssi della formazione bachiana: l'esordio infatti \u00e8 nello stile delle toccate di Johann Pachelbel, mentre gli assoli di pedale e le vivaci figurazioni ad esso sono affidate sono tratte dall'arte di Dietrich Buxtehude.\nFuga.\nLa fuga \u00e8 basata su due soggetti e si suddivide in tre sezioni. Nella prima sezione il primo soggetto di carattere vocale \u00e8 esposto ed elaborato; nella seconda sezione \u00e8 introdotto un secondo soggetto, maggiormente ritmato e di carattere strumentale. Nell'ultima sezione infine i due soggetti sono combinati nelle loro possibili permutazioni contrappuntistiche.\nDatazione.\nQuesta composizione presenta alcune peculiarit\u00e0, che rendono difficoltosa la sua esatta datazione.\nLa compiutezza, la pacatezza e la maestosit\u00e0 della fuga potrebbero far pensare ai primi anni di Bach a Lipsia. La struttura della toccata, nella qual permangono elementi di discontinuit\u00e0, come gli assoli di pedale, invece, parrebbe collocare il brano negli ultimi anni di Weimar.\nLa presenza di note particolarmente acute al pedale, infine, suggeriscono che la toccata sia una delle poche opere organistiche composte da Bach a C\u00f6then (paese nel quale erano presenti due organi con un'eccezionale estensione della pedaliera, caratteristica, questa, piuttosto rara altrove nel diciottesimo secolo).\nNon \u00e8, infine, da escludere che i due brani siano stati composti in tempi differenti e riuniti in un secondo momento (vi sono diversi esempi di questo tipo nella produzione bachiana: si pensi ai preludi e fughe in la minore BWV 543 e in sol minore BWV 542); addirittura si pensa che l'Aria in fa maggiore BWV 587, trascritta da Bach da una raccolta di Fran\u00e7ois Couperin, avrebbe potuto fungere da movimento \"Largo\" in una versione tripartita, forse eseguita dallo stesso compositore di Lipsia nel 1713.\nCuriosit\u00e0.\nIl gruppo progressive rock Emerson, Lake &amp; Palmer, la inser\u00ec nel loro brano \"The Only Way (Hymn)\", dall'album \"Tarkus\"."}
{"id": "1616152", "revid": "767487", "url": "https://it.wikipedia.org/wiki?curid=1616152", "title": "Skhirat", "text": "Skhirat (; in berbero: \u2d59\u2d45\u2d49\u2d55\u2d30\u2d5c) \u00e8 una citt\u00e0 del Marocco, capoluogo della prefettura di Skhirat-T\u00e9mara, nella regione di Rabat-Sal\u00e9-Kenitra.\nLa citt\u00e0 \u00e8 anche conosciuta come Skhirate, a\u015f-\u015ea\u1e96\u012br\u0101t, Sahirat e Sakhirat.\nA Skhirat ha sede un centro di conferenze internazionali, Centre International de Conf\u00e9rences Mohamed VI, dove si tengono diversi incontri e summit regionali e internazionali.\nA Skhirat il 17 dicembre 2015 \u00e8 stato firmato l'accordo per la creazione di un \u201cgoverno di accordo nazionale\u201d, sotto l'egida dell'ONU.\nSiglato da 90 deputati di Tobruk e da 27 deputati di Tripoli (con delega di altri 42), presenti il ministro degli esteri Paolo Gentiloni e quello spagnolo, assieme a quelli di Marocco, Qatar, Tunisia e Turchia.\nUn passo avanti sulla strada della difficilissima pacificazione della Libia, rimasto inattuato (dibattuto tra chi lo considerava scaduto e chi, all'ONU e a livello internazionale, ancora valido) ma sul quale si sono basati accordi successivi."}
{"id": "1616153", "revid": "298055", "url": "https://it.wikipedia.org/wiki?curid=1616153", "title": "Paperino &quot;conducente&quot; di tronchi", "text": "Paperino \"conducente\" di tronchi (\"Log Jockey\") \u00e8 una storia a fumetti della Disney realizzata da Carl Barks nel 1962, pubblicata negli USA sul n. 267 di \"Walt Disney's Comics and Stories\" lo stesso anno; in Italia venne pubblicata per la prima volta nel 1963 sul n. 375 di \"Topolino\".\nTrama.\nL'avventura fa parte del ciclo di brevi storie di Barks denominate \"ten pages\", poich\u00e9 il loro svolgimento aveva la durata di 10 pagine.\nNella storia fa la sua prima apparizione il personaggio di Chiarafonte, cugino di Paperino. \u00c8 proprio a Chiarafonte, volenteroso taglialegna, che Paperino e i suoi nipoti offrono il loro aiuto per tenere testa a Black Pierre, un suo rivale simile a Gambadilegno, che lo ha ferito ad un piede."}
{"id": "1616155", "revid": "767487", "url": "https://it.wikipedia.org/wiki?curid=1616155", "title": "Ain El Aouda", "text": "Ain El Aouda \u00e8 una citt\u00e0 del Marocco, nella Prefettura di Skhirat-T\u00e9mara nella regione di Rabat-Sal\u00e9-Kenitra.\nLa citt\u00e0 \u00e8 anche conosciuta come Ayn al-\u02bfAwdah."}
{"id": "1616160", "revid": "1543377", "url": "https://it.wikipedia.org/wiki?curid=1616160", "title": "Calce sodata", "text": "La calce sodata \u00e8 una mistura di componenti chimici, usata in forma granulare per apparati respiratori a circuito chiuso,\ncome apparati di anestesia generale, subacquea, rebreathers e camere iperbariche, per rimuovere l'anidride carbonica dall'aria respirata\nper prevenire la ritenzione e l'avvelenamento da CO2.\nComponenti chimici.\nI componenti principali della calce sodata sono:"}
{"id": "1616166", "revid": "1603714", "url": "https://it.wikipedia.org/wiki?curid=1616166", "title": "Domenico Pellegrini", "text": "Biografia.\nNon esistono relazioni di parentela con Giovanni Antonio Pellegrini, altro pittore veneto \"viaggiante\". Domenico Pellegrini comp\u00ec i suoi primi studi all'Accademia di Venezia, allievo di Ludovico Gallina, e quindi a Roma, presso la bottega di Domenico Corvi. Nel 1792 part\u00ec per Londra, dove si mise a frequentare la Royal Academy of Arts, incoraggiato dall'amico e mentore Francesco Bartolozzi, cui dedic\u00f2 un ritratto.\nVisse per lungo tempo nella capitale inglese dove lavor\u00f2 ed espose fino al 1812, quando si trasfer\u00ec a Lisbona, sempre su consiglio del Bartolozzi, che gi\u00e0 vi risiedeva.\nDopo qualche tempo torn\u00f2 in Italia, dove oper\u00f2 soprattutto a Roma e Milano.\nFra le sue opere principali si ricordano quelle realizzate nell'ambito del ciclo dei cosiddetti quadroni di San Carlo, cui contribuirono anche altri artisti e che ancor oggi vengono esposti in pubblico annualmente all'interno del Duomo di Milano fra novembre e dicembre, durante le celebrazioni in onore di San Carlo Borromeo.\nA Lisbona ha fatto il ritratto del Barone di Quintela, uno dei fondatori del Teatro Reale di San Carlos - Opera di Lisbona. Questo ritratto \u00e8 di propriet\u00e0 del teatro."}
{"id": "1616173", "revid": "125493495", "url": "https://it.wikipedia.org/wiki?curid=1616173", "title": "Giampiero Vitali", "text": "\u00c8 scomparso nel 2001, a 60 anni, a causa di un male incurabile.\nComplessivamente, da calciatore, ha totalizzato 81 presenze e 2 reti in Serie A con le maglie di Lazio, Fiorentina e Brescia, 124 presenze e 9 reti in Serie B con , e Massese, 255 presenze e 25 reti in Serie C con le maglie di Fanfulla e Massese. Con i bianconeri toscani ha ottenuto una promozione dalla Serie C alla Serie B, stabilendo ancora oggi il primato di partite disputate in campionato con 245 presenze.\nCessata l'attivit\u00e0 agonistica ha avuto una ventennale esperienza da allenatore (all'attivo ben 13 campionati di Serie B), guidando fra l'altro per due stagioni il prima dell'avvento di Nevio Scala e il Palermo in due riprese. Ha ottenuto un'ammissione al nuovo campionato di Serie C1 con l'Empoli (stagione 1977-1978), una promozione dalla C1 alla B nel 1982-1983 sempre alla guida dell'Empoli ed ha chiuso la carriera alla Carrarese, all'epoca in Serie C1, nel 1997-1998, quando ingaggiato come Direttore Tecnico, la dirigenza gli chiese di tornare ad allenare (con la squadra relegata all'ultimo posto in classifica), riuscendo nell'impresa di salvare i toscani.\nIn totale, da allenatore professionista, ha diretto 539 partite in campionato, di cui 317 in Serie B, 154 in Serie C1 e 68 in Serie C2.\nDal 2001, anno della sua scomparsa, viene organizzato annualmente in Toscana un evento sportivo in memoria, che richiama grandi personaggi del mondo dello sport.\nNel 2020 gli viene intitolato lo Stadio degli Oliveti di Massa.\nCarriera.\nGiocatore.\nDifensore di ottime doti, dal sinistro potente e preciso, nasce calcisticamente nel S.S.D. Ausonia di Milano per poi passare, giovanissimo, al Fanfulla in Serie C.\nCon la squadra di Lodi si affaccia al calcio professionistico disputando tre campionati (dal 1959 al 1962) e mettendosi subito in evidenza tanto da meritare la attenzioni del CT Giuseppe Galluzzi (con la supervisione dell'ora vice presidente FIGC Artemio Franchi) che lo convoca in Nazionale C. Sempre titolare nelle quattro partite della stagione internazionale 1962, Vitali scende in campo con la maglia dell'Italia contro Eire (doppio confronto a Dublino e Rimini), Irlanda del Nord (a Belfast) e Malta (a Salerno).\nPer la stagione 1962-1963 viene prelevato dalla , con la quale esordisce in Serie B. Due campionati di alto livello tra i cadetti con la squadra alabardata gli valsero l'acquisto da parte della Lazio, in Serie A.\nNella Capitale rimane due anni, debuttando all'Olimpico il 4 ottobre 1964 (Lazio-Inter 1-1) e segnando il primo gol nella massima serie il 14 novembre 1965 (Lazio-Spal 2-2) su punizione, considerata una sua specialit\u00e0.\nNel 1966 viene ingaggiato dalla Fiorentina impegnata su diversi fronti tra coppe e campionato ed il suo apporto risulta come sempre, generoso, collezionando tra l'altro due presenze in Coppa delle Coppe e una nella Mitropa Cup.\nNel campionato 1967-1968 si trasferisce a Brescia, sempre in Serie A e, l'anno seguente, a Ferrara con la , in Serie B. \nA novembre del 1969, trentenne, accetta l'offerta della Massese, le cui ambizioni sono quelle di affrontare un campionato di vertice in Serie C. Giunto a Massa nella completa maturit\u00e0 calcistica, vive con gli apuani una seconda giovinezza e conquista subito una storica promozione in Serie B. Da qui diventa il punto di riferimento di molte \u201cMassesi\u201d: otto stagioni da capitano, con la bellezza di 245 partite disputate in campionato e altre 30 di Coppa Italia, ancora oggi il massimo delle presenze dei calciatori bianconeri di tutti i tempi, segnando, tra l'altro, una trentina di reti, sempre su calci piazzati.\nAllenatore.\nConclusa l'attivit\u00e0 agonistica, frequenta il Supercorso di Coverciano di Italo Allodi e intraprende la carriera di allenatore. Dopo le prime esperienze alla Massese come allenatore-giocatore, guida l'Empoli nella stagione 1977-1978 (anno che prevedeva la cancellazione della Serie C come campionato unico) e raggiunge con i toscani l'ammissione al nuovo campionato di Serie C1 (decimo posto finale).\nLa stagione seguente \u00e8 sulla panchina del di Romeo Anconetani, ma i rapporti con il burrascoso presidente (che, nell'ambiente sportivo, si guadagn\u00f2 l'appellativo di \u201cammazza allenatori\u201d) sono tutt'altro che facili e la collaborazione con i nero-azzurri si interrompe prematuramente nonostante la squadra fosse al comando del Girone B della C1 (alla fine saranno ben tre i tecnici che Anconetani alterner\u00e0 alla corte pisana).\nPoi allena per due stagioni la Lucchese, in Serie C2, raggiungendo un terzo ed un quarto posto finale.\nNel 1981-1982, a campionato in corso, viene nuovamente chiamato dall'Empoli che naviga nei bassifondi della classifica e riesce a traghettare gli azzurri alla salvezza, ottenendo la permanenza in Serie C1.\nL'anno seguente \u00e8 confermato alla guida della societ\u00e0 toscana e centra la promozione in Serie B, grazie anche ad un'attenta gestione del reparto difensivo, che subir\u00e0 appena 14 gol in tutto il campionato. Da qui, a parte una parentesi ancora ad Empoli, tanta Serie B. Saranno ben 13 i campionati sulle panchine della serie cadetta, a partire dall'ambiziosa piazza di Perugia, stagione 1983-1984. \nPoi e , con la quale ottiene un'importante salvezza.\nNel campionato 1986-1987 viene chiamato sulla panchina del Campobasso, fanalino di coda nella gestione svedese di Tord Grip, con soli 12 punti in tutto il girone di andata. Con Vitali la squadra risale posizioni in classifica fino ad arrivare a 33 punti e raggiunge il quart'ultimo posto a pari merito con Lazio e Taranto. Lo spareggio a tre vide soccombere i molisani dopo la drammatica partita persa 1-0 contro la Lazio al S. Paolo di Napoli.\nA novembre del 1987, dopo la settima di campionato, sostituisce Zden\u011bk Zeman sulla panchina del , dopo la secca sconfitta per 3-1 a Bologna. La squadra ha solo quattro punti, ma il cambio di panchina \u00e8 favorevole e l'esordio \u00e8 brillante: un perentorio 3-0 (doppietta di Zannoni e gol di Turrini) al Piacenza, al momento compagine di alta classifica. Grazie alla propria esperienza nella \u201ccadetteria\u201d, Vitali porta il a raggiungere posizioni di classifica pi\u00f9 consone alle ambizioni della piazza, terminando il campionato al decimo posto, a pari merito con l'Udinese. Per il buon lavoro svolto fu confermato dalla societ\u00e0 crociata nel successivo campionato 1988-1989, dove miglior\u00f2 il piazzamento precedente e sald\u00f2 ulteriormente i rapporti con il gruppo ed i tifosi (toccante il saluto che la tifoseria della Curva Nord gli dedic\u00f2 nella partita di commiato al Tardini).\nL'anno seguente Vitali cede alle lusinghe del , appena sceso dalla Serie A. Le premesse sono quelle di una pronta risalita nella massima serie, ma il campionato ridimensiona implacabilmente velleit\u00e0 e ambizioni. Gli acquisti non si rivelano all'altezza e le incertezze dei singoli incidono sull'andamento della squadra. Vitali (9 punti in 11 partite) viene sostituito da Giovanni Galeone, ma il cambio di panchina (10 punti in 18 gare) non fa altro che peggiorare le cose e i lariani chiudono addirittura al penultimo posto lasciando la B insieme a , e . Rimane la consolazione di aver valorizzato il debuttante Andrea Fortunato, classe 1971, terzino della Primavera, voluto fortemente da Vitali in prima squadra (esordio in Serie B a Pescara, il 22 ottobre 1989) che proseguir\u00e0 la propria carriera fino alla Juventus, prima che un tragico destino fermi l'ascesa del giovane campione.\nLa stagione 1990-1991 vede il ritorno su una panchina di Serie C1, ancora ad Empoli, con un piazzamento finale a ridosso delle promosse Piacenza e (quest'ultima dopo lo spareggio con il ). In quella stagione si segnala un altro esordio importante tra i professionisti, quello dell'attaccante Vincenzo Montella, non ancora diciassettenne, schierato da Vitali fin dal primo minuto nella partita casalinga contro il .\nNel campionato 1991-1992 viene chiamato dal , ultimo in Serie B e un passivo di cinque sconfitte consecutive, in sostituzione di Walter Nicoletti e riesce a conquistare una salvezza tanto sofferta quanto meritata, quasi miracolosa. In quella stagione, , , Casertana e si classificarono a pari punti al terzultimo posto. In base alla classifica avulsa, il , ultimo con 4 punti, retrocesse in compagnia delle gi\u00e0 condannate Messina e ; il , primo per miglior differenza reti rispetto al , si salv\u00f2, mentre il dovette affrontare la Casertana nello spareggio al Del Duca di Ascoli per la permanenza in Serie B. Una gara combattuta fino all'ultimo istante: il pareggio alla fine dei tempi regolamentari (prima il vantaggio tarantino con Turrini, poi il pari al 67' di Benito Carbone), costringe le due squadre ai supplementari. La grinta del viene premiata al 110' con un gol in contropiede di Fresta che chiude definitivamente la gara e sancisce la salvezza dei salentini.\nIl successivo campionato di Serie B 1992-1993, sull'onda dell'entusiasmo della brillante salvezza ottenuta nel campionato precedente, viene confermato sulla panchina del . La squadra tuttavia, all'ombra di seri problemi societari, non risponde agli stimoli e Vitali viene sollevato dall'incarico. Il , affidato a Giuseppe Caramanno, non riesce a salvarsi e la societ\u00e0 nel luglio del 1993 verr\u00e0 dichiarata fallita.\nI campionati successivi vedono Vitali ancora su panchine di Serie B, a Modena, (in due riprese) e .\nNell'estate del 1997 \u00e8 convinto da Luciano Grassi, patr\u00f2n della , ad assumere la carica di Direttore Tecnico dei marmiferi, che militano in Serie C1. Ma durante quella stagione i risultati sul campo della squadra allenata da Piero Braglia non si rivelano pari alle attese e neppure il cambio di panchina (Simone Boldini dalla decima di campionato) produce gli effetti sperati. Alla fine del girone di andata la si ritrova ultima con appena dieci punti in classifica e una sola vittoria all'attivo. In una tale situazione, apparsa ai pi\u00f9 disperata (mai nella storia moderna giallo-azzurra un girone d'andata era stato cos\u00ec disastroso), la Societ\u00e0 riesce a convincere Gianpiero Vitali a prendere in mano la squadra. Grazie alla propria esperienza di tecnico navigato oltre alle proprie capacit\u00e0 tecnico-tattiche e alla grande maestr\u00eca nel preparare le gare e poi nel saperle gestire, gli azzurri raggiunsero una salvezza inaspettata, raccogliendo la bellezza di 32 punti in 19 partite (vincendo anche il doppio confronto ai play-out contro il ).\nNella stagione 1998-1999, nonostante le insistenze della Societ\u00e0 carrarese di continuare a dirigere la squadra dalla panchina, preferisce tornare a svolgere il ruolo di Direttore Tecnico e contribuisce in maniera determinante a costruire la squadra che sfiorer\u00e0 i play-off. Rimane con i giallo-azzurri anche la stagione successiva 1999-2000 sempre in Serie C1.\nA settembre del 2000 la FIGC gli affida il compito di Responsabile Tecnico della Nazionale Italiana Under 16 per le regioni Toscana, Umbria e Marche. A dicembre dello stesso anno i primi sintomi della malattia che tuttavia non gli impediscono, con grande spirito di abnegazione, di assolvere le proprie mansioni fino alla fine di aprile del 2001, prima della prematura scomparsa avvenuta a Milano il 20 maggio dello stesso anno."}
{"id": "1616176", "revid": "599013", "url": "https://it.wikipedia.org/wiki?curid=1616176", "title": "National Board of Review Awards 1985", "text": "La 57\u00aa edizione dei National Board of Review Awards si \u00e8 tenuta il 27 gennaio 1986."}
{"id": "1616179", "revid": "199745", "url": "https://it.wikipedia.org/wiki?curid=1616179", "title": "Lactuca sativa", "text": " Lactuca sativa \u00e8 una specie di pianta angiosperma dicotiledone della famiglia delle Asteraceae.\nEtimologia.\nIl nome del genere (\"Lactuca\") deriva dall'abbondanza di sacchi lattiginosi contenuti in queste piante (una linfa lattea nel gambo e nelle radici). L'epiteto specifico (\"sativa\") significa \"ci\u00f2 che \u00e8 seminato\", indicando quindi che la pianta \u00e8 coltivata. Nel linguaggio colloquiale italiano questa pianta viene spesso, ed erroneamente, chiamata insalata, essendo spesso parte o ingrediente principale dell'omonima pietanza.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" (Sp. Pl. 2: 795) del 1753.\nDescrizione.\nHabitus. La forma biologica \u00e8 emicriptofita bienne (\"H bienn\"), ossia in generale sono piante erbacee con gemme svernanti al livello del suolo e protette dalla lettiera o dalla neve e si distinguono dalle altre per il ciclo vitale biennale. Il primo anno forma una rosetta, il secondo lo scapo fiorale. Negli organi interni sono presenti dei canali laticiferi. \u00c8 ricca di vitamine e di sali minerali.\nFusto. La parte aerea del fusto \u00e8 eretta con la ramosit\u00e0 sviluppata soprattutto nella parte distale. La superficie in genere \u00e8 glabra. Le radici solitamente sono dei fittoni sottili. L'altezza delle specie di questo genere pu\u00f2 variare tra i 30 - 100 cm (massimo 120 cm).\nFoglie. Le foglie si dividono in basali o radicali (queste ultime formano una rosetta basale) e cauline. Lungo il caule sono disposte in modo alterno; quelle basali sono brevemente picciolate, le altre sono sessili. Quelle basali sono pi\u00f9 grandi, quelle cauline sono progressivamente pi\u00f9 piccole. La forma della lamina, da intera a divisa, varia da oblunga a ovato-lanceolata. La superficie \u00e8 normalmente glabra e di colore verde (possono essere presenti dei riflessi glauchi) o rossastro. In alcune specie alla base sono presenti due orecchiette. Dimensione delle foglie: larghezza 4 - 20 cm; lunghezza 5 - 20 cm.\nInfiorescenza. Le infiorescenze sono composte da diversi capolini (fino a 400) peduncolati disposti in pannocchie piramidali allargate. I capolini sono formati da un involucro cilindrico, conico o campanulato composto da diverse brattee (o squame) disposte su pi\u00f9 serie in modo embricato o spiralato, all'interno delle quali un ricettacolo fa da base ai fiori ligulati. Le brattee dell'involucro, da 7 a 20 e pi\u00f9, hanno una forma da lanceolato-lineare a ovata; i margini sono scariosi, l'apice \u00e8 acuto (o ottuso) e alla fruttificazione possono essere erette; la superficie pu\u00f2 essere sia glabra che pelosa. Il ricettacolo, piatto o convesso, \u00e8 nudo, ossia privo delle pagliette a protezione della base dei fiori. \nFiori. I fiori, da 7 a 15, sono tutti del tipo ligulato (il tipo tubuloso, i fiori del disco, presente nella maggioranza delle Asteraceae, qui \u00e8 assente), sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono ermafroditi, fertili e zigomorfi.\nFrutti. I frutti sono degli acheni con pappo. La forma dell'achenio, compressa, varia da ovoide a lanceolata improvvisamente ristretta verso l'alto in un becco. I frutti sono colorati di grigiastro, glabri e verrucosi nella parte alta e con la superficie solcata da diverse nervature o coste (da 5 a 7) e con due nervature laterali pi\u00f9 evidenti. Il becco \u00e8 filiforme, chiaro (biancastro) lungo met\u00e0 del corpo dell'achenio. Il pappo \u00e8 formato da pi\u00f9 serie di setole capillari bianche (o gialle) caduche, lisce o scabre. Dimensione dei frutti: 6 - 8 mm. Lunghezza del pappo: 3 - 5 mm.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere di questa voce appartiene alla sottotrib\u00f9 Lactucinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Lactucinae fa parte del \"quarto\" clade della trib\u00f9; in questo clade \u00e8 in posizione \"basale\" vicina alla sottotrib\u00f9 Hyoseridinae. \nLa struttura filogenetica della sottotrib\u00f9 \u00e8 ancora in fase di studio e completamento. Provvisoriamente \u00e8 stata suddivisa in 10 lignaggi. Il genere di questa voce appartiene al \"\"Lactuca\" lineage\", e nell'ambito della sottotrib\u00f9 occupa una posizione politomica insieme ai lignaggi \"Melanoseris\" - \"Notoseris\" - \"Paraprenanthes\" (questa politomia rappresenta il \"core\" della sottotrib\u00f9). \"Lactuca\" \u00e8 uno degli ultimi gruppi che si \u00e8 diversificato tra i 19 e 11 milioni di anni fa.\nI caratteri distintivi per le specie di questo genere sono:\nLa circoscrizione di questo genere \u00e8 da considerarsi provvisoria e in futuro potrebbe subire delle riduzioni. Sono in corso di completamento alcuni studi morfologico-molecolari e filogenetici sulla sottotrib\u00f9 Lactucinae che dovrebbero chiarire sia la posizione del genere \"Lactuca\" all'interno della sottotrib\u00f9 che la sua struttura interna. Il \"lignaggio \"Lactuca\"\" \u00e8 composto da nove cladi terminali ben supportati, che si raggruppano in tre cladi principali. La specie di questa voce si trova in un clade interno caratterizzato da una distribuzione sud-est europea / mediterranea / sud-ovest asiatica e con una et\u00e0 di inizio radiazione di circa 6,1 milioni di anni fa. \nI caratteri distintivi per la specie di questa voce sono:\nIl numero cromosomico delle specie di \" Lactuca sativa\" \u00e8 2n = 18.\nVariet\u00e0.\nNe esiste un gran numero di variet\u00e0. Tra di esse si possono citare:\nSpecie simili.\nLe seguenti specie dello stesso genere, con distribuzione alpina, possono essere confuse con quella di questa voce:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nApporto nutrizionale.\nEssendo composta per circa il 95% di acqua, la lattuga ha un bassissimo contenuto energetico ma, in base alle variet\u00e0, contiene molte vitamine, tra cui la vitamina C, la vitamina A e la vitamina K; alcune variet\u00e0 di colore scuro, come la \"romana\", contengono un'alta concentrazione di beta-carotene. Con l'eccezione della variet\u00e0 iceberg, la lattuga \u00e8 anche una buona fonte di folacina e di ferro.\nAspetti medici.\nPer la presenza di una proteina allergizzante (Lac s 1) la lattuga pu\u00f2, se pur raramente, essere causa di allergia alimentare.\nLe lattughe alimentari, in diversa misura in funzione della variet\u00e0 e della fase vitale della pianta, contengono in piccola quantit\u00e0 sostanze a moderata azione sedativa."}
{"id": "1616180", "revid": "1305772", "url": "https://it.wikipedia.org/wiki?curid=1616180", "title": "Lattuga (disambigua)", "text": "Lattuga \nLa lattuga di mare \u00e8 il nome comune riferito ad alcune specie di alga:"}
{"id": "1616182", "revid": "339392", "url": "https://it.wikipedia.org/wiki?curid=1616182", "title": "Thomas Seymour, 1\u00b0 Barone Seymour di Sudeley", "text": ""}
{"id": "1616183", "revid": "1305772", "url": "https://it.wikipedia.org/wiki?curid=1616183", "title": "RTP Internacional", "text": "RTP Internacional \u00e8 il servizio televisivo internazionale della televisione pubblica portoghese. Mostra un insieme di programmi dei canali dei 4 canali RTP (tra cui il Telejornal e le partite della nazionale di calcio del Portogallo) e degli speciali \"contacto\" sulle comunit\u00e0 lusitane diffuse in tutto il mondo. Recentemente ha iniziato a trasmettere anche programmi delle tv private SIC e TVI.\nInizi\u00f2 la programmazione via satellite in Europa nel 1992 poi si espanse un po' alla volta anche negli altri continenti. In Italia RTP Internacional pu\u00f2 essere ricevuta FTA con antenna parabolica puntata sul satellite Hotbird, nonch\u00e9 sul canale 554 della piattaforma Sky. Alcuni programmi vengono trasmessi in anamorfico."}
{"id": "1616185", "revid": "298055", "url": "https://it.wikipedia.org/wiki?curid=1616185", "title": "Paperino e il falco", "text": "Paperino e il falco (\"Farragut the Falcon\") \u00e8 una storia a fumetti della Walt Disney realizzata da Carl Barks nel 1944 e pubblicata per la prima volta negli USA sul n. 47 di \"Walt Disney's Comics and Stories\". In Italia \u00e8 stata pubblicata per la prima volta sull'\"Albo d'Oro\" dell'8 maggio 1948. Nella storia viene citato il nome di Eider Duck, zio di Paperino: tale citazione rappresenta l'unica prova dell'esistenza del personaggio, che verr\u00e0 ripreso dal fumettista statunitense Don Rosa per il suo albero genealogico della famiglia dei paperi.\nTrama.\nL'avventura appartiene al gruppo di storie di Barks denominate \"ten pages\", poich\u00e9 hanno, tutte, una lunghezza di 10 pagine.\nNella storia, Qui, Quo, Qua addestrano un falco, creando non pochi problemi a Paperino."}
{"id": "1616188", "revid": "118780662", "url": "https://it.wikipedia.org/wiki?curid=1616188", "title": "Spring break", "text": "Spring break (termine in lingua inglese traducibile in italiano con \"pausa - o, meglio, vacanza - di primavera\") \u00e8 una tradizione accademica che prevede una settimana di vacanza che numerosi studenti dei paesi anglosassoni (Regno Unito, Stati Uniti, Canada, Australia, Nuova Zelanda, ecc.) e di un certo numero di altri paesi (Giappone, Corea, Cina, Francia, ecc.) hanno a disposizione e si concedono a inizio primavera. In genere, in questo periodo gli studenti si recano in un luogo turistico per una settimana di vacanza totale.\nMentre nei paesi dell'emisfero boreale questa ricorrenza pu\u00f2 avvenire tra febbraio e maggio, nei paesi dell'emisfero australe pu\u00f2 avvenire tra settembre e dicembre.\nLo spring break nel mondo.\nStati Uniti.\nNegli Stati Uniti la vacanza si pu\u00f2 svolgere dalla fine di febbraio fino a circa met\u00e0 aprile, ma il periodo pi\u00f9 usuale \u00e8 quello della prima met\u00e0 di marzo. Le destinazioni privilegiate per le vacanze di primavera degli americani sono Miami, Daytona Beach e le localit\u00e0 messicane di Canc\u00fan, Acapulco o Puerto Vallarta.\nCanada.\nIn Canada questa festa \u00e8 conosciuta come \"reading break\" e si svolge solitamente in febbraio. Nel Qu\u00e9bec, la provincia canadese francofona, si chiama \"semaine de lecture\" (settimana della lettura) o \"semaine de rel\u00e2che\" (settimana del relax). La giustificazione ufficiale di questa vacanza \u00e8 l'avanzamento negli studi per gli studenti, e la correzione e la preparazione di compiti per gli insegnanti.\nGiappone.\nIn Giappone, la festa di primavera si svolge tra la fine dell'anno scolastico universitario in marzo e l'inizio del nuovo anno in aprile.\nFrancia.\nGli studenti in medicina (compresi quelli in farmacia, odontoiatria e ostetricia) di tutte le facolt\u00e0 francesi usano ritrovarsi una settimana, generalmente in marzo, in localit\u00e0 sciistiche."}
{"id": "1616198", "revid": "1543377", "url": "https://it.wikipedia.org/wiki?curid=1616198", "title": "USA 193", "text": "L'USA 193, denominato anche NRO launch 21 (NROL-21 o L-21) \u00e8 un satellite spia statunitense, lanciato il 14 dicembre 2006. Di propriet\u00e0 del \"National Reconnaissance Office\", le funzioni e gli scopi a cui \u00e8 dedicato il satellite erano informazioni riservate. Il lancio di USA 193 \u00e8 stato il primo lancio effettuato sotto contratto con l'United Launch Alliance, joint venture tra Lockheed Martin e Boeing.\nUn malfunzionamento del satellite avvenuto poco dopo la messa in orbita ha portato alla sua distruzione, pi\u00f9 di un anno dopo, a mezzo di un missile SM-3, che ha colpito il satellite il 20 febbraio 2008. Il missile \u00e8 stato lanciato dalla nave da guerra USS Lake Erie dall'ovest delle Hawaii.\nL'evento \u00e8 stato all'origine di alcune controversie, e alcuni l'hanno considerato parte di una pi\u00f9 estesa corsa spaziale coinvolgente Stati Uniti, Cina e Russia.\nMalfunzionamento e decadimento dell'orbita.\nNonostante il successo del lancio e dell'immissione in orbita, il satellite perse il contatto con la terra poche ore dopo.\nVerso la fine del gennaio 2008, alcune rivelazioni di anonimi funzionari statunitensi hanno rivelato che un satellite spia statunitense, poi confermato essere USA 193, era in fase di decadimento orbitale e che si attendeva lo schianto dell'oggetto sulla Terra nel giro di alcune settimane.. Ci\u00f2 non ha sorpreso gli osservatori amatoriali di satelliti, che avevano previsto il decadimento vario tempo prima.\nMateriali pericolosi a bordo.\nI media avevano affermato che il satellite poteva contenere materiali pericolosi, probabilmente idrazina e forse berillio, fatto confermato dai rapporti della Federal Emergency Management Agency (FEMA).\nVi sono state speculazioni riguardo ad una presunta alimentazione nucleare del satellite, come ad esempio un generatore termoelettrico a radioisotopo. Il consulente della difesa John E. Pike aveva respinto l'ipotesi, considerandola improbabile e anche Gordon Johndroe del National Security Council aveva smentito la teoria. Successivamente, anche i rapporti della FEMA hanno smentito.\nIl 29 gennaio 2008 una notizia data dall\"'Associated Press\" citava un generale dell'aeronautica militare statunitense che avrebbe affermato che erano in corso di elaborazione piani di contingenza, giacch\u00e9 parti intatte del satellite \u00abpotrebbero rientrare nell'area nordamericana\u00bb.\nDistruzione.\nLa pianificazione dell'abbattimento di USA 193 ha avuto ufficialmente inizio il 4 gennaio 2008, con l'approvazione del presidente Bush avvenuta il 12 febbraio. L'obiettivo della task force, con l'operazione denominata \"Burnt Frost\", era di \u00abrompere il serbatoio di carburante per dissipare le circa 1000 libbre (453 kg) di idrazina, un pericoloso carburante che potrebbe costituire un pericolo per la popolazione sulla terra, prima che entri nell'atmosfera terrestre.\u00bb\nIl 14 febbraio 2008 funzionari statunitensi hanno annunciato i piani di distruzione del satellite USA 193 prima del suo rientro atmosferico, affermando che l'intento era di \u00abevitare o ridurre danni alla vita umana\u00bb e che \u00ab1000 libbre di idrazina tossica congelata\u00bb si trovavano a bordo del satellite, che se fosse caduto sulla terra \u00abavrebbe potuto diffondere una nube tossica grande quanto circa due campi da calcio\u00bb.\nIl generale James Cartwright ha confermato che la marina militare statunitense stava preparando il lancio di un missile RIM-161 SM-3 per distruggere il satellite ad un'altitudine di 130 miglia nautiche poco prima del previsto rientro in atmosfera. La nave designata per il lancio \u00e8 stata la USS \"Lake Erie\", incrociatore della Classe Ticonderoga.\nIl 18 febbraio \u00e8 stato distribuito un NOTAM, annunciando l'interdizione dello spazio aereo ad ovest di Maui il 21 febbraio tra le 2:30 e le 5:00 UTC. USA 193 passer\u00e0, nella sua orbita, sopra lo spazio aereo interdetto alle 3:30 UTC circa. Si riteneva quindi che il primo tentativo di abbattimento potesse avvenire a quell'ora. Il 19 febbraio \u00e8 stato rilasciato un altro NOTAM indicando un periodo di interdizione negli stessi orari per il 22 febbraio, che si riteneva essere riservato per un lancio di riserva, nel caso il primo non avesse successo o venisse annullato.\nUn NOTAM per un terzo tentativo con gli stessi orari per il 23 febbraio \u00e8 stato rilasciato il 20 febbraio.\nIl missile SM-3 \u00e8 stato lanciato il 21 febbraio alle 3:26 UTC dalla USS \"Lake Erie\", e ha colpito il satellite (del peso di 2275\u00a0kg) ad un'altitudine di 247\u00a0km sopra l'Oceano Pacifico, mentre viaggiava ad una velocit\u00e0 di circa 28 000\u00a0km/h, secondo le affermazioni del Pentagono. Non \u00e8 stato subito chiaro se il missile aveva colpito il bersaglio determinato, il serbatoio del satellite. Il Dipartimento della Difesa degli Stati Uniti aveva affermato che ci sarebbero volute 24 ore per sapere se il serbatoio \u00e8 stato colpito., mentre dopo il lancio ha affermato che c'era un \u00abalto grado di fiducia\u00bb nel fatto che il serbatoio fosse stato distrutto ma non vi \u00e8 ancora stata conferma. I resti del satellite sono bruciati nel corso di quaranta giorni, con il rientro della maggior parte della sua massa distrutta tra le 24 e le 48 ore dalla distruzione del missile.I residui inceneriti del satellite sono precipitati nell'Oceano Pacifico non costituendo nessun rischio di impatti con citt\u00e0 e centri abitati.\nControversie.\nIl costo stimato dell'operazione si aggira tra i 40 e i 60 milioni di dollari. Funzionari statunitensi hanno negato che essa abbia lo scopo di evitare che tecnologie \"sensibili\" cadano in mani straniere, negando anche che sia una \"risposta\" al test missilistico anti-satellite cinese del 2007.\nAnche se gli Stati Uniti avevano fortemente criticato il precedente test di un'arma antisatellite da parte della Cina, che cre\u00f2 una grande quantit\u00e0 di detriti spaziali, funzionari statunitensi hanno affermato che non vi \u00e8 \"nessuna analogia\" con tale test, poich\u00e9 USA 193 si trova ad un'orbita molto pi\u00f9 bassa e i detriti della sua distruzione ne uscirebbero presto, probabilmente in poche settimane.\nNonostante ci\u00f2, il ministro della difesa della Russia ha accusato gli Stati Uniti di utilizzare il problema dell'idrazina come copertura per un test di un'arma antisatellite, rilevando che misure cos\u00ec straordinarie non si sono mai rese necessarie con i numerosi oggetti spaziali caduti precedentemente sulla terra. Il \"New York times\" aveva precedentemente citato le affermazioni di Gordon Johndroe, portavoce del \"National Security Council\" sul fatto che 328 satelliti, tra controllati e non, erano usciti dall'orbita nei precedenti cinque anni. I funzionari statunitensi hanno continuato a sostenere che la notevole quantit\u00e0 di idrazina a bordo abbia reso unico il caso di USA 193.\nNel 1978 il potenziale pericolo di materiali pericolosi precipitanti sulla terra fu dimostrato quando Cosmos 954, un satellite sovietico alimentato a energia nucleare usc\u00ec dall'orbita e caus\u00f2 danni ambientali in Canada."}
{"id": "1616199", "revid": "56818", "url": "https://it.wikipedia.org/wiki?curid=1616199", "title": "\u00d2mero", "text": ""}
{"id": "1616201", "revid": "287204", "url": "https://it.wikipedia.org/wiki?curid=1616201", "title": "Party People (Nelly)", "text": "Party People \u00e8 un singolo del rapper statunitense Nelly, il primo estratto dall'album in studio \"Brass Knuckles\". In origine il primo singolo avrebbe dovuto essere \"Wadsyaname\", ma siccome in seguito si decider\u00e0 di non inserirla nell'album, \"Party People\" \u00e8 il primo singolo ufficiale.\nLa canzone vede la partecipazione di Fergie, allora cantante dei Black Eyed Peas.\nInformazioni.\nLa canzone era stata ideata per l'album di Fergie, \"The Dutchess\", in collaborazione con la rapper Trina, ma poi scart\u00f2 l'idea perch\u00e9 era troppo urbana per la sua immagine e quindi appena Polow da Don lo propose a Nelly, accett\u00f2 subito la proposta e decise di scegliere come compagna per il pezzo proprio Fergie, data la sua energia e potenzialit\u00e0, come ha rivelato in un'intervista d MTV.\nAdesso la canzone si trova anche nella Deluxe Edition di The Dutchess.\nVideo musicale.\nNel video appare anche Fergie, che inizialmente si trova sopra un'altalena da circo, dove indossa un vestito da cabarettista.\nNelly nel video inizialmente canta tra una folla di gente, ma poi nella parte rap finale, si trova in una stanza solamente con Fergie.\nIl video verr\u00e0 ufficialmente trasmesso il 15 aprile 2008 ma su YouTube \u00e8 stato possibile vederlo gi\u00e0 dal 9 aprile.\nNel video fanno un cameo anche Keri Hilson e Polow da Don. Keri Hilson appare nella scena finale del video e indossa una maglietta con su scritto \"Hip Hop Ain't Dead\", ovvero l'Hip Hop non \u00e8 morto."}
{"id": "1616202", "revid": "102390074", "url": "https://it.wikipedia.org/wiki?curid=1616202", "title": "Sidi Youssef Ben Ali", "text": "Sidi Youssef Ben Ali \u00e8 uno dei 5 arrondissement di Marrakech, Marocco. "}
{"id": "1616204", "revid": "919135", "url": "https://it.wikipedia.org/wiki?curid=1616204", "title": "Endecagono", "text": "Un endecagono \u00e8 un poligono con 11 lati e 11 angoli. Gli angoli interni di un endecagono regolare misurano circa 147,27\u00b0. L'area di un endecagono regolare con lato lungo \"a\" \u00e8 data da\nCostruzione e perimetro.\nUn endecagono regolare \"non\" pu\u00f2 essere costruito in modo esatto con l'uso di soli riga e compasso. Qui sotto ne \u00e8 mostrata una costruzione che fornisce un'ottima approssimazione (circa un centesimo di grado sull'angolo al centro):\nSe si vuole trovare il perimetro di un endecagono regolare si moltiplica un suo lato per 11\nP = a \u00d7 11"}
{"id": "1616209", "revid": "1543377", "url": "https://it.wikipedia.org/wiki?curid=1616209", "title": "La crociera", "text": "La crociera (titolo originale \"The Voyage Out\") \u00e8 il primo romanzo scritto da Virginia Woolf, pubblicato per la prima volta nel 1915.\nSviluppo.\nVirginia Woolf inizi\u00f2 a lavorare su \"La Crociera\" nel 1910 e aveva realizzato un progetto preliminare dell'opera narrativa gi\u00e0 nel 1912. Tuttavia, il romanzo ebbe una gestazione pi\u00f9 lunga e difficile e fu pubblicato solo nel 1915. Il romanzo fu scritto in un periodo in cui la Woolf era particolarmente vulnerabile psicologicamente, periodo in cui soffr\u00ec di lunghi periodi di depressione e in cui tent\u00f2 il suicidio. Il lavoro che ne risult\u00f2 per\u00f2 conteneva i semi di tutto ci\u00f2 che sarebbe sbocciato nei suoi romanzi successivi: lo stile narrativo innovativo, l'attenzione posta all'analisi della coscienza femminile, la sessualit\u00e0 e la morte.\nNel 1981, Louise DeSalvo pubblic\u00f2 una versione alternativa de \"La Crociera,\" con il suo titolo originale, \"Melymbrosia\".\nLa \"Melymbrosia\" della DeSalvo tenta di riproporre il testo del romanzo come lo aveva originariamente ideato Virginia Woolf, testo che conteneva pi\u00f9 chiari commenti politici su questioni come l'omosessualit\u00e0, il suffragio femminile e il colonialismo. Secondo DeSalvo, la Woolf era stata \"avvertita dai colleghi che la pubblicazione di un'accusa cos\u00ec pronunciata nei confronti della Gran Bretagna avrebbe potuto rivelarsi disastrosa per la sua carriera\". Il lavoro fu cos\u00ec fortemente modificato da diventare il romanzo ora conosciuto come \"La Crociera\", che trascura gran parte del candore politico dell'originale. \nTrama.\nRachel Vinrace si imbarca per il Sud America sulla nave di suo padre e d\u00e0 il via ad un percorso di scoperta di s\u00e9 in una sorta di viaggio mitico moderno.\nIl mucchio di personaggi, che hanno stile di vita e modi di pensare che si contrastano, fornisce alla Woolf l'opportunit\u00e0 per fare una satira della vita edoardiana. \nIl romanzo introduce Clarissa Dalloway, il personaggio centrale del romanzo, La signora Dalloway. Due degli altri personaggi sono stati costruiti sul modello di importanti figure della vita della Woolf.\nJohn Hirst \u00e8 un ritratto fittizio di Lytton Strachey e il personaggio di Helen Ambrose \u00e8 in qualche modo ispirato dalla sorella della Woolf, Vanessa Bell.\nIl viaggio di Rachel da una vita da reclusa in un sobborgo di Londra alla scoperta della libert\u00e0, in sfida al discorso intellettuale, molto probabilmente riflette il viaggio della Woolf da una famiglia repressiva alla stimolazione intellettuale del Bloomsbury Group.\nContesto.\nIl romanzo \u00e8 scritto in modo tradizionale, la Woolf \u00e8 ancora lontana dagli sperimentalismi del flusso di coscienza.\nNel romanzo sono per\u00f2 rintracciabili temi ed elementi fondamentali del pensiero della Woolf, innanzitutto la sua concezione dell'amore, definito inesistente per le troppe differenze tra uomini e donne."}
{"id": "1616210", "revid": "7", "url": "https://it.wikipedia.org/wiki?curid=1616210", "title": "Marathus", "text": ""}
{"id": "1616211", "revid": "88740", "url": "https://it.wikipedia.org/wiki?curid=1616211", "title": "RadioIncontri", "text": "RadioIncontri \u00e8 stato un evento che si \u00e8 tenuto a Riva del Garda dal 2004 ogni anno in tarda primavera. In tale occasione le principali emittenti radiofoniche nazionali si ritrovavano per incontrare il pubblico e confrontarsi su temi inerenti alla radiofonia. L'evento era stato ideato da Renzo Ceresa e Massimo Cirri.\nProgramma.\nRadioIncontri e RadioAscolti.\nIl programma prevedeva due categorie principali di appuntamenti: i \"RadioIncontri\", veri e propri incontri-dibattito con le voci della radio, e i \"RadioAscolti\", trasmissioni radiofoniche in diretta dalle piazze e dai luoghi pi\u00f9 caratteristici di Riva del Garda.\nI \"RadioAscolti\" rappresentavano l'occasione di vedere i conduttori all'opera, mentre trasmettevano in diretta. Tra le trasmissioni ospitate a Riva del Garda vi furono Caterpillar, Il ruggito del coniglio, The Flight, Pinocchio, Condor, Sumo, L'altrolato, Deejay chiama Italia, La Bomba, Chiamate Roma Triuno Triuno, Mega Mixo, Whatever, Vasco de Gama, Tutti i colori del giallo.\nRadioRegata Onde Anomale.\nIn occasione dei RadioIncontri veniva organizzata la \"RadioRegata Onde Anomale\", una regata a cui prendevano parte otto emittenti radiofoniche con un equipaggio formato da speaker e ascoltatori. Le barche e gli skipper erano messi a disposizione dal circolo velico Fraglia Vela Riva.\nI vincitori della RadioRegata Onde Anomale che si sono realizzate: \nDibattiti.\nLargo spazio era dedicato ai dibattiti su temi attuali legati al mondo della comunicazione.\nNella prima edizione il dibattito \u00e8 stato presieduto da Massimo Cirri e Renzo Arbore. L'anno seguente sono state protagoniste le radio universitarie in un dibattito con Massimo Cirri e Sergio Valzania.\nNel 2006 si \u00e8 parlato di web-radio, nell'Ampio Dibattito \"Il podcast e le radio on line\", con Filippo Solibello, Gianluca Neri, Matteo Bordone e Luca Sofri, e di \"Quali sono i limiti nei contenuti e nel linguaggio della radio moderna?\", con Fabio Canino, Flavia Cercato e Alessio Bertallot.\nNell'edizione 2007 i temi trattati sono stati: \"Artisti emergenti, nuove tecnologie e la gestione dei diritti nell'era digitale. Quale ruolo per la radio?\" a cura di RadUNI, \"Calciopoli un anno dopo\" con Gigi Garanzini e Antonio Dipollina.\nLa quinta edizione ha dato spazio alla radio del futuro, con un workshop sulla radio satellitare WorldSpace Italia: la radio digitale che viene dallo spazio - pionieri del futuro, incontro condotto da Matteo Bordone nel quale il direttore dei contenuti di WorldSpace Italia Roberto Zaino ha presentato una nuova piattaforma satellitare con 50 canali radio. Si \u00e8 parlato della radio di servizio nell'incontro sulla Comunicazione e sulla Programmazione per gli automobilisti con il direttore di Quattroruote Mauro Tedeschini e Riccardo Berti, Direttore dei Canali Radio di Pubblica Utilit\u00e0 - Rai, animati da Gioele Dix. L'Ampio Dibattito invece ha avuto come tema la previsione in radio: in Previsioni in pre-ascolto Federico Taddia ha fatto incontrare Luca Lombroso, meteorologo e previsore, e Marco Pesatori, esperto di astrologia.\nRadio universitarie.\nA partire dalla seconda edizione sono state invitate le radio universitarie. Nel 2005 \u00e8 stata organizzata una tavola rotonda sul tema \"Universit\u00e0 on air\", in collaborazione con l'Universit\u00e0 di Verona, al quale hanno partecipano, a fianco a Massimo Cirri e Sergio Valzania, le Universit\u00e0 di Padova, Siena, Teramo e Trento.\nL'anno seguente due sono stati i dibattiti a cura di RadUNI, l'associazione della radiofonia universitaria italiana, un workshop con Danny Stucchi dal titolo: \"Dietro il microfono? Professione, produzione e mercato\", e l'incontro \"Giovani alla radio: voglia di sperimentare o scelta di mercato?\", con la partecipazione di Matteo Bordone, Luca Sofri, Federico Taddia, Cristiano Valli e Roberto Zaino.\nNel 2007 RadUNI ha curato l'ampio dibattito \"Artisti emergenti, nuove tecnologie e la gestione dei diritti nell'era digitale. Quale ruolo per la radio?\" con Luigi Iavarone, Romeo Perrotta e Gianluca Neri.\nNel 2008 sempre a cura di RadUNI si \u00e8 svolto l'incontro sul tema delle radio universitarie e creativit\u00e0 Nuovi contenuti per nuove radio, moderato da Tiziana Cavallo, associazione RadUNI e FAN Universit\u00e0 di Verona, con Elisabetta Delponte, efferveScienze - podcast della Facolt\u00e0 di Scienze MFN-Universit\u00e0 di Genova, Giorgio Bernardini, Radio URCa Universit\u00e0 di Urbino, Alberto Gozzi, 110 Universit\u00e0 di Torino, Simona Regina, Dr. Jekyll &amp; Mr. Pod - Master Comunicazione della Scienza SISSA Trieste, Renzo Ceresa, Radio2 Rai e Roberto Zaino, Worldspace Italia.\nLe edizioni realizzate.\n14-16 maggio 2004.\nOspiti.\nRenzo Arbore, Alessio Bertallot, Daria Bignardi, Bus, Fabio De Luca, Antonello Dose, Federico l\u2019Olandese Volante, Giorgio Gherarducci, Linus, Mixo, Marco Presta, Claudio Sabelli Fioretti, Marco Santin, Nicola Savino, Luca Sofri, Filippo Solibello, Paola Testa, Trio Medusa, Sergio Valzania, Luca Viscardi, Dario Vergassola, Eddi Berni\nArtisti.\nBanda Osiris, Bandaradan, Stefano Bollani, Orchestra di ritmi moderni Arturo Piazza, Palast Orchestra, Piccola Orchestra Avion Travel, Quartetto Euph\u00f2ria\n19-22 maggio 2005.\nOspiti.\nAlbertino, Renzo Arbore, Angelo Baiguini, Alessio Bertallot, Flavia Cercato, Manuela Donghi, Antonello Dose, Federico l\u2019Olandese Volante, Stefano Gallarini, Gigi Garanzini, Andrea Gelli, Lillo &amp; Greg, Linus, Vladimir Luxuria, Leonardo Manera, Alessandro Milan, Marco Presta, Aldo Rock, Kay Rush, Nicola Savino, Michele Serra, Marino Sinibaldi, Luca Sofri, Danny Stucchi, Federico Taddia, Sergio Valzania, Giovanna Zucconi\nArtisti.\nNick The Nightfly e Montecarlo Nights Orchestra, Latte &amp; i Suoi Derivati, Montefiori Cocktail, Banda Osiris, Figli Di Madre Ignota e Tony\n2-4 giugno 2006.\nOspiti.\nDulce Araujo, Paul Baccaglini, Angelo Baiguini, Alessio Bertallot, Marco Biondi, Matteo Bordone, Fabio Canino, Elena Caresani, Flavia Cercato, Diego, Emanuela Falcetti, Federico l\u2019Olandese Volante, Gigi Garanzini, Andrea Gelli, Charlie Gnocchi, La Giada, La Pina, Luciana Littizzetto, Petra Loreggian, Sean-Patrick Lovett, Gianluca Neri, Gianluca Nicoletti, Antonella Palermo, Alfredo Provenzali, Daniele Rauseo, Andrea Salvati, Giancarlo Santalmassi, Luca Sofri, Filippo Solibello, Valerio Staffelli, Danny Stucchi, Federico Taddia, Cristiano Valli, Sergio Valzania, Vic, Roberto Zaino, Marco Zucchi\nArtisti.\nBanda Osiris, La Mente di Tetsuya, Katakl\u00f2 Athletic Dance Theatre, L'orchestra Di Piazza Vittorio, Agostino Carollo\n8-10 giugno 2007.\nOspiti.\nClaudio Agostoni, Patricia Arnold, Gianmarco Bachi, Angelo Baiguini, Alessio Bertallot, Anna Laura Cianfa, Fabio Colagrande, Mimmo Cosenza, Maria Carmen Del Vando Blanco, Diego, Alessandro Diegoli, Antonio Dipollina, Gigi Donelli, Federico l\u2019Olandese Volante, Gigi Garanzini, Paolo Gentiloni, Luigi Iavarone, La Pina, Leonardo Manera, Stefano Mensurati, Sergio Natucci, Gianluca Neri, Romeo Perrotta, Disma Pestalozza, Platinette, Sabrina Provenzali, Andrea Salvati, Michele Serra, Luca Sofri, Filippo Solibello, Federico Taddia, Cristiano Valli, Sergio Valzania, Jamal Ward, David Wiley, Roberto Zaino, Giovanna Zucconi\nArtisti.\nDiego Mancino, Roberto Dell'Era, Gianluca Massaroni, Stadio, Funkoff\n6-7 giugno 2008.\nWeb radio.\n6023 Channel, Poli. Radio, B-Radio, Comic Radio, Golden Radio, Onda Classica, Radio Alt, RadioByteNetwork, Radio Cinema, Radio Due. Zero, Radio Fandango, Radio Gas, Radio Imago, RadioNation, Radio Nk, Radio Quattro Zampe, RadioSNJ, Sonika Web Radio, Yasta Radio\nOspiti.\nClaudio Agostoni, Gianmarco Bachi, Marco Balestri, Angelo Baiguini, Alessandro Bergonzoni, Alessio Bertallot, Matteo Bordone, il Conte Gal\u00e8, Luca Crovi, Luca De Gennaro, Gioele Dix, Davide Facchini, Dj Aladin, Federico l\u2019Olandese Volante, Giampiero Kesten, Luca Lombroso, Mixo, Gianluca Neri, Paoletta, Marco Pesatori, Disma Pestalozza, David Riondino, Marco Santin, Lamberto Sposini, Luca Sofri, Trio Medusa, Federico Taddia, Cristiano Valli, Niccol\u00f2 Vecchia, Dario Vergassola, Andrea Vitali, Roberto Zaino, Rudy Zerbi\nArtisti.\nDiego Mancino, Calibro 35, ZogaroS, Remo Anzovino in Trio, Sulutumana\n19-21 giugno 2009.\nWeb radio.\nComic Radio, Golden Radio, ILoveRadio, iWebRadio, NetworkStudio5, Poli. Radio, Radio Articolo1, RadioByteNetwork, Radio C\u00e0 Foscari, Radio Fandango, Radio Gas, Radio Mondo Web, RadioNation, Radio Nk, RadioSNJ, RadioSL, RadioTLT, Radio Zammu, Sonika Web Radio, Venice Classic Radio, Viva la Radio!\nOspiti.\nClaudio Agostoni, Carlo Antonelli, Gianmarco Bachi, Alessio Bertallot, Tiziano Bonini, Matteo Bordone, Luca Bottura, Matteo Caccia, Flavia Cercato, Michele Dall'Ongaro, Elio, Lorenzo Ferrero, Valentina De Poli, Daniela Fornaciarini, AnnaMaria Giordano, Umberto Guidoni, Roman Herzog, Giorgio Lauro, Gianluca Neri, Luca Nobili, Marisa Passera, Nicola Pedone, Pierpaolo Peroni, Disma Pestalozza, Marina Petrillo, Federico Russo, Claudio Sabelli Fioretti, Marco Santin, Noemi Satta, Nicoletta Simeone, Filippo Solibello, Heinz Sommer, Cinzia Span\u00f2, Trio Medusa, Federico Taddia, Niccol\u00f2 Vecchia, Lisa Tropea, Jonathan Zenti\nArtisti.\nCappa e Drago, Ensemble Zefiro, Lucilla Giagnoni, Ottavo Richter, Paolo Benvegn\u00f9\n18-19 giugno 2010.\nOspiti.\nGiorgio Zanchini, Gianluca Nicoletti, Massimo Cirri, Gabriele Biancardi, Francesca Bertoletti, Marino Sinibaldi, Laura Paolazzi , Stefania Ravagni, Matteo Caccia, Filippo Solibello, Danilo Di Biasio, Gabriele Biancardi, Francesca Bertoletti, Luca Crovi, Andrea Di Stefano, Davide Facchini , Niccol\u00f2 Vecchia, Laura Paolazzi , Stefania Ravagni, Renzo Ceresa, Costantino della Gherardesca, Federico Bernocchi,\nArtisti.\nStefano Bollani e David Riondino, Davide Van De Sfroos e Alberto Patrucco,"}
{"id": "1616213", "revid": "1543377", "url": "https://it.wikipedia.org/wiki?curid=1616213", "title": "Push the Button (Sugababes)", "text": "Push the Button \u00e8 un singolo del gruppo musicale pop britannico Sugababes, pubblicato il 26 settembre 2005 dall'etichetta discografica Island.\nLa canzone, scritta dalle Sugababes insieme a Dallas Austin e prodotta da quest'ultimo, \u00e8 il primo singolo estratto dal quarto album del gruppo, \"Taller in More Ways\".\nVideo musicale.\nIl video di \"Push the Button\" \u00e8 stato diretto da Matthew Rolston e prodotto da Lindsay Turnham. Le riprese si sono svolte in diversi luoghi di Shepherds Bush, Londra, nel 18-19 gennaio del 2005, e presentato nel Regno Unito nella settimane del 12 settembre 2005.\nInizialmente il video si concentra su Heidi Range, Mutya Buena e Keisha Buchanan mentre ballano in un ascensore di una struttura, probabilmente una casa condominiale. Mutya Buena ha detto del video: \"Ci siamo io, Keisha e Heidi in un ascensore, e ad ogni piano in cui si ferma, appare un ragazzo diverso per ognuna di noi\". \"Finiamo con Mr 'tranquillo', Mr 'perfetto' e Mr 'ragazzo timido' (Emrhys Cooper) e flirtiamo con loro, li stuzzichiamo e li respingiamo... tutto in modo molto divertente.\"\nEsiste una versione non censurata del video, in cui Mutya balla su uno degli uomini in modo molto sensuale e Heidi si piega davanti ad un altro.\nClassifiche.\n\"Push The Button\" \u00e8 uno dei singoli di maggior successo delle Sugababes, arrivando in vetta nelle classifiche di Regno Unito, Irlanda, Nuova Zelanda, Croazia, Serbia, Austria e Polonia. \u00c8 arrivato secondo in Germania e Norvegia, terzo in Svizzera. Il gruppo ha ricevuto la sua seconda nomination nella categoria 'Best British Single' ai Brit Awards del 2006, ma ha vinto \"Speed of Sound\" dei Coldplay. Ha venduto 420,982 copie nel Regno Unito.\nIn Australia, \"Push the Button\" \u00e8 arrivato in terza posizione nella classifica dei singoli. \u00c8 stato certificato platino dalla ARIA, ed \u00e8 il singolo che ha venduto di pi\u00f9 nel mercato australiano. Ha avuto anche successo nelle classifiche dance statunitensi e in Francia, un mercato difficile per il gruppo. In Svezia, \u00e8 arrivato quarto e nei Paesi Bassi terzo (\u00e8 rimasto 23 settimane in classifica)."}
{"id": "1616214", "revid": "1573940", "url": "https://it.wikipedia.org/wiki?curid=1616214", "title": "Provincia di Taourirt", "text": "La provincia di Taourirt \u00e8 una delle province del Marocco, parte della Regione Orientale.\nGeografia antropica.\nSuddivisioni amministrative.\nLa provincia di Taourirt conta 3 municipalit\u00e0 e 11 comuni:"}
{"id": "1616228", "revid": "1711941", "url": "https://it.wikipedia.org/wiki?curid=1616228", "title": "Taourirt", "text": "Taourirt \u00e8 una citt\u00e0 del Marocco, nella provincia omonima, nella Regione Orientale.\nLa citt\u00e0 \u00e8 anche conosciuta come Tawr\u012brt, Tawrirt o T\u0101wr\u012brt ed \u00e8 servita dalla stazione di Taourirt.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 550 membri nel 1936 e 450 membri nel 1951, emigrata in massa verso Israele e Francia negli anni 1950 e 1960."}
{"id": "1616229", "revid": "287204", "url": "https://it.wikipedia.org/wiki?curid=1616229", "title": "Robert Mure\u0219an", "text": "Carriera.\nLe sue prime presenze in competizioni motociclistiche internazionali risalgono al 2005, anno in cui ha partecipato al campionato Europeo Velocit\u00e0 in classe 125 alla guida di una Honda, piazzandosi al 44\u00ba posto finale. \u00c8 rimasto in questa categoria di competizioni anche l'anno successivo, passando al 15\u00ba posto finale, questa volta alla guida di una Aprilia.\nProprio in quest'ultimo anno gli \u00e8 stata data la possibilit\u00e0 di esordire anche nel motomondiale, sempre nella stessa classe e con la stessa motocicletta, ottenendo una wild card per il GP di Turchia, opportunit\u00e0 che non sfrutta mancando la qualificazione per la gara. Nel seguito della stagione gli vengono offerte altre due wild card per partecipare al GP d'Olanda e al GP della Repubblica Ceca, gare che termina in 32\u00aa e 27\u00aa posizione.\nL'anno seguente cambia nuovamente moto, passando ad una Derbi RS 125 R del team Ajo Motorsport pur restando nella stessa classe, partecipa alla stagione intera senza per\u00f2 ottenere punti validi per la classifica mondiale. La cosa si ripete anche nel motomondiale 2008 quando, in sella ad una Aprilia RS 125 R del team Grizzly Gas Kiefer Racing, non ottiene piazzamenti validi per i punti.\nNel 2009 \u00e8 passato a gareggiare nel campionato mondiale Supersport con la Triumph Daytona 675 del team MS Racing, partecipando a sette gare in calendario come pilota sostitutivo, senza prendere punti per la graduatoria piloti. Nel 2010 partecipa come wildcard al campionato europeo Superstock 600 con la Honda CBR600RR del team LVRT Team Romania solo alla prova sul circuito di Valencia. Termina 14\u00ba la gara, pertanto ottiene la quarantaquattresima posizione in campionato con 2 punti.\nRitorna a competere nel mondiale Supersport nel 2011 correndo tre gare come wildcard con la Honda CBR600RR del team PTR Romania Honda, riuscendo ad ottenere il suo primo punto mondiale al GP di Assen. Nel 2013 partecipa a due gare della Superstock 1000 FIM Cup in sella ad una BMW S1000RR del team H-Moto in sostituzione dell'ungherese Alen Gy\u0151rfi senza riuscire ad ottenere punti.\nNel 2014 \u00e8 pilota titolare nella Superstock 1000 FIM Cup, alla guida della stessa moto del 2014 e con lo stesso team. Compagno di squadra per questa stagione \u00e8 l'italiano Riccardo Cecchini. Mure\u0219an chiude la stagione al tredicesimo posto in classifica piloti, secondo tra i piloti BMW. Miglior risultato stagionale in gara \u00e8 l'ottavo posto ottenuto nel Gran Premio d'Italia a Imola. Nel 2015 partecipa al solo Gran Premio d'Italia a Misano in qualit\u00e0 di wild card con una BMW S1000RR del team H-Moto. Chiude la gara al quindicesimo posto ottenendo un punto."}
{"id": "1616232", "revid": "1573940", "url": "https://it.wikipedia.org/wiki?curid=1616232", "title": "El Aioun Sidi Mellouk", "text": "El Aioun Sidi Mellouk \u00e8 una citt\u00e0 del Marocco, nella provincia di Taourirt, nella Regione Orientale. La citt\u00e0 dista a 50\u00a0km nordest da Taourirt e a 59\u00a0km a sudest da Oujda.\nLa citt\u00e0 \u00e8 anche conosciuta come al-Ayun, al-\u0100y\u016bn S\u012bd\u012b Malluk, al-Ayun Sidi Malluk, al-Ay\u016bn, El Aioun, al-\u02bfAy\u016bn Sidi Mall\u016bk."}
{"id": "1616234", "revid": "36426", "url": "https://it.wikipedia.org/wiki?curid=1616234", "title": "Isauri", "text": ""}
{"id": "1616235", "revid": "367445", "url": "https://it.wikipedia.org/wiki?curid=1616235", "title": "Paperino e lo scalognofugo triplo", "text": "Paperino e lo scalognofugo triplo (\"The Sign Of The Triple Distelfink\") \u00e8 una storia della Walt Disney realizzata dallo statunitense Don Rosa nel 1998; \u00e8 stata pubblicata per la prima volta in Italia sul numero 108 di \"Zio Paperone\", del settembre 1998, dedicato ai 50 anni compiuti dal personaggio di Gastone.\nTrama.\nNell'avventura si scopre l'origine dell'immensa fortuna di Gastone, ereditata dalla madre Dafne: il giorno della nascita della papera, un artista vagabondo disegn\u00f2 un simbolo di buon auspicio sulla facciata del granaio della fattoria di Humperdink Duck ed Elvira Coot (suoi genitori); il simbolo fece il suo dovere, rendendo la neonata fortunatissima.\nAnni dopo, durante la festa di compleanno del piccolo Gastone tenutasi alla fattoria, con la partecipazione di tutti i suoi parenti, tra i quali i suoi zii (Quackmore e Ortensia) e suo cugino Paperino (figlio dei due), il piccolo papero fortunato, giocando con suo cugino, venne colpito da un fulmine proprio mentre si trovava vicino al simbolo porta-fortuna dipinto sulla facciata del granaio: da quel momento in poi, il giorno del suo compleanno Gastone vivr\u00e0 24 ore di sfortuna intensa, con sommo gaudio del cugino.\nRilevanza.\nNella storia assistiamo ad una rara apparizione di alcuni personaggi della famiglia Duck, come Humperdink, il nonno di Paperino, e i genitori di quest'ultimo, i gi\u00e0 citati Quackmore Duck e Ortensia de' Paperoni."}
{"id": "1616237", "revid": "125296356", "url": "https://it.wikipedia.org/wiki?curid=1616237", "title": "Tommaso Maria Fusco", "text": "\u00c8 stato proclamato beato da papa Giovanni Paolo II nel 2001.\nBiografia.\nTommaso Maria Fusco nacque il 1\u00ba dicembre 1831 a Pagani, cittadina che aveva sentito i palpiti infuocati del grande dottore della Chiesa Sant'Alfonso Maria de' Liguori. Fin da fanciullo Tommaso Maria si distinse per la sua indole buona e molto presto diede segni di vocazione al sacerdozio.\nI suoi avrebbero voluto trattenerlo in casa per farne il continuatore della famiglia, ma egli sentiva che il Signore lo voleva consacrato a S\u00e9 per la salvezza delle anime.\nEntr\u00f2 nel Seminario di Nocera e felice salut\u00f2 l'alba del 22 dicembre 1855 in cui, a 24 anni, consacr\u00f2 e bevve per la prima volta il Sangue della Vittima Divina, cui era particolarmente devoto.\nRivolse subito le sue cure ai fanciulli dai quali era sempre circondato; per essi apr\u00ec una scuola nella sua stessa casa e spesso con essi trascorreva in santa allegria i giorni di festa.\nApr\u00ec gratuitamente per i Sacerdoti una scuola di teologia morale da cui fior\u00ec la Compagnia dell'Apostolato Cattolico del Preziosissimo Sangue.\nPort\u00f2 ai poveri nascosti nei palazzi la carit\u00e0 che non umilia, ai sofferenti la serenit\u00e0, agli abbandonati il conforto dell'amicizia, ai peccatori la salvezza.\nPer le giovani, che, chiamate alla vita di famiglia, non avevano possibilit\u00e0 economiche, s'incaricava di procurare il corredo e la casa: la carit\u00e0 in lui non aveva limiti.\nOggetto delle sue particolari cure furono le orfane per le quali diede vita alla nuova famiglia religiosa: le \"Figlie della Carit\u00e0 del Preziosissimo Sangue\" che oggi si dedicano a scuole, ospedali, opere sociali, catechesi, attivit\u00e0 assistenziali, missioni, assistenze varie.\nMor\u00ec il 24 febbraio 1891 a Nocera Inferiore.\nIl culto.\nIl 31 luglio 1981 \u00e8 stato dichiarato Servo di Dio. Il 24 aprile 2001 \u00e8 stato dichiarato Venerabile. Il Decreto sul miracolo \u00e8 stato promulgato il 7 luglio 2001 e Sua Santit\u00e0 Giovanni Paolo II lo ha dichiarato beato il 7 ottobre 2001.\nLa memoria liturgica \u00e8 stata fissata al 24 febbraio."}
{"id": "1616238", "revid": "436907", "url": "https://it.wikipedia.org/wiki?curid=1616238", "title": "Vieni a vedere perch\u00e9", "text": "Vieni a vedere perch\u00e9 \u00e8 un singolo del cantautore italiano Cesare Cremonini, pubblicato il 4 novembre 2002 come secondo estratto dal primo album in studio \"Bagus\".\nDescrizione.\nParlando del testo del brano, Cremonini ha detto: \nIl singolo ha ottenuto un buon successo a livello nazionale, raggiungendo la vetta della classifica airplay."}
{"id": "1616239", "revid": "1318658", "url": "https://it.wikipedia.org/wiki?curid=1616239", "title": "Henry Grey, I duca di Suffolk", "text": "Alla morte del padre nel 1530 eredit\u00f2 il titolo di Marchese di Dorset.\nMatrimonio.\nSi spos\u00f2 prima con Catherine Fitzalan, da cui si separ\u00f2, e poi nel 1533 con Frances Brandon, figlia della principessa Maria Tudor e nipote di Enrico VIII d'Inghilterra. Dalla seconda moglie ebbe tre figlie:\nAscesa durante il regno di Enrico VIII.\nNegli ultimi anni di regno di Enrico VIII, Grey diventa un'importante figura di corte. Nominato cavaliere del Bagno, porta la spada del re all'incoronazione di Anna Bolena, nel 1533, poi all'arrivo nel 1540 di Anna di Cleves e alla resa di Boulogne nel 1545. Al Parlamento, porta in due occasioni il cappello del re (\"Cap of Maintenance\"). \u00c8 nominato comandante e partecipa alla campagna in Francia del 1545. Riceve l'ordine della Giarrettiera nel 1547.\nIntrighi durante il regno di Edoardo VI.\nSi leg\u00f2 a John Dudley, esponente di spicco del consiglio reale che fungeva da reggente di Edoardo VI d'Inghilterra, divenuto re all'et\u00e0 di nove anni nel 1547. Sfruttando la parentela di Frances, cugina del re, Dudley e Henry tentarono di ottenere la corona d'Inghilterra non appena il malaticcio Edoardo sarebbe morto senza eredi. Il testamento di Enrico VIII prevedeva che, morto Edoardo senza eredi, fossero le sorellastre Maria ed Elisabetta a succedergli. Henry e Dudley invece fecero firmare a Edoardo prima di morire un nuovo testamento che prevedeva dopo la sua morte l'ascesa al trono dei discendenti di Frances. I due organizzarono poi il matrimonio dei loro primogeniti, celebrato il 21 maggio 1553. Il 6 luglio 1553 Edoardo mor\u00ec e tre giorni dopo il consiglio proclam\u00f2 Lady Jane Grey regina d'Inghilterra.\nRegno di Maria I.\nIl piano di Henry e Dudley funzion\u00f2 soltanto pochi giorni, il tempo che serv\u00ec a Maria, figlia di Enrico VIII, per accumulare consensi e forze armate e rivendicare i propri diritti ereditari. Il 19 luglio 1553 venne proclamata regina e condann\u00f2 a morte sia l'usurpatrice Jane sia Dudley, perdonando Henry ed altri sostenitori di Jane. Henry e ad altri ex alleati di Dudley entrarono anzi a far parte del consiglio della regina.\nSuccessivamente Maria I invi\u00f2 Grey a difendere i territori inglesi di Calais e Gu\u00eenes minacciati da Enrico II di Francia.\nIl matrimonio tra la regina e Filippo di Spagna cre\u00f2 molto malcontento e agitazioni in tutto il Paese. Tra i gentiluomini che cercavano di agitare la popolazione vi fu anche il duca di Suffolk, il quale insieme ad altri cospiratori tram\u00f2 anche per porre sul trono Elisabetta.\nLa rivolta venne domata e i responsabili imprigionati e condannati a morte. La condanna a morte per Henry Grey avvenne, per decapitazione, il 23 febbraio 1554.\nLa testa mummificata.\nSecondo Walter George Bell (che scriveva nel 1920), nel 1851 la testa tagliata del duca di Suffolk venne ritrovata in una cavit\u00e0 presso la chiesa della Santa Trinit\u00e0 dei Minoriti a Londra, conservatasi straordinariamente per essere stata posta in un contenitore con segatura di quercia, ricca di tannino. Bell scrisse che probabilmente la testa era stata nascosta dalla vedova del duca per evitare che fosse esposta su una picca a London Bridge."}
{"id": "1616240", "revid": "110157", "url": "https://it.wikipedia.org/wiki?curid=1616240", "title": "Provincia di Taroudant", "text": "La provincia di Taroudannt \u00e8 una delle province del Marocco, parte della regione di Souss-Massa.\nGeografia antropica.\nSuddivisioni amministrative.\nLa provincia di Taroudannt conta sette municipalit\u00e0 e 82 comuni:"}
{"id": "1616241", "revid": "465169", "url": "https://it.wikipedia.org/wiki?curid=1616241", "title": "Ugly (Sugababes)", "text": "Ugly \u00e8 un singolo del gruppo musicale pop britannico Sugababes, pubblicato il 5 dicembre 2005 dall'etichetta discografica Island.\n\u00c8 l'ultimo singolo della band in cui compare Mutya Buena. La canzone, scritta e prodotta da Dallas Austin, \u00e8 stata estratta come secondo singolo dal quarto album del gruppo, \"Taller in More Ways\". Il singolo contiene le b-side \"Come Together\" e \"Future Shokk!\".\nVideo musicale.\nIl video di \"Ugly\" \u00e8 ambientato in un magazzino di New York, che appare come luogo di un'audizione. \u00c8 stato presentato il 12 novembre 2005.\nNel video appaiono diverse persone di diverse et\u00e0 che mostrano diversi talenti, il che corrisponde al significato della canzone. Le ragazze, inoltre, tengono in mano dei cartelli con scritto \"Taller in More Ways\", il titolo del loro quarto album (da cui \u00e8 estratto \"Ugly\")."}
{"id": "1616246", "revid": "1711941", "url": "https://it.wikipedia.org/wiki?curid=1616246", "title": "Taroudant", "text": "Taroudant (in berbero: \"Tarudant\", \u2d5c\u2d30\u2d54\u2d53\u2d37\u2d30\u2d4f\u2d5c, ) \u00e8 una citt\u00e0 del Marocco, capoluogo della provincia omonima, nella regione di Souss-Massa. La citt\u00e0 \u00e8 anche conosciuta come T\u0101r\u016bd\u0101nt o Tarudannt.\nSociet\u00e0.\nLa citt\u00e0 \u00e8 linguisticamente mista ed \u00e8 sede sia di una comunit\u00e0 arabofona che di una berberofona. La citt\u00e0 \u00e8 stata poi storicamente sede di una cospicua comunit\u00e0 ebraica prevalentemente arabofona e parzialmente bilingue in berbero, che nel 1951 contava 950 membri, ridottisi oggi a pochi individui dopo l'emigrazione di massa verso Israele e Francia negli anni 1950 e 1960. Alcuni quartieri di Taroudant, come Derb El Andalous e Derb Ouled Bennouna, sono caratterizzati da un punto di vista architettonico e culturale da una forte influenza di al-Andalus, portatavi dagli immigrati musulmani andalusi."}
{"id": "1616252", "revid": "124123", "url": "https://it.wikipedia.org/wiki?curid=1616252", "title": "Morti nel 162 a.C.", "text": ""}
{"id": "1616257", "revid": "287204", "url": "https://it.wikipedia.org/wiki?curid=1616257", "title": "Oulad Teima", "text": "Oulad Teima \u00e8 una citt\u00e0 del Marocco, nella provincia di Taroudant, nella regione di Souss-Massa.\nLa citt\u00e0 \u00e8 anche conosciuta come Ouled Teima, Awl\u0101d Taymah, Awlat Taymah o Oulad Te\u00efma.\nLa citt\u00e0 \u00e8 molto famosa per l'agricoltura prevalentemente di agrumi.\nUno dei quartieri pi\u00f9 famosi e grande della citt\u00e0 \u00e8 il quartiere \"Chrarda\" detto anche Hay Chrarda."}
{"id": "1616259", "revid": "1573940", "url": "https://it.wikipedia.org/wiki?curid=1616259", "title": "Oulad Berhil", "text": "Oulad Berhil \u00e8 una citt\u00e0 del Marocco, nella provincia di Taroudant, nella regione di Souss-Massa.\nLa citt\u00e0 \u00e8 anche conosciuta come Awl\u0101d Barh\u0328\u012bl o Oulad Barrehil."}
{"id": "1616260", "revid": "1543377", "url": "https://it.wikipedia.org/wiki?curid=1616260", "title": "London Sevens", "text": "Il London Sevens \u00e8 un torneo annuale di rugby a 7 che fa parte delle World Rugby Sevens Series. Viene disputato a Londra, stadio di Twickenham, sin dalla stagione 2000-2001."}
{"id": "1616261", "revid": "120787137", "url": "https://it.wikipedia.org/wiki?curid=1616261", "title": "PadreMadre", "text": "PadreMadre \u00e8 una canzone di Cesare Cremonini. \u00c8 il terzo singolo estratto dall'album \"Bagus\" uscito nel 2002.\nIl brano \u00e8 un messaggio di Cremonini diretto ai propri genitori nel quale il cantante ammette quanto sia pi\u00f9 facile riuscire a dire determinate cose attraverso una canzone. Cremonini ha dichiarato che si tratta del brano pi\u00f9 \"vero\" ed intimista dell'intero album\". Con questa canzone Cesare Cremonini si \u00e8 aggiudicato il Premio Lunezia 2003 \"Poesia del rock\".\nIl video musicale ufficiale del brano \u00e8 stato diretto da Gaetano Morbioli.\nIl singolo.\nIl singolo \u00e8 uscito nei negozi il 10 marzo 2003, ed \u00e8 il primo nella carriera di Cremonini (contando anche l'esperienza con i L\u00f9napop) a non riuscire ad entrare nella Top 20 dei singoli pi\u00f9 venduti, raggiungendo per due volte al massimo la posizione #21."}
{"id": "1616263", "revid": "287204", "url": "https://it.wikipedia.org/wiki?curid=1616263", "title": "Iv\u00e1n Maestro", "text": "Carriera.\nEsordisce nella classe 125 del motomondiale nella stagione 2006 in occasione del Gran Premio casalingo, in qualit\u00e0 di wild card, su una Honda RS 125 R e senza riuscire a portare a termine la gara, mentre in Catalogna manca la qualificazione alla gara.\nL'anno successivo, disputa ancora altri 3 gran premi in sella ad una Aprilia RS 125 R e grazie alle wild card ottenute per prendere il via alle gare disputatesi in territorio spagnolo; pur arrivando al traguardo in due occasioni non ottiene per\u00f2 punti validi per la classifica iridata.\nNel motomondiale 2008 corre altri tre Gran Premi, sempre come wild card, uno con la Honda e due con l'Aprilia. Nel 2009 corre due Gran Premi ancora come wildcard, uno nella classe 250 e uno in 125.\nIn nessuna delle sue partecipazioni \u00e8 riuscito ad ottenere un piazzamento tale da poter risultare nelle classifiche dell'annata."}
{"id": "1616266", "revid": "110157", "url": "https://it.wikipedia.org/wiki?curid=1616266", "title": "Provincia di T\u00e9touan", "text": "La provincia di T\u00e9touan \u00e8 una provincia del Marocco, parte della Regione di Tangeri-Tetouan-Al Hoceima. \nAll'interno della Prefettura di T\u00e9touan si trova l'enclave spagnola di Ceuta.\nNel 2004 alcune parti del territorio sono state scisse per formare la nuova Prefettura di M'diq-Fnideq\nGeografia antropica.\nSuddivisioni amministrative.\nLa provincia di T\u00e9touan, prima della sua divisione, contava 5 municipalit\u00e0 e 21 comuni:"}
{"id": "1616268", "revid": "287204", "url": "https://it.wikipedia.org/wiki?curid=1616268", "title": "Megalechis thoracata", "text": "Megalechis thoracata \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nQuesta specie \u00e8 diffusa in Sudamerica, nei bacini del Rio delle Amazzoni, dell'Orinoco e del Rio Paraguay, nonch\u00e9 nei fiumi costieri di Argentina, Guyana e Brasile settentrionale.\nDescrizione.\nLa testa \u00e8 allungata, appiattita verso l'alto, con due paia di lunghi barbigli. Il corpo \u00e8 robusto e allungato, piuttosto compresso ai fianchi, i quali presentano due serie di placche ossee che si intersecano al centro dei fianchi, disegnando una fessura orizzontale, in concomitanza con la linea laterale. Le pinne sono tozze e arrotondate. La livrea varia dal bruno scuro al verde marcio, fino al beige. Il tutto macchiettato finemente di scuro. Guance, gola e ventre sono pi\u00f9 chiare.Raggiunge una lunghezza di 12,5\u00a0cm.\nRiproduzione.\nIl maschio di \"Megalechis thoracata\" \u00e8 un costruttore di nidi di bolle. Durante l'accoppiamento la femmina depone le uova direttamente nel nido, seguita subito dal maschio che le feconda. Terminata la deposizione la femmina si allontana ed il maschio si occupa della prole per alcuni giorni, mostrando particolare aggressivit\u00e0 verso chiunque si avvicini al nido.\nAcquariofilia.\nImportato dagli anni '60 del Novecento in Europa, \u00e8 una specie non molto diffusa e conosciuta."}
{"id": "1616269", "revid": "88740", "url": "https://it.wikipedia.org/wiki?curid=1616269", "title": "Durazno (Uruguay)", "text": "Durazno \u00e8 la capitale dell'omonimo dipartimento in Uruguay. Fu fondata il 12 ottobre 1821, \u00e8 situata sulle rive del fiume Y\u00ed.\nMonumenti e luoghi d'interesse.\nNella piazza centrale di Durazno sorge la chiesa di san Pietro costruita nel XIX secolo e ridisegnata da Eladio Dieste dopo che il tetto di legno della chiesa primitiva si incendi\u00f2 nel maggio del 1967, risparmiando solo la facciata e il portico di ingresso. La ricostruzione fu realizzata con strati piegati di \"ceramica armata\" e si inaugur\u00f2 nel 1971. Nella chiesa di san Pietro si trova un Cristo scolpito in legno di arancio dall'artista plastico Claudio Silveira Silva.\nInfrastrutture e trasporti.\nDurazno \u00e8 attraversata dalla strada 5, una delle principali arterie di comunicazione del paese, che unisce la capitale Montevideo con il nord del Paese e la frontiera con il Brasile. "}
{"id": "1616276", "revid": "1571097", "url": "https://it.wikipedia.org/wiki?curid=1616276", "title": "Latin Lover (Cesare Cremonini)", "text": "Latin Lover (in italiano: \"Amante latino\") \u00e8 una canzone di Cesare Cremonini. \u00c8 il quarto singolo, registrato nel 2002, estratto dall'album \"Bagus\" uscito nel 2003.\nCremonini ha dichiarato che \"l'unica maniera per convincere le donne di essere un uomo in grado di amare come chiunque altro, era di scrivere una canzone sull'argomento\".\nNel video del brano fa una apparizione la popolare soubrette A\u00edda Y\u00e9spica.\nIl brano \u00e8 anche presente nella compilation del \"Festivalbar 2003\" nella compilation blu."}
{"id": "1616278", "revid": "152625", "url": "https://it.wikipedia.org/wiki?curid=1616278", "title": "Mya Harrison", "text": ""}
{"id": "1616282", "revid": "767487", "url": "https://it.wikipedia.org/wiki?curid=1616282", "title": "Domenico Crivelli", "text": "Nato e vissuto in Lombardia, nel 1817 segu\u00ec oltremanica il padre Gaetano Crivelli (1768-1836), che era stato appena assunto come primo tenore dal King's Theatre di Londra.\nSulla scia del padre, Domenico divenne anch'egli tenore e, nel 1823, quando fu fondata la Real Accademia di Musica, vi entr\u00f2 come primo professore di canto, incarico che continu\u00f2 a ricoprire fino alla sua scomparsa, insegnando a quelli che sarebbero divenuti i maggiori cantanti lirici inglesi del XIX secolo.\nMor\u00ec il 31 dicembre 1856, a 71 anni, nella sua casa di Upper Norton Street a Portland Place; fu sepolto nel cimitero di Kensal Green.\nFra le sue opere didattiche bisogna citare \"L'arte del canto\" (1841), scritto in italiano e in inglese e tradotto in numerose lingue, che fu per molti anni uno dei testi base nello studio del canto lirico presso le accademie britanniche."}
{"id": "1616287", "revid": "1573940", "url": "https://it.wikipedia.org/wiki?curid=1616287", "title": "Caryophyllia inornata", "text": "Caryophyllia inornata () \u00e8 una specie di madrepora della famiglia Caryophylliidae.\nDescrizione.\nCalice di circa 10 millimetri di diametro per 15-20 di altezza, tentacoli di colore bianco, traslucido o semi-trasparente.\nBiologia.\nSpecie reperibile spesso in gruppi di alcuni individui, ma mai in forma coloniale.\nRiproduzione.\nLa fecondazione avviene internamente; le larve verranno poi rilasciate una volta formate.\nDistribuzione e habitat.\nComune nell'Oceano Atlantico orientale e nel Mar Mediterraneo, su fondale duro e in ombra, da pochi metri fino a 100 metri di profondit\u00e0."}
{"id": "1616290", "revid": "123114205", "url": "https://it.wikipedia.org/wiki?curid=1616290", "title": "Monumenti di Padova", "text": "Padova \u00e8 una citt\u00e0 che presenta una grande quantit\u00e0 di opere e monumenti importanti dal punto di vista storico-artistico, che evidenziano in modo chiaro i vari momenti storici vissuti della citt\u00e0.\nRiviere.\nPadova comprende due sistemi di \"Riviere\", strade che costeggiano o costeggiavano i canali cittadini, entrambi in direzione nord-sud:\nMura.\nPadova presenta, nel corso dei secoli, numerose fortificazioni, delle quali la parte pi\u00f9 imponente (circa 10\u00a0km conservati sui 12\u00a0km originali) \u00e8 quella relativa alle mura veneziane edificate nel XVI secolo.\nSpecola e Castello.\nA diritto parte integrante delle fortificazioni cittadine sono la Torre della Specola (detta semplicemente \"Specola\"), torre di difesa del IX secolo modificata come osservartorio astronomico negli anni '70 del XVIII secolo; e l'adiacente Castello, costruito da Ezzelino da Romano ed ampiamente usato dai signori cittadini dei Carraresi, sede di guarnigione durante la Repubblica di Venezia e trasformato in carcere dagli Austriaci nei primi anni del XIX secolo, oggi in parte sede della Facolt\u00e0 di Astronomia dell'Universit\u00e0 di Padova ed in parte in fase di profondo restauro."}
{"id": "1616293", "revid": "53251", "url": "https://it.wikipedia.org/wiki?curid=1616293", "title": "Diseguaglianza", "text": ""}
{"id": "1616298", "revid": "28592", "url": "https://it.wikipedia.org/wiki?curid=1616298", "title": "Spiraliforme", "text": ""}
{"id": "1616299", "revid": "339392", "url": "https://it.wikipedia.org/wiki?curid=1616299", "title": "Staliniano", "text": ""}
{"id": "1616301", "revid": "751106", "url": "https://it.wikipedia.org/wiki?curid=1616301", "title": "Seymour Stein", "text": " \n\u00c8 attivo nel mondo musicale fin dal suo primo lavoro come impiegato presso il Billboard Magazine nel 1958.\nCarriera musicale.\nNel 1966 Stein ed il produttore Richard Gottehrer fondano la Sire Productions, nucleo originario della futura Sire Records, etichetta con cui firmeranno artisti molto importanti come Ramones e Talking Heads nel 1975, The Pretenders nel 1980, Madonna nel 1982, Brian Wilson nel 1987, Depeche Mode e The Smiths.\n\u00c8 stato presidente della Sire dal 1978 al 1995.\nNel 2005 entra nella Rock and Roll Hall of Fame."}
{"id": "1616311", "revid": "928766", "url": "https://it.wikipedia.org/wiki?curid=1616311", "title": "Dino Lombardi", "text": "Carriera.\nDopo aver partecipato a competizioni come la coppa Italia e il campionato Italiano Velocit\u00e0, ha debuttato nel motomondiale nell'edizione 2006 in sella ad una Aprilia RS 125 R nella classe 125, disputando durante l'anno 14 Gran Premi. La stagione successiva \u00e8 passato alla guida di una Honda RS 125 R del Kopron Team Scot, rimanendo sempre nella stessa classe; le ultime apparizioni avvengono all'inizio del motomondiale 2008 come wild card in sella all'Aprilia del team BQR Blusens. Durante la sua carriera nel motomondiale non \u00e8 riuscito a conquistare punti per la classifica iridata.\nNel 2010 partecipa al C.I.V. categoria Stock 600 ed anche al campionato europeo Superstock 600 con una Yamaha YZF R6 del team Martini Corse. Senza cambiare team ottiene il titolo del campionato Italiano Velocit\u00e0 2011 nella categoria Stock 600.\nNel 2012 corre nel campionato mondiale Supersport, alla guida della Yamaha YZF R6 del team PATA by Martini. A partire dal GP del N\u00fcrburgring corre sulla Honda CBR600RR del Team Lorini. Nella stessa stagione vince una gara e chiude undicesimo nel CIV Supersport."}
{"id": "1616312", "revid": "767487", "url": "https://it.wikipedia.org/wiki?curid=1616312", "title": "Gongi-Boy", "text": "Gongi-Boy \u00e8 una canzone di Cesare Cremonini. \u00c8 il quinto ed ultimo singolo estratto dall'album \"Bagus\", ed \u00e8 stato pubblicato il 17 novembre 2003.\nIl brano inizialmente non faceva parte dell'album ma in seguito \u00e8 stato inserito nell'edizione speciale di \"Bagus\" uscita nell'autunno del 2003.\nUna nuova parte del brano, chiamata \"Gongi-Boy #2\", \u00e8 stata inserita nel secondo album da solista di Cremonini, \"Maggese\".\nIl singolo.\nIl singolo \u00e8 entrato nella classifica dei singoli pi\u00f9 venduti in Italia alla posizione numero 18. Il singolo \u00e8 rimasto in classifica due mesi, raggiungendo la posizione #10."}
{"id": "1616313", "revid": "21880", "url": "https://it.wikipedia.org/wiki?curid=1616313", "title": "Soricomorfi", "text": ""}
{"id": "1616314", "revid": "78273", "url": "https://it.wikipedia.org/wiki?curid=1616314", "title": "Erinaceomorfi", "text": ""}
{"id": "1616316", "revid": "78273", "url": "https://it.wikipedia.org/wiki?curid=1616316", "title": "Gongi Boy", "text": ""}
{"id": "1616318", "revid": "2054809", "url": "https://it.wikipedia.org/wiki?curid=1616318", "title": "Bitdefender", "text": "Bitdefender \u00e8 un software antivirus sviluppato dalla compagnia rumena SOFTWIN, lanciato nel novembre 2001. La societ\u00e0 Bitdefender si \u00e8 scissa successivamente da SOFTWIN.\nBitdefender ha preso il posto del primo pacchetto antivirus della SOFTWIN, l'AVX (AntiVirus EXpert), ed \u00e8 disponibile in diverse versioni che possono essere utilizzate sia dal mercato \"Home\" che da quello \"Small Office\"/\"Enterprise\". Le versioni \"home\" sono compatibili con Microsoft Windows, Symbian OS, Windows Mobile e Android, mentre le suite \"Small Office\"/\"Enterprise\" sono compatibili con Microsoft Windows, Linux e FreeBSD.\nLe recensioni per il Bitdefender sono state generalmente abbastanza positive. La versione \"home\" per esempio ha ricevuto un riconoscimento dalla rivista \"PC Answers\" nel maggio 2007. La rivista \"PC World\", invece l'ha riconosciuto come il pi\u00f9 economico fra i tre maggiori antivirus in commercio. Esistono versioni a 64 e 32 bit, in svariate lingue, tra le quali anche l'italiano, scaricabili in prova per 30 giorni, oltre alla versione per cellulari.\nLa versione Free usa lo stesso motore di quella a pagamento.\nNella versione 2010 Bitdefender presenta una nuova interfaccia pi\u00f9 accessibile, una nuova tecnologia euristica AVC (Active Virus Control) in tempo reale, oltre ad alcune nuove funzionalit\u00e0 legate al controllo genitori."}
{"id": "1616321", "revid": "14480", "url": "https://it.wikipedia.org/wiki?curid=1616321", "title": "NROL-21", "text": ""}
{"id": "1616323", "revid": "14480", "url": "https://it.wikipedia.org/wiki?curid=1616323", "title": "L-21", "text": ""}
{"id": "1616325", "revid": "14480", "url": "https://it.wikipedia.org/wiki?curid=1616325", "title": "USA-193", "text": ""}
{"id": "1616328", "revid": "14480", "url": "https://it.wikipedia.org/wiki?curid=1616328", "title": "NRO launch 21", "text": ""}
{"id": "1616329", "revid": "184755", "url": "https://it.wikipedia.org/wiki?curid=1616329", "title": "National Board of Review Awards 1986", "text": "La 58\u00aa edizione dei National Board of Review Awards si \u00e8 tenuta il 9 febbraio 1987."}
{"id": "1616330", "revid": "287204", "url": "https://it.wikipedia.org/wiki?curid=1616330", "title": "Daniel S\u00e1ez (motociclista)", "text": "Carriera.\nLa sua carriera nel motociclismo si \u00e8 svolta soprattutto nelle competizioni nazionali spagnole con alcune presenze, ottenute grazie a wild card, anche nel motomondiale.\nLe prime presenze risalgono al motomondiale 2005, nella classe 125 ed alla guida di una Aprilia; ha disputato quattro gran premi ottenendo quale miglior risultato un 24\u00ba posto nell'unica occasione in cui ha tagliato il traguardo.\nNelle tre stagioni successive, sempre senza cambiare n\u00e9 classe, n\u00e9 motocicletta, ha disputato altri 7 gran premi, tutti corsi in Spagna ma in nessuna delle sue presenze ha totalizzato punti validi per la classifica mondiale."}
{"id": "1616331", "revid": "36426", "url": "https://it.wikipedia.org/wiki?curid=1616331", "title": "Tributo (diritto)", "text": ""}
{"id": "1616334", "revid": "767487", "url": "https://it.wikipedia.org/wiki?curid=1616334", "title": "Don Christensen", "text": "Carriera.\nGiunto nel 1937 agli Studi Disney, dove collabora alla realizzazione dei lungometraggi animati Pinocchio e Dumbo, nel 1941 passa alla Warner Bros.,dove rimane fino al 1944, contribuendo a realizzare i cortometraggi di famosi personaggi della casa di animazione, quali Bugs Bunny e Duffy Duck.\nNel 1950 comincia a collaborare con la casa editrice Western Publishing, per la quale realizza storie a fumetti con i personaggi disneyani; tra le pi\u00f9 famose si ricordano \"Topolino e il rubino di Omar\" (1951), \"Topolino e il fantasma del Monte Cannibale\" (1951), \"Topolino nel Gran Canyon\" (1951).\nChristensen terminer\u00e0 il suo lavoro fumettistico solo attorno al 1970."}
{"id": "1616337", "revid": "767487", "url": "https://it.wikipedia.org/wiki?curid=1616337", "title": "Pioggia d'estate (film)", "text": "Pioggia d'estate \u00e8 un film del 1937 diretto dal regista Mario Monicelli all'et\u00e0 di 21 anni con lo pseudonimo \"Michele Badiek\".\nDistribuzione.\nNon risulta che il film sia mai stato distribuito nelle sale cinematografiche. Considerato perduto, nel 2011 ne sono stati ritrovati dal ricercatore e regista Riccardo Mazzoni 98 spezzoni per un totale di circa 400 fotogrammi nell'archivio privato del figlio del direttore della fotografia e montatore Manfredo Bertini, che, seppure insufficienti per ricostruirne la trama, restituiscono parecchie suggestioni visive del film."}
{"id": "1616344", "revid": "196390", "url": "https://it.wikipedia.org/wiki?curid=1616344", "title": "Verdiente Meistervereine", "text": ""}
{"id": "1616346", "revid": "320578", "url": "https://it.wikipedia.org/wiki?curid=1616346", "title": "Goffredo di Brindisi", "text": ""}
{"id": "1616347", "revid": "125484035", "url": "https://it.wikipedia.org/wiki?curid=1616347", "title": "Ribolla gialla", "text": "Il Ribolla gialla \u00e8 un vitigno a bacca bianca autoctono del Friuli-Venezia Giulia, della Slovenia e di Cefalonia, nelle isole Ionie.\nStoria.\nLe teorie secondo cui l'uva ha avuto origine in Grecia come Robola sono state smentite a seguito della profilazione del DNA nel 2007 e nel 2008, che ha dimostrato che non vi era alcuna relazione genetica tra Robola e Ribolla Gialla. Ora si pensa che abbia avuto origine sul Collio/Goriska Brda (in provincia di Gorizia e in Slovenia) o nella valle del fiume Vipacco/Vipava (Slovenia). La prima documentazione scritta dell'uva si trova in un contratto notarile del 1256 in cui si citano terreni coltivati con viti di Ribolla, siti sul Collio/Goriska Brda, territorio diviso fra Italia e Slovenia.\nNel corso del XIV secolo, il poeta italiano Giovanni Boccaccio elenc\u00f2 l'indulgenza dei vini Ribolla come uno dei peccati di gola nella sua diatriba sull'argomento. Ancora a partire dal '300 sono conservati diversi documenti in lingua friulana che citano il vino coi nomi \"ribuele\", \"ribola\", \"aribuelo\" e simili. Quando il duca d'Austria, Leopoldo III d'Asburgo, stabil\u00ec il regno su Trieste, una delle sue clausole era che la citt\u00e0 gli fornisse ogni anno 100 urne del miglior vino Ribolla della regione. Nel 1402, la reputazione del vino ottenuto dall'uva era abbastanza elevata da far sentire la citt\u00e0 di Udine costretta a emanare una legge che proibiva l'adulterazione di qualsiasi vino prodotto da Ribolla. Nel XVIII secolo, il medico e cronista Anton Musnig ha valutato il vino Ribolla come il miglior vino bianco della regione. \nL'epidemia di fillossera del XIX secolo ha messo a dura prova le piantagioni di Ribolla con molti proprietari di vigneti friulani del Collio/Goriska Brda e della Valle del Vipacco/Vipava che hanno scelto di ripiantare la loro terra con uve da vino francesi importate come il Merlot e il Sauvignon e Barbera; quest'ultima solo nella Valle del Vipacco/Vipava. Negli anni '90 meno dell'1% di tutti i vini bianchi friulani e giuliani creati con una Denominazione di origine controllata (DOC) conteneva Ribolla. A cavallo del XXI secolo, l'interesse internazionale per i vini del Friuli-Venezia Giulia e in particolare per i suoi vitigni autoctoni, ha portato ad un aumento delle piantagioni dell'uva sia sul lato italiano che su quello sloveno del suo territorio d'origine. Oggi ha ruoli pi\u00f9 importanti nei vini bianchi DOC su entrambi i lati del .\nCaratteristiche.\nIl vino bianco ottenuto dall'uva Ribolla \u00e8 in genere un vino di corpo leggero con elevata acidit\u00e0 e note floreali.\nCollegamenti esterni.\nSito internet ufficiale: "}
{"id": "1616350", "revid": "6392", "url": "https://it.wikipedia.org/wiki?curid=1616350", "title": "Mi permette babbo!", "text": ""}
{"id": "1616352", "revid": "928766", "url": "https://it.wikipedia.org/wiki?curid=1616352", "title": "Kevin Coghlan", "text": "Carriera.\nPer quanto riguarda le sue partecipazioni alle gare del motomondiale, l'esordio, quale wild card, \u00e8 avvenuto in occasione del Gran Premio motociclistico di Gran Bretagna 2005 in sella ad una Honda in classe 125.\nNel motomondiale 2007 \u00e8 stato presente in altre due occasioni, sempre nella stessa classe e con una Honda, sempre senza riuscire ad ottenere punti validi per la classifica iridata.\nNel 2008 ha debuttato nel mondiale Supersport come pilota sostitutivo con una CBR600RR del team Hannspree Honda Althea, senza ottenere piazzamenti a punti. Nello stesso anno si \u00e8 aggiudicato il titolo junior del campionato europeo velocit\u00e0 nella Supersport, arrivando secondo nella prova unica valida per l'assegnazione del titolo, svoltasi ad Albacete e vinta da \u00c1ngel Rodr\u00edguez.\nNel 2009 ha vinto il campionato spagnolo nella categoria supersport e nella stessa stagione ha corso con una Yamaha YZF-R6 del team Holiday Gym Racing in cinque prove del mondiale di categoria, terminandone tre in zona punti. Sempre nel 2009 vince il campionato Europeo Supersport.\nPassato nel 2010 al campionato spagnolo Moto2, proprio in questa classe ha usufruito nuovamente di due wild card in occasione dei Gran Premi di Gran Bretagna e Aragona.\nNel 2011 \u00e8 diventato pilota titolare, ingaggiato dal team Aeroport de Castell\u00f3 con una FTR M211, ma non ha terminato la stagione in quanto sostituito dopo il Gran Premio d'Olanda da Tommaso Lorenzetti. In questa annata ha saltato il Gran Premio del Portogallo per infortunio, totalizzando un ottavo posto al GP di Spagna come miglior risultato e 11 punti iridati.\nNel 2012 ha partecipato alla Superstock 1000 FIM Cup con una Ducati 1199 Panigale del team DMC Racing, salendo sul podio al N\u00fcrburgring e piazzandosi al nono posto finale con 68 punti.\nNel 2013 partecipa al campionato mondiale Supersport in sella ad una Kawasaki ZX-6R del team DCM-Lorenzini, il compagno di squadra \u00e8 Vladimir Ivanov. In questa stagione ottiene il primo podio di categoria piazzandosi terzo nel gran premio di Germania sulla pista del N\u00fcrburgring. Chiude la stagione al nono posto con 71 punti.\nNel 2014 Coghlan \u00e8 ancora tra i piloti titolari nel mondiale Supersport, stavolta alla guida di una Yamaha YZF-R6 gestita dal team DCM-Panavto-Yamaha. Il compagno di squadra \u00e8 Alexey Ivanov. Inizia la stagione con un secondo posto a Phillip Island, per poi ottenere la pole position nella gara successiva ad Aragon. La stagione continua con buoni risultati, cogliendo un altro podio a Donington, chiude la stagione al quinto posto con 109 punti mondiali.\nNel 2015 torna dopo due anni nella Superstock 1000 FIM Cup, ingaggiato dal team MRS Yamaha, con compagno di squadra Florian Marino. Ottiene un podio piazzandosi terzo nella gara inaugurale ad Aragon. Chiude la stagione al sesto posto totalizzando 72 punti."}
{"id": "1616355", "revid": "1534111", "url": "https://it.wikipedia.org/wiki?curid=1616355", "title": "Bagnolo Mella", "text": "Bagnolo Mella (\"Bagn\u00f6l \" in dialetto bresciano) \u00e8 un comune italiano di abitanti della provincia di Brescia in Lombardia.\nIl comune \u00e8 stato fregiato del titolo di citt\u00e0 il 12 gennaio 2011 dal presidente della Repubblica Italiana Giorgio Napolitano per meriti di carattere storico e culturale.\nGeografia fisica.\nIl territorio \u00e8 sostanzialmente pianeggiante e irrigato da numerose roggie e seriole tra cui spicca il Vaso Molone che utilizza un antico alveo del torrente Garza, arrivando da nord affianca la sponda est del Monte Netto per poi proseguire lungo il centro abitato e successivamente affiancare la strada provinciale per Manerbio. Alcuni rami del Molone andavano a creare il fossato di Palazzo Spada Avogadro, e alimentavano la vicina ruota del mulino.\nOrigini del nome.\nMazza (1986) ipotizza che il nome derivi dal latino \"balneolum\", nel senso di piccolo bagno o di piccola pozza, oppure dal personale \"Albagnolo\".\n\"Mella\", indicante l'omonimo fiume sebbene geograficamente lo stesso non solchi il territorio comunale, \u00e8 stato aggiunto dal RD 24 agosto 1862, n. 802, su ricorso del consiglio comunale.\nStoria.\nPreistoria ed et\u00e0 romana.\n\u00c8 attestata la presenza di una terramare dell'et\u00e0 del bronzo presso la localit\u00e0 di Fontanellato. Il Pagus romano si svilupp\u00f2 attorno alla stessa: la presenza romana \u00e8 attestata dal rinvenimento di un cippo dedicato ad un veterano della legio II Italica.\nIn epoca romana da Bagnolo Mella passava la \"via Brixiana\", strada romana consolare che metteva in comunicazione il porto fluviale di Cremona (lat. \"Cremona\"), che si trovava lungo il fiume Po (lat. \"Padus\"), con Brescia (lat. \"Brixia\"), da cui passavano diverse strade romane che si diramavano verso l'intera Gallia Cisalpina (lat. \"Gallia Cisalpina\").\nEt\u00e0 medievale.\nMazza (1986) ipotizza che il castrum sorse per far fronte alle invasioni barbariche. Il primo documento che ne attesta la presenza, assieme a quella di una corte di origine franca o longobarda, \u00e8 del 1169. In esso, il Vescovo di Brescia ricorda alle monache del Monastero di Santa Giulia di pregare per l'anima della contessa Ferlinda, vissuta nella seconda met\u00e0 del X secolo, la quale aveva ceduto al Vescovo stesso la corte di Bagnolo. In qualit\u00e0 di \"comites\", l'ecclesiastico invest\u00ec diverse famiglie dei titoli di \"comites de palatio\", di \"advocati ecclesie\" e di \"confalonieri\": da essi deriveranno i Palazzi, gli Avogadro e i Confalonieri.\nProprio perch\u00e9 feudo del vescovo di Brescia Raimondo ed essendo questi un avversario dell'imperatore Federico Barbarossa, due anni prima, l'esercito imperiale occup\u00f2 Bagnolo.\nNel corso del Duecento, l'autorit\u00e0 feudale vescovile divenne debole. Il 14 novembre 1272 i sindici del comune, eletti dalla Vicinia, furono investiti di un feudo. In seguito, il vescovo Berardo Maggi tent\u00f2 di restaurare l'antica autorit\u00e0, ma nel secolo seguente il potere fu stabilmente associato agli antichi valvassori, come gli Avogadro e i Confalonieri, alle famiglie nobili guelfe che giunsero in seguito, come i Bornati e i Poncarali, e anche al comune. Quest'ultimo, stando all'Estimo visconteo, nel 1385 risulta assegnato alla quadra di Ghedi e Calvisano.\nEpoca veneta.\nLa prima met\u00e0 del Quattrocento fu caratterizzata dalla lotta tra i Visconti e la Repubblica di Venezia per il controllo del territorio dell'antica repubblica comunale bresciana. Nel 1438, il castello fu occupato dal Gattamelata, mentre due anni dopo fu bombardato ed incendiato da Taliano del Friuli. Nel 1441 fu occupato dall'esercito di Francesco Sforza. Undici anni dopo lo stesso Sforza incendi\u00f2 il castello come punizione perch\u00e9 Bagnolo aveva appoggiato i veneziani.\nCon il passaggio definitivo a Venezia, il comune divenne capoluogo di una quadra che comprendeva Azzano, Boldeniga, Corticelle, Capriano, Dello, Ponte Gattello, Poncarale, Quinzanello. In seguito, alla quadra furono associati anche i comuni di Flero e San Zeno, mentre nel 1493 \u00e8 attesta la presenza anche di Borgo, Coler e Monigo, probabilmente intendendo Movico. La quadra bagnolese ottenne il privilegio di non eleggere il vicario non sostenendone la spesa; l'amministrazione fu quindi retta dal consiglio di quadra.\nLa guerra di Ferrara coinvolse anche Bagnolo per via del suo fortilizio: nel 1483 esso fu occupato dal Duca di Calabria Alfonso d'Aragona che lo abbandon\u00f2 solo a seguito della sconfitta di Vincenzo Orsini, suo condottiero. La cosiddetta \"Pace di Bagnolo\", che pose termine al conflitto, prese il nome dal paese, sebbene l'incontro tra le parti si fosse tenuto nell'agosto 1484 presso una casa adibita ad osteria della localit\u00e0 Chiaviche di Poncarale.\nPrivato delle artiglierie dopo il termine della guerra di Ferrara, nel corso del Cinquecento il castello perse di importanza. In un documento del 1493, Marin Sanudo afferma come Bagnolo fosse dotato di due castelli: quello vecchio, che diede il nome alla localit\u00e0 castelvecchio, e quello nuovo, che Mazza (1986) presuppone essere stato costruito nel Quattrocento: ad esso probabilmente fanno riferimento le cronache del tempo.\nNel 1570 sorse il Monte di Piet\u00e0.\nTra il Cinquecento e il Settecento, furono costruiti diversi palazzi nobiliari, il santuario della Madonna della Stella e la Parrocchiale.\nNel 1685 nacque a Bagnolo Daniel de Bagnolo frate cappuccino, che fu preposto a guidare la missione nel Canton dei Grigioni e che fu scrittore di testi in lingua romancia.\nEpoca napoleonica ed austriaca.\nA cavallo tra Settecento e Ottocento, Bagnolo segu\u00ec le sorti del territorio bresciano a seguito della caduta della repubblica di Venezia. Nel marzo 1797 fu istituita la repubblica bresciana e in maggio Bagnolo fu assegnato al cantone della Garza orientale. Dopo l'incorporazione dell'effimera repubblica nel Dipartimento del Mella della repubblica Cisalpina, avvenuta a novembre, nel maggio dell'anno seguente fu associato al Distretto del Monte, per poi passare ad ottobre in quello delle Sorgenti.\nDopo la parentesi austro-russa, con il riassetto amministrativo della Cisalpina del maggio 1801 fu assegnato al Distretto I di Brescia e in sotto tale suddivisione fu mantenuto durante la napoleonica repubblica italiana. Nel giugno 1805, a seguito della trasformazione di questa in Regno e nella determinazione di un nuovo riassetto amministrativo, fu definito come comune di terza classe e fu assegnato al Cantone II di Brescia a sua volta appartenente al Distretto I con il medesimo capoluogo.\nGli austriaci occuparono il paese nel 1814. Dopo il Congresso di Vienna, Bagnolo entr\u00f2 a far parte della provincia di Brescia del Regno Lombardo-Veneto affidato agli Asburgo d'Austria. Con la notificazione del 12 febbraio 1816, Bagnolo divenne capoluogo del III distretto. Esso comprendeva le municipalit\u00e0 di Azzano con Pontegatello, Barbariga, Brandico con Ognato e Castelgonelle, Capriano con Movico, Castelnuovo con Colorne e Onzato, Corticelle, Dello, Flero con Coller, Frontignano, Ghedi, Longhena, Mairano con Pievedizio, Montirone, Poncarale con Borgo Poncarale, Quinzanello con Boldeniga.\nDurante il 1848 a Bagnolo furono erette delle barricate per impedire il passaggio di truppe austriache da parte di Pietro Febbrari. L'anno seguente diversi bagnolesi parteciparono alle Dieci Giornate e quattro persero la vita.\nDopo l'unit\u00e0 d'Italia.\nA seguito della seconda guerra d'indipendenza, le province lombarde passarono al Regno di Sardegna (dal 1861, Regno d'Italia): Bagnolo fu capoluogo del V mandamento del circondario I di Brescia della nuova provincia bresciana. Il nome del comune fu convertito in Bagnolo Mella con RD 4 dicembre 1862, n. 1024.\nNel 1866 giunse in paese la ferrovia Brescia\u2013Cremona. Sette anni dopo fu aperto il consorzio agrario Girolamo Chiodi, nato grazie al lascito lasciato da quest'ultimo. Gli ultimi decenni del XIX secolo videro svilupparsi l'industria casearia e l'attivit\u00e0 agricola.\nNel 1914 fu aperta la tranvia Brescia\u2013Ostiano il cui tratto a servizio del paese fu chiuso nel 1936.\nIl 23 dicembre 1944, Bagnolo Mella sub\u00ec un bombardamento aereo da parte delle forze alleate che comport\u00f2 sedici vittime.\nNel secondo dopoguerra, il paese ha subito un incremento della superficie costruita grazie all'insediamento di industrie.\nMonumenti e luoghi d'interesse.\nArchitetture religiose.\nSantuario della Madonna della Stella.\nLa disciplina fu edificata nel 1491, nel luogo in cui la madre di Ges\u00f9 Cristo, secondo la tradizione, apparve a una contadina, Caterina dell'Olmo. La fabbrica attuale fu edificata nel Seicento.\nAll'interno della chiesa \u00e8 presente una statua lignea della Madonna, opera di Antonio Zamara, mentre in una cripta si trova \"La Piet\u00e0\", scultura lignea di Clemente Zamara, pronipote del precedente.\nBasilica di Santa Maria della Visitazione.\n\u00c8 la chiesa parrocchiale di Bagnolo Mella, dedicata alla Visitazione della Beata Vergine Maria. Fu edificata tra il 1615 e il 1632. Il 4 gennaio 1999 venne elevata alla dignit\u00e0 di basilica minore da Papa Giovanni Paolo II.\nAll'interno si trovano altari in marmo e legno. Gli affreschi e le decorazioni sono attribuite a Francesco Monti, mentre tra i dipinti e le pale sono presenti un \"Madonna con santi\" di Bernardino Gandino, un \"San Michele arcangelo\" di Pietro Ricchi e altre opere di Sante Cattaneo. L'affresco presente sulla volta della sacrestia \u00e8 opera di Giuseppe Tortelli.\nChiesa di Santa Maria della Neve.\nLa Chiesa di Santa Maria della Neve, detta anche del Gazzo, sorge nei pressi delle caselle Chiodi e alla cascina Grumo. Al 2010, \u00e8 in stato d'abbandono con la fabbrica e il tetto parzialmente crollati.\nArchitetture civili.\nPalazzo Avogadro Spada.\nSorge nei pressi di Castelvecchio e fu ordinato nel 1560 da Camillo Avogadro, condottiero sotto la Repubblica di Venezia. L'edificio \u00e8 monoblocco e a forma quadrata, privo di cortile all'interno, ma con fossato inondabile all'esterno e ponte levatoio. Il salone delle feste \u00e8 stato affrescato da Grazio Cossali.\nPalazzo Brunelli Bertazzoli.\nFu costruito dai Brunelli, famiglia di mercanti di lana, seta e lino, nel Seicento. L'esterno si presenta in mattoni con il portale d'ingresso bugnato. Il cortile interno presenta un portico ad archi su pilastri; un suo lato \u00e8 chiuso da due ali di servizio. La galleria del primo piano \u00e8 affrescata. Nel dopoguerra divenne sede della biblioteca civica.\nVilla Cazzago Mazzola.\nFu costruita alla fine del Settecento. Al piano terra sono presenti dei locali con volta a botte, architettura tipica del Quattrocento, per cui Mazza (1986) presume che la villa sia stata costruita sui resti di un precedente edificio. Nel 1885, un incendio distrusse parzialmente l'edificio che fu ricostruito rispettando lo stile settecentesco originario.\nVilla Gambara-Cominetti.\nRisalente al XVIII secolo sorge sulla via principale che attraversa il paese.\nCastello del Canello.\nSi trova lungo la strada per Porzano di Leno ed \u00e8 una dimora signorile di campagna ad impostazione castellana. La costruzione, richiesta da Andrea Ganassoni, inizi\u00f2 nel 1534 sulle rovine di una precedente corte longobarda, mentre gli altri affreschi sono opera di Sebastiano Aragonese. In seguito, la propriet\u00e0 pass\u00f2 ai Martinengo. Il complesso \u00e8 composto da un rettangolo di quattro corpi di fabbrica con altrettante torri agli angoli e fossato all'esterno. La corte interna \u00e8 circondata da un portico. Per quanto riguarda gli interni, la sala grande fu affrescata da Lattanzio Gambara.\nMonumenti.\nIn piazza IV Novembre, ove sono situati la chiesa della Visitazione e il palazzo comunale, si trova dedicato alla vittoria della Grande Guerra. Si tratta di monumento bronzeo raffigurante un generico soldato italiano, il quale \u00e8 posto su un ceppo marmoreo. Sui due lati opposti sono incisi gli elenchi dei cittadini bagnolesi caduti; sui restanti due lati sono presenti omaggi al valor militare in ricordo alle generazioni a venire.\nSociet\u00e0.\nEvoluzione demografica.\nLingue e dialetti.\nNel territorio di Bagnolo Mella, accanto all'italiano, \u00e8 parlata la Lingua lombarda prevalentemente nella sua variante di dialetto bresciano.\nPopolazione straniera residente.\nAl 31 dicembre 2019 risultano residenti 1641 cittadini stranieri. Le nazionalit\u00e0 principali sono:\nEconomia.\nAgricoltura.\nIl territorio bagnolese \u00e8 caratterizzato da numerose aziende agricole. \u00c8 praticato l'allevamento di bestiame, relativo alla produzione lattiero-casearia, e quello suinicolo e avicolo.\nInfrastrutture e trasporti.\nStrade.\nIl centro storico di Bagnolo Mella \u00e8 attraversato dalla ex strada statale 45 bis Gardesana Occidentale.\nDa Bagnolo Mella si dipartono inoltre le seguenti strade provinciali:\nFerrovie.\nIl territorio comunale \u00e8 attraversato dalla ferrovia Brescia-Cremona che comprende la stazione di Bagnolo Mella, aperta al momento dell'inaugurazione della linea, nel 1866, servita da treni regionali svolti da Trenord nell'ambito del contratto di servizio stipulato con la Regione Lombardia.\nTra il 1914 e il 1936, Bagnolo Mella era altres\u00ec servita da una stazione della tranvia Brescia-Ostiano."}
{"id": "1616356", "revid": "767487", "url": "https://it.wikipedia.org/wiki?curid=1616356", "title": "Un eroe dei nostri tempi", "text": "Un eroe dei nostri tempi \u00e8 un film del 1955 diretto da Mario Monicelli.\nTrama.\nAlberto Menichetti \u00e8 un individuo molto particolare. Per un verso, sbruffone, ambizioso e pronto ad ogni bassezza per farsi apprezzare dal direttore dell'ufficio in cui lavora. Per un altro verso, pavido e ricco di complessi. Vive con la vecchia zia ed una altrettanto anziana domestica che lo hanno convinto che il suo obiettivo nella vita deve essere uno soltanto: tenersi distante il pi\u00f9 possibile da problemi e pericoli. Questi per\u00f2 sono molto spesso il frutto paradossale delle sue paure: Alberto si caccia nei guai, proprio mentre cerca in modo maldestro di evitarli. Ogni circostanza diventa cos\u00ec un potenziale tranello (\u00abAllora me volete incastr\u00e0!\u00bb, ripete continuamente).\nNel cappellificio in cui lavora, c'\u00e8 una dirigente vedova che i colleghi accusano di aver sparato al marito. Ancora: accanto alla sua casa lavora la parrucchiera Marcella, giovane e carina, con la quale per\u00f2 Alberto evita ogni rapporto compromettente perch\u00e9 minorenne. Quando poi lei compie diciotto anni, non fa in tempo ad approcciarla che scopre di essere arrivato troppo tardi: lei aspetta un figlio da tal Fernando. Altra circostanza: nella sua cantina la domestica rinviene della polvere esplosiva per razzi appartenente a suo zio anarchico; Alberto intende disfarsene perch\u00e9 pericolosa, ma viene sorpreso dalla polizia che, da quel momento, lo controlla.\nUna notte, al termine di un comizio elettorale, un attentato provoca il ferimento di alcune persone e l'ignaro Alberto, che dichiara di non essere n\u00e9 di destra n\u00e9 di sinistra ma di non essere neppure di centro, rimasto invischiato nella vicenda a causa delle sue stesse fissazioni, diventa il principale indiziato. Prima di essere scagionato pienamente, rivela tutta la sua meschinit\u00e0 accusando di ogni bassezza la dirigente vedova, che aveva testimoniato il falso pur di aiutarlo ancora. Alla fine, l'unica soluzione, come gli suggerisce paternamente il commissario, \u00e8 cambiare approccio e vivere anche incautamente come fa chi \u00e8 giovane come lui. Alberto \u00e8 d'accordo ma vuole anche essere protetto da ogni rischio: arruolarsi nella Celere potrebbe essere la soluzione. Sar\u00e0 davvero cos\u00ec? \u00abCi sar\u00e0 pericolo?\u00bb.\nRiconoscimenti.\nIl film \u00e8 stato selezionato tra i 100 film italiani da salvare.\nCuriosit\u00e0.\nNel film \u00e8 presente un giovanissimo Carlo Pedersoli, ancora non Bud Spencer, nel ruolo di Fernando che recita con la propria voce in romanesco."}
{"id": "1616358", "revid": "1793900", "url": "https://it.wikipedia.org/wiki?curid=1616358", "title": "Finlay (fiume)", "text": "Il Finlay \u00e8 un fiume canadese situato nella regione Centro-Nord della provincia della Columbia Britannica.\nHa una lunghezza di 402\u00a0km e un bacino imbrifero di circa 43.000\u00a0km\u00b2. Nasce dal Thutade Lake e sfocia nel lago Williston.\nMaggiori affluenti.\nFiumi:\nTorrenti:"}
{"id": "1616359", "revid": "599013", "url": "https://it.wikipedia.org/wiki?curid=1616359", "title": "La spia che venne dal freddo", "text": ""}
{"id": "1616360", "revid": "1345938", "url": "https://it.wikipedia.org/wiki?curid=1616360", "title": "Ushabti", "text": "Gli ushabti (chiamati in origine anche shauabti o shabti), che in egizio significava \"quelli che rispondono\" erano delle piccole statue che costituivano elemento integrante ed indispensabile del corredo funebre.\nDescrizione.\nRappresentando forze costruttive positive facevano parte della pratica magica e servivano da sostituti ai defunti giustificati.\nI materiali impiegati nella loro realizzazione potevano essere preziosi come il lapislazzuli e altre pietre oppure di materiali pi\u00f9 comuni come legno e fa\u00efence. Quest'ultima era il materiale pi\u00f9 economico e si realizzava con soda e sabbia quarzifera fusa; si creava quindi una pasta di vetro in color turchese o blu che veniva messa in stampi.\nLa differenza dei materiali impiegati scaturiva dalla classe sociale del defunto, dalle sue ricchezze e, poich\u00e9 spesso gli \"ushabti\" erano offerti anche da terzi, dalla tipologia del rapporto che legava al defunto. Infatti, sotto ai piedi di alcune statuette dei faraoni sono state trovate incise delle dediche da parte di funzionari che donavano l\"'ushabti\" al faraone defunto, sia per offrire i propri servizi nell'aldil\u00e0, sia per essere sicuri di riservarsi un posto in paradiso.\nLa tomba del Portasigilli Horugia (XXX dinastia) aveva un centinaio di esemplari, ma in origine dovevano essere di pi\u00f9 perch\u00e9 la tradizione prevedeva un \"ushabti\" per ogni giorno dell'anno. In questo caso, ogni dieci statuette vi era anche un \"ushabti\" caposquadra.\nL'aspetto pi\u00f9 comune era mummiforme e rappresentava l'eterno spirito del defunto, chiamato \"Aj\", che scaturiva dalla fusione del Ba e del Ka, ma poteva anche essere immagine di servitori o portatori di offerte. Nella parte inferiore vi erano incise formule magiche tratte dal \"Libro dei morti\"; la pi\u00f9 frequente era quella del capitolo 6 che costringeva l\"'ushabti\" ad obbedire e nella quale il defunto gli chiedeva di lavorare per lui quando il dio Osiride, nell'aldil\u00e0, gli avrebbe chiesto di coltivare i campi Aaru.\nTra gli \"ushabti\" frequenti sono le cosiddette \"statue del \"Ka\"\", come quella del sovrano Auibra-Hor, destinate anch'esse al corredo funebre e che servivano da sostituto del corpo per ospitare il \"Ka\" del defunto, quando ritornava per assimilare, per loro tramite, l'essenza dei cibi lasciati dai vivi sulla tavola delle offerte.\nGli \"ushabti\" erano deposti in apposita cassetta decorata con immagini tratte dalla vita quotidiana del defunto. Splendida quella di Mutemuia, cantatrice di Amon, dove \u00e8 raffigurata inginocchiata davanti agli dei dell'oltretomba mentre suona il sistro.\nA partire dalla XII dinastia cominci\u00f2 l'uso sempre pi\u00f9 frequente dei modellini; questi erano piccole sculture che rappresentavano in modo perfetto le attivit\u00e0 agricole e artigiane svolte per il defunto.\nDurante la cerimonia funebre i sacerdoti, con particolari riti magici, davano vita alla statuetta che sarebbe stata tumulata insieme al defunto per accompagnarlo nell'oltretomba. Gli \"ushabti\" potevano essere di numero variabile, da pochi a centinaia. Quelli ritrovati nella tomba del faraone Taharqa (XXV dinastia) erano centinaia e dimostravano che anche i faraoni nubiani avevano assimilato le usanze funerarie egizie.\nSe il defunto avesse superato positivamente la psicostasia (nota anche come \"la prova della pesatura del cuore\") sarebbe andato in paradiso, ovvero nei campi Aaru, raffigurati come campi ricchi di frutti, coltivazioni ed ogni genere di delizie, dove sarebbe vissuto felicemente e senza alcuna preoccupazione, godendo degli stessi agi della sua vita terrena, perch\u00e9 gli \"ushabti\" avrebbero svolto per lui ogni mansione e lavoro, provvedendo quindi a tutte le necessit\u00e0 della vita ultraterrena. E se, e quando, il dio Osiride lo avesse chiamato, un \"ushabti\" avrebbe risposto."}
{"id": "1616362", "revid": "1543377", "url": "https://it.wikipedia.org/wiki?curid=1616362", "title": "Aline Domingos", "text": "Le prime apparizioni sul palcoscenico in Brasile ai saggi della scuola di teatro. Le grandi agenzie della moda la notano e inizia a sfilare in Europa per Gaetano Navarra, Dolce &amp; Gabbana e Valentino, vivendo tra Parigi, Milano e Mosca.\nIl debutto televisivo \u00e8 con \"Buona Domenica\" e poi \"Quelli che il calcio\". Declina l'offerta di partecipare ad un celebre reality italiano e continua a sfilare a livello internazionale.\nDa luglio 2007 \u00e8 presentatrice su Milan Channel il canale televisivo dell' trasmesso su Sky. Conduce Juke Box, una sorta di contenitore virtuale all'interno del quale \u00e8 possibile richiedere un goal particolare o un'immagine di una determinata partita rossonera, del presente o del passato.\nNell'agosto 2008 ha partecipato come concorrente al programma \"Veline\", senza successo.\nFa parte del \u201cBeautiful Team\u201d, squadra di calcio composta da modelle italiane e straniere.\n\u00c8 protagonista insieme a Regina Fioresi del \"Calendario 2009\" del mensile italiano For Men Magazine."}
{"id": "1616364", "revid": "767487", "url": "https://it.wikipedia.org/wiki?curid=1616364", "title": "The Net - Intrappolata nella rete", "text": "\"The Net - Intrappolata nella rete (The Net)\" \u00e8 un film del 1995 diretto da Irwin Winkler, con protagonista Sandra Bullock.\n\u00c8 tra le prime pellicole a portare sul grande schermo il mondo di internet e il primo a basarsi su un caso di furto d'identit\u00e0, reato che nel 1995 era avveniristico. Ha ispirato una serie televisiva, \"The Net\", e ha avuto anche un \"sequel\", \"The Net 2.0\", realizzato \"direct-to-video\" nel 2006.\nTrama.\nAngela Bennett \u00e8 un'analista programmatrice, esperta nell'individuare \"virus\" e provare \"software\" in sviluppo, che da anni vive reclusa socialmente per sua scelta, a parte le visite alla madre, ricoverata per Alzheimer e che quindi non la riconosce. Aiutando un collega a fronteggiare un virus che minaccia l'uscita sul mercato di \"Wolfenstein 3D\", \u00e8 incuriosita da un simbolo pi greco (\u03a0) che compare in basso a destra sul suo monitor (unione delle lettere I e T di IT, \"Information Technology\"). Cliccando, apre la \"backdoor\" nel \"firewall\" di una rete occulta. Da quel momento \u00e8 perseguitata da un gruppo di \"cracker\", i \"Pretoriani\", che sembrano poter manipolare qualsiasi dato presente in rete. Angela dovr\u00e0 lottare per la sua sopravvivenza, fisica e \"digitale\".\nSfruttando le sue competenze informatiche, scopre che dietro i Pretoriani c'\u00e8 il proprietario dell'azienda di \"software\" per la quale lavora, interessato a diffondere un programma di protezione dei dati, che in realt\u00e0 gli consente di controllare la rete informatica del governo e delle principali istituzioni e aziende finanziarie. Giocando d'astuzia, Angela riesce a inviare all'FBI le prove del complotto e a non farsi incastrare da quello che le stava letteralmente sfuggendo di mano. Riottenuta la sua vera identit\u00e0, decide di dedicarsi esclusivamente all'assistenza di sua madre.\nAccoglienza.\nIncassi.\nIl film ha incassato $ 110.627.965 in tutto il mondo.\nCritica.\nBasato su 33 recensioni, ha ricevuto un punteggio medio di 5,1 su 10 su \"Rotten Tomatoes\", in cui il 30% dei critici ha dato una recensione positiva. Roger Ebert ha dato una recensione positiva di tre stelle. Owen Gleiberman, che scrive per la rivista \"Entertainment Weekly\", ha elogiato la performance di Sandra Bullock, dichiarando che \u00abSandra Bullock ti tira nel film. Il suo sorriso chiaro e gli occhi imploranti a volte ricordano Julia Roberts\u00bb.\nDistribuzione.\nEdizione italiana.\nIl doppiaggio italiano \u00e8 stato effettuato a Roma presso la C.D.C. - Cooperativa Doppiatori Cinematografici, mentre la direzione del doppiaggio \u00e8 di Manlio De Angelis, assistito da Antonella Bartolomei. La traduzione dall'inglese e i dialoghi italiani sono di Marco Mete, che si \u00e8 servito dell'esperto di sicurezza informatica Corrado Giustozzi per la consulenza scientifica.\nTagline.\nIl film \u00e8 stato pubblicizzato da numerose \"tagline\":\nRiconoscimenti.\nCon questa interpretazione Sandra Bullock ha ottenuto una \"nomination\" nel 1996 agli MTV Movie Awards come \"donna pi\u00f9 desiderabile\"."}
{"id": "1616370", "revid": "767487", "url": "https://it.wikipedia.org/wiki?curid=1616370", "title": "Alex Webster", "text": "\u00c8 uno dei due membri appartenenti alla formazione originale della band death metal Cannibal Corpse, insieme al batterista Paul Mazurkiewicz.\nBiografia.\nNel 1987 quando Webster suonava nella band \"Beyond Death\", con l'ex chitarrista dei Cannibal Corpse Jack Owen, incontr\u00f2 Chris Barnes, Bob Rusay e Paul Mazurkiewicz, che erano nella band \"Tirant Sin\". \u00c8 stato Alex a decidere il nome della band, Cannibal Corpse. In una intervista disse che pensava fosse un nome molto accattivante per un gruppo. Ha un'ottima reputazione riguardo alle sue relazioni con i fan, rispondendo spesso alle domande e tenendo in considerazione le loro opinioni, anche rispondendo alle discussioni sul forum della band.\nAlex \u00e8 anche il nuovo bassista della band death metal di Erik Rutan, gli Hate Eternal. Erik ha prodotto l'album Kill dei Cannibal Corpse. Alex \u00e8 anche stato scelto per suonare il basso nel nuovo progetto extreme metal di Ron Jarzombek, Blotted Science. Nel 2014 ha suonato nell'omonimo album dei Conquering Dystopia, con Jeff Loomis e Keith Merrow alle chitarre.\nAbilit\u00e0.\nOltre a suonare il basso, Alex contribuisce alla stesura dei testi e delle musiche in svariate occasioni. Alcuni esempi sono \"Fucked with a Knife,\" \"Puncture Wound Massacre,\" \"I Will Kill You,\" \"Devoured by Vermin,\" \"Unleashing the Bloodthirsty\" e \"Murder Worship\" solo per nominarne alcuni.\nStrumentazione.\nAlex attualmente usa un Modulus quantam 5 e bassi Spector di cui ha un suo signature , corde DR, pickup EMG e amplificatori Ampeg.Recentemente \u00e8 passato a SWR. Ha anche usato un Fender P-bass 1987 bianco negli album \"Eaten Back to Life\" e \"Butchered At Birth\" e un Ibanez Sabre sull'album \"Tomb of the Mutilated\" e \"The Bleeding\". Per quanto riguarda gli effetti, Alex utilizza una Radial Bassbone DI per il canale pulito, un compressore Seymour Duncan e un Darkglass Microtubes B7k Ultra per il canale distorto."}
{"id": "1616373", "revid": "767487", "url": "https://it.wikipedia.org/wiki?curid=1616373", "title": "Donatella (film)", "text": "Donatella \u00e8 un film del 1956 diretto da Mario Monicelli.\nTrama.\nDonatella \u00e8 una ragazza romana di estrazione semplice, schietta e di sani principi, figlia di un rilegatore di libri e fidanzata con il benzinaio Guido. Un giorno le capita di trovare una borsetta da donna contenente valori e documenti, e non esita a restituirla alla proprietaria. Questa \u00e8 una ricchissima signora americana che per ricompensa offre a Donatella un posto di segretaria; la sua mansione, gestire la villa romana della signora durante le assenze di questa, non richiede particolare impegno e permette alla ragazza di vivere per un po' negli agi di un'alta societ\u00e0 a lei sconosciuta.\nDonatella incontra casualmente Maurizio, giovane, ricco, elegante e ben educato, e finisce per innamorarsene, preferendolo in cuor suo al frivolo e donnaiolo Guido.Quando Maurizio scopre le umili origini di Donatella, tende a credere che lei l'abbia ingannato; ma poi si convince della buona fede della ragazza, e grazie anche all'onest\u00e0 di Guido, che riconosce di non essere l'uomo adatto a Donatella e accetta di lasciarla libera, i due finiscono per sposarsi.\nProduzione.\nLuoghi delle riprese.\nLa casa di Donatella \u00e8 situata in via di San Teodoro, alle pendici del Palatino nel pieno centro di Roma, in una zona all'epoca popolare. A breve distanza, in piazza della Bocca della Verit\u00e0, si trova la pompa di benzina in cui lavora Guido. Per tutta la durata del film non mancano riprese da cartolina di monumenti e luoghi classici di Roma. Bench\u00e9 il \"Dizionario Morandini\" parli di \"Cenerentola ai Parioli\", questo quartiere non \u00e8 riconoscibile."}
{"id": "1616380", "revid": "1149807", "url": "https://it.wikipedia.org/wiki?curid=1616380", "title": "Destruction Derby 2", "text": "Destruction Derby 2 \u00e8 un videogioco di corse sviluppato da Reflections Interactive e pubblicato nel 1996 per PlayStation e Microsoft Windows, seguito di \"Destruction Derby\". Era stata progettata una versione anche per il Sega Saturn, ma quest'ultima non \u00e8 mai uscita.\nI siti web IGN e GameSpot hanno valutato la versione PlayStation rispettivamente 7.2/10 e 7.0/10.\nModalit\u00e0 di gioco.\nIl gameplay \u00e8 simile a quello del predecessore, rispetto al quale sono state aggiunte nuove piste (per un totale di 7) ed \u00e8 stata migliorata la grafica.. Inoltre, le corse sono state rese pi\u00f9 veloci ed \u00e8 stata incrementata la possibilit\u00e0 di effettuare dei pit stop per riparare i danni. In \"Destruction Derby 2\" vi sono tre modalit\u00e0 di gioco: \"Wreckin Racing\", dove l'obiettivo \u00e8 quello di infliggere quanti pi\u00f9 danni possibili agli avversari), \"Stock Car\" (dove si deve gareggiare per ottenere il primo posto) e \"Destruction Derby\", dove il giocatore deve cercare di distruggere le altre auto all'interno di un'arena. \u00c8 disponibile una sola autovettura per competere nelle varie gare, e di quest'ultima pu\u00f2 essere cambiato solo il colore.\nColonna sonora.\nLa colonna sonora del videogioco \u00e8 stata realizzata dalle band thrash metal Jug e Tuscan."}
{"id": "1616382", "revid": "439868", "url": "https://it.wikipedia.org/wiki?curid=1616382", "title": "Zacarias", "text": "Zacarias \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima.\nStoria.\nLa citt\u00e0 venne fondata nel 1941 da Ant\u00f4nio Zacarias ed era all'epoca parte del comune di Monte Apraz\u00edvel.\nIl 24 dicembre 1948 Zacarias venne elevata a distretto del comune di Planalto dalla legge 233, e tale rimase per 44 anni.\nIl distretto divenne poi comune grazie alla legge 7644 del 30 dicembre 1991 e riconosciuto come tale il 12 marzo 1992, data considerata come il giorno dell'emancipazione politica e amministrativa."}
{"id": "1616383", "revid": "1005847", "url": "https://it.wikipedia.org/wiki?curid=1616383", "title": "Provincia di Huamanga", "text": "La provincia di Huamanga \u00e8 una delle 11 province della regione di Ayacucho nel Per\u00f9.\nProvince confinanti.\nConfina a est con la provincia di La Mar e con la regione di Apur\u00edmac; a sud con la provincia di Vilcas Huam\u00e1n e con la provincia di Cangallo; a nord con la provincia di Huanta e a ovest con la Regione di Huancavelica.\nGeografia antropica.\nSuddivisioni amministrative.\n\u00c8 divisa in 15 distretti:"}
{"id": "1616387", "revid": "2011865", "url": "https://it.wikipedia.org/wiki?curid=1616387", "title": "Paggio", "text": "Il paggio era un giovinetto di nobile famiglia, che servendo principi e grandi cavalieri, apprendeva le discipline militari per essere quindi promosso a cariche di rango nell'esercito. \nNell'ambiente milanese dell'epoca postrinascimentale era anche denominato \"luigio\".\nProfessione in uso da tempo antichissimo, fu mantenuta per molti secoli, specialmente nelle corti.\nSi chiamava paggio anche il giovane servente, non nobile, di barone o di uomo d'arme, che serviva per mercede ed aveva cura dei cavalli e delle armi del suo signore.\nNella marina da guerra veneziana invece erano detti paggi gli apprendisti della galea, ed erano addetti al maestro ramiere, o armaiolo, o barilaro, o dispensiere o calafato, che costituivano lo stato minore tecnico."}
{"id": "1616391", "revid": "287204", "url": "https://it.wikipedia.org/wiki?curid=1616391", "title": "Bill Wright (animatore)", "text": "Carriera.\nGiunto agli studi Disney alla fine degli anni trenta, nel 1938 comincia ad inchiostrare le storie di Floyd Gottfredson realizzate per i quotidiani statunitensi, alternandosi a Ted Thwaites; collabora poi con Manuel Gonzales a partire dal 1942.\nNel 1947 comincia la sua collaborazione con la casa editrice Western Publishing, per la quale realizza numerose storie tra le quali \"Topolino nell'isola di Spettro\" (1947), \"Topolino e l'aeroporto della citt\u00e0 morta\" (1948),\"Topolino e l'orchidea nera\" (1948), \"Topolino e la scoperta dell'Atlantide\" (1948), \"Topolino e il tesoro del rajah\" (1949), \"Topolino in Gran Tassonia\" (1950), rifacimento dell'avventura di Gottfredson del 1937-38 \"Topolino sosia di re Sorcio\".\nHa collaborato anche alla realizzazione delle storie di personaggi estranei al mondo Disney, come Picchiarello."}
{"id": "1616398", "revid": "120365092", "url": "https://it.wikipedia.org/wiki?curid=1616398", "title": "National Board of Review Awards 1991", "text": "La 63\u00aa edizione dei National Board of Review Awards si \u00e8 tenuta il 24 febbraio 1992."}
{"id": "1616406", "revid": "7", "url": "https://it.wikipedia.org/wiki?curid=1616406", "title": "Bajo Ebro", "text": ""}
{"id": "1616407", "revid": "767487", "url": "https://it.wikipedia.org/wiki?curid=1616407", "title": "Rapimento e riscatto", "text": "Rapimento e riscatto (\"Proof of Life\") \u00e8 un film del 2000 diretto da Taylor Hackford, con Meg Ryan e Russell Crowe.\nTrama.\nPeter Bowman, un ingegnere statunitense sposato con Alice, vive e lavora a Tecala, una cittadina del Sudamerica, dove sta realizzando assieme alla sua ditta una diga per aiutare la popolazione contro le inondazioni. Un giorno, recandosi al lavoro, \u00e8 costretto a fare un itinerario differente, a causa di una processione, e qui incappa in un posto di blocco dell'ELT (esercito di liberazione di Tecala). Peter viene rapito dai guerriglieri e condotto verso il loro rifugio su per le montagne. Viene incaricato un negoziatore, Terry Thorne, ex militare dello Special Air Service, per poter condurre le trattative con i guerriglieri e riportare sano e salvo a casa Peter. Qui inizia una trattativa estenuante con il portavoce dell'ELT, un tale che si fa chiamare \"Marco\", il quale chiede inizialmente una cifra esorbitante (5 milioni di dollari).\nTramite una negoziazione continua, Terry riesce a portare il riscatto a 650.000 dollari. Durante la negoziazione e la vicinanza con Alice, Terry si rende conto di essersi innamorato di lei. Nel frattempo Peter \u00e8 stato portato sulle montagne, nel covo dei guerriglieri. Qui fa la conoscenza di un missionario tedesco ex soldato della legione straniera, tale Eric Kessler, prigioniero anch'egli dell'ELT da 19 mesi, e insieme decidono di provare a scappare. Kessler riesce a fuggire e, incontrando Alice e Terry, racconta che probabilmente Peter \u00e8 stato ucciso durante la fuga e mostra loro una mappa dettagliata del campo dove si trovava prigioniero assieme a lui. Terry, il quale nutre ancora qualche speranza che Peter possa essere ancora vivo, riesce a scoprire l'identit\u00e0 di \"Marco\" (che, nel frattempo, ha interrotto la trattativa) e, raggiuntolo, ha la conferma che Peter \u00e8 vivo. A questo punto insieme a Dino, ex compagno di Terry nel SAS, anch'egli negoziatore e a Tecala per liberare un ostaggio francese dell'ELT, viene organizzata un'azione di commando per recuperare Peter. La missione, nonostante il ferimento di un membro della squadra, ha successo e porta in salvo assieme all'ostaggio francese (nella versione originale italiano) anche Peter, che dopo 124 giorni di prigionia riabbraccia la moglie."}
{"id": "1616408", "revid": "33689", "url": "https://it.wikipedia.org/wiki?curid=1616408", "title": "Ortofoto", "text": ""}
{"id": "1616413", "revid": "123384482", "url": "https://it.wikipedia.org/wiki?curid=1616413", "title": "Io sono Francesco", "text": "Io sono Francesco \u00e8 il singolo d'esordio di Francesco Tricarico uscito nel settembre 2000 ed in seguito inserito nel suo primo album \"Tricarico\". Il disco \u00e8 stato pubblicato anche in Spagna con il titolo \"Yo soy Francesco\".\nIl singolo entra in classifica ad ottobre, soprattutto in seguito alla massiccia programmazione radiofonica, e progressivamente scala le posizioni fino ad arrivare in vetta il 19 gennaio 2001. In totale il disco rimarr\u00e0 in classifica per quasi sette mesi, ottenendo un disco di platino, una nomination al P.I.M. come \"canzone dell'anno\" e una agli Italian Music Awards.\nIl brano \u00e8 dotato della struttura di una filastrocca e di un testo ingenuo e profondo al tempo stesso, dal sapore profondamente autobiografico, \u00e8 la storia di un'infanzia difficile, segnata da un trauma (che, conoscendo la storia di Francesco, si pu\u00f2 ricondurre alla morte del padre). Tuttavia il protagonista del brano riesce ad uscirne durante l'adolescenza, grazie alla consapevolezza di s\u00e9 e all'aiuto di un \"padre non biologico\".\nLa canzone suscit\u00f2 polemiche per le volgarit\u00e0 e gli insulti alla maestra. Tricarico sostenne che la sua canzone fosse \"un inno in difesa dei bambini\"."}
{"id": "1616422", "revid": "110157", "url": "https://it.wikipedia.org/wiki?curid=1616422", "title": "Face Up", "text": "Face Up \u00e8 il quinto album solista della cantante pop/soul britannica Lisa Stansfield, pubblicato nel giugno 2001, per la casa discografica BMG/Arista. Il lavoro rappresenta l'ultimo album di inediti di studio della Stansfield per la major, prima del suo temporaneo passaggio all'etichetta ZTT Records/Edel International. La BMG/Arista, per\u00f2, far\u00e0 uscire anche \"Biography - The Greatest Hits\", la prima collection di brani di successo di Lisa, e ristamper\u00e0 - sia separatamente che in un'unica \"The Complete Collection\", contenente circa 100 pezzi, tra cui una quindicina di bonus tracks - i primi cinque album solisti dell'artista (dal disco di debutto \"Affection\" del 1989 allo stesso \"Face Up\", compresa anche la colonna sonora \"Swing\", da lei composta per l'omonimo film indipendente del 1999, di cui \u00e8 anche la protagonista femminile), in edizioni rimasterizzate in digipak, su ciascuna delle quali vengono aggiunte diverse bonus tracks, prima di lasciarla definitivamente firmare con la ZTT Records/Edel International (con cui realizzer\u00e0, comunque, soltanto il suo sesto album, \"The Moment\", e la relativa ristampa, \"The Moment - Gold Edition\", con bonus remixes e sezione CD-ROM con videoclip di 2 dei 4 singoli).\nIl disco.\nL'ultimo album di inediti di studio di Lisa Stansfield per la major \u00e8 stato nuovamente prodotto da suo marito e collaboratore, Ian Devaney, che aveva gi\u00e0 prodotto i due lavori precedenti, \"So Natural\" del 1993 e l'omonimo \"Lisa Stansfield\" del 1997 (e che qui, come altrove, suona anche la chitarra e le tastiere, oltre a curare la programmazione). Tutti i brani di \"Face Up\" sono stati composti dagli stessi Lisa ed Ian con il fedele Richard Darbyshire (che, dal 1993, all'epoca del terzo long playing, ha sostituito nella band Andy Morris, con cui la coppia ha confezionato i primi due LP - anche Darbyshire suona la chitarra qui, oltre a partecipare ai cori), tranne \"You Can Do That\" e \"When the Last Sun Goes Down\", co-composte anche da Musker, il secondo singolo UK \"8-3-1\" (ritirato poco prima dell'uscita) e \"Can't Wait to\" (una delle bonus tracks), entrambe co-composte anche da Kelly, invece, ed infine il contemporary R&amp;B di \"Boyfriend\", scritta solo dalla coppia Stansfield/Devaney.\nEsito commerciale dell'album.\nNel complesso, da un punto di vista strettamente commerciale, \"Face Up\", in quanto album, \u00e8 stato un flop pressoch\u00e9 completo: non \u00e8 andato oltre il Numero 38 in Gran Bretagna, dove \u00e8 uscito di classifica dopo due sole settimane di permanenza, e non si \u00e8 nemmeno piazzato tra i primi 200 n\u00e9 negli USA, n\u00e9 in Australia, n\u00e9 in Italia (rappresentando qui l'unico album di Lisa Stansfield a non essere affatto entrato nella hit parade). Il long playing, per\u00f2, ha ottenuto un grande successo nei paesi di lingua tedesca dell'Europa centrale - Top 20 in Svizzera, Top 30 sia in Germania che in Austria - dove ha riscosso anche un enorme successo radiofonico, rimanendo in rotazione continua, per tutta la durata dell'anno promozionale.\nEsito commerciale dei singoli.\nDei due singoli tratti dall'album, soltanto il primo, \"Let's Just Call It Love\", un brano di contemporary R&amp;B, che ricorda, a tratti, le sonorit\u00e0 ed i ritmi del moderno jungle, \u00e8 stato una hit minore, raggiungendo la sua posizione pi\u00f9 alta proprio nella madrepatria inglese, stavolta, dove \u00e8 salita fino al Numero 48 nella UK Top 75 dei singoli, costituendo comunque il suo peggior risultato in formato 45 giri/CD singolo. Non \u00e8 andata molto meglio altrove, soprattutto in Italia e in Svizzera, dove, anzi, il singolo ha fatto decisamente peggio, fermandosi al Numero 55 nella penisola e stallando al Numero 84 nel paese alpino. Il secondo singolo estratto avrebbe dovuto essere l'inno disco music intitolato \"8-3-1\" (i numeri provengono dal ritornello, che fa cos\u00ec: '8 letters, 3 words, 1 meaning/feeling', \u00ab8 lettere, 3 parole, 1 solo significato/feeling\u00bb, riferendosi alla frase in lingua inglese 'I love you', \u00abTi amo\u00bb, un'unit\u00e0 linguistica, di fatto costituita da otto lettere e tre parole), ma l'uscita \u00e8 stata bloccata all'ultimo momento, a causa del poco interesse per l'artista all'epoca.\nLa recensione originale di Nigel Williamson.\nNonostante lo scarso successo generale, la cantante e l'album hanno ottenuto una recensione a dir poco entusiasta, da parte del critico Nigel Williamson. In questa recensione, di cui seguono sotto alcuni estratti, in traduzione italiana, Williamson (che ha preso parte all'intero progetto delle ristampe masterizzate, a cui ha partecipato in prima persona, riscrivendo le note di copertina aggiornate per l'artista) descrive il lavoro nel dettaglio, traccia per traccia, paragonando l'abilit\u00e0 compositiva della Stansfield e di Ian Devaney a quella del grande Burt Bacharach, indicando chiaramente la canzone preferita dalla stessa Lisa sull'LP, ricordandone anche il leggendario ispiratore di sempre, il cantante soul Barry White, che ha persino duettato con lei in una riedizione della sua prima Numero 1 britannica, la hit internazionale \"All Around the World\", e sottolineando che non ci sono Alicia Keys, Macy Gray o la ex Destiny's Child Beyonc\u00e9 che tengano: nessuna di queste giovani artiste, per quanto brave, \u00e8 riuscita a mettere minimamente in ombra l'innegabile, indubbio, indiscutibile talento della \u00abragazza di Roachdale\u00bb, secondo Williamson.\n\"Da quando \u00e8 entrata nell'immaginario collettivo, nel 1989 (...), la voce soul di Lisa Stansfield \u00e8 diventata (...) parte integrante della colonna sonora delle nostre vite. Ha vinto quasi ogni premio assegnato dall'industria musicale, lanciandosi in una parallela carriera di successo come attrice. Ma il suo primo album del nuovo millennio le presentava una nuova prova da superare. Con l'emergere di un'intera nuova generazione di cantanti soul giovani e brave, quali Alicia Keys e Macy Gray, c'era ancora spazio per Lisa Stansfield? Non c'era bisogno di preoccuparsi, ovviamente. (...) \"Face Up\", pubblicato nel 2001, (...) colpisce non solo per il modo senza tempo con cui approccia il funky e il soul pi\u00f9 classici, ma anche per la maniera avventurosa e coraggiosa in cui ha abbracciato ogni variet\u00e0 del moderno R&amp;B, rendendole completamente proprie. (...) Il brano di apertura, \"I've Got Something Better\", \u00e8 un classico soul, un po' d\u00e9mod\u00e9, del genere che \u00e8 diventato un marchio di fabbrica tra i pi\u00f9 riconosciuti di Lisa Stansfield. Il brano successivo, per\u00f2, \"Let's Just Call It Love\" (primo singolo estratto), vede l'artista cimentarsi con i contemporanei ritmi urbani dell'R&amp;B (a tratti, presenta degli innesti jungle appena accennati, ma che danno al pezzo quella marcia in pi\u00f9). La ballata mozzafiato \"How Could You?\" ha una melodia cos\u00ec potente che sembra quasi avere origine dalla penna del grande Burt Bacharach; invece, si tratta di un'altra composizione della collaudata coppia formata da Lisa e dal marito e collaboratore Ian Devaney, insieme autori di numerosi successi. L'intelligente \"Wish on Me\" e l'appassionata \"Didn't I\" (la canzone da lei preferita sull'album) non fanno che illustrare pi\u00f9 a fondo la variet\u00e0 emotiva di Lisa. L'inno disco music intitolato \"8-3-1\" (secondo e ultimo singolo estratto, ma ritirato dal mercato poco prima dell'uscita, a causa del flop commerciale dell'album) rimanda al funky anni settanta con cui Lisa \u00e8 cresciuta, mentre il tenero soul della title track ricorda l'ispiratore di sempre, il leggendario Barry White. D'altro canto, \"Boyfriend\" rappresenta il tipo di contemporary R&amp;B che avrebbero potuto registrare le Destiny's Child di Beyonc\u00e9. Infine, l'album si chiude in crescendo, con l'irresistibile funky di \"All over Me\" (gi\u00e0 sull'edizione giapponese, aggiunta nell'edizione anglo-europea soltanto nel CD rimasterizzato del 2003 - la versione originale del 2001 si chiudeva invece con un'altra ballad, intitolata \"When the Last Sun Goes Down\"). La diversit\u00e0 stilistica ha rappresentato una decisione cosciente (...). \"Face Up\" \u00e8 rifinito e sofisticato come abbiamo imparato ad aspettarci da Lisa Stansfield. Tuttavia, l'album ha, allo stesso tempo, una freschezza degna di nota - che, rivela lei, deriva dal fatto che gran parte delle tracce vocali sono state registrate in uno o due soli \"takes\".\" (...)\nTracce.\nTutti i brani di Stansfield/Devaney/Darbyshire,tranne #3 e #13 (Stansfield/Devaney/Darbyshire/Musker); #7 e #15 (Stansfield/Devaney/Darbyshire/Kelly); e #9 (Stansfield/Devaney)."}
{"id": "1616429", "revid": "1305772", "url": "https://it.wikipedia.org/wiki?curid=1616429", "title": "Andrea Henkel", "text": "Sorella della fondista medaglia d'oro olimpica Manuela e moglie del biatleta statunitense Tim Burke, \u00e8 stata una delle pochissime biatlete capaci di vincere le tre competizioni pi\u00f9 importanti a livello individuale (Olimpiadi, Coppa del Mondo e Mondiali). Nella sua carriera ha vinto titoli iridati, sia a livello juniores che assoluto, in tutte le specialit\u00e0 a cui ha preso parte, eccezion fatta per la staffetta mista, nella quale ha comunque conquistato un argento e un bronzo.\nBiografia.\nStagioni 1999-2007.\nLa Henkel cominci\u00f2 a praticare il biathlon a livello agonistico nel 1989, all'et\u00e0 di dodici anni. Dal 1999, anno della sua prima gara in Coppa del Mondo e del suo debutto iridato, fu membro stabile della formazione tedesca. Nello stesso anno conquist\u00f2 le sue prime vittorie in Coppa, una staffetta a Oberhof e, a livello individuale, la partenza in linea di Osrblie/Pokljuka.\nAi XIX Giochi olimpici invernali di , sua prima partecipazione olimpica, conquist\u00f2 due medaglie d'oro, nell'individuale e nella staffetta (23\u00aa nella sprint, 13\u00aa nell'inseguimento). Quattro anni dopo, a , si classific\u00f2 4\u00aa nell'individuale e 13\u00aa nella partenza in linea e vinse l'argento nella staffetta.\nNella stagione 2006-2007 vinse la classifica generale di Coppa del Mondo davanti alla connazionale Kati Wilhelm e alla svedese Anna Carin Olofsson, risolvendo la contesa soltanto dopo l'ultima gara della stagione. Decisiva per l'assegnazione fu infatti la questione degli scarti, poich\u00e9 nell'assegnazione del trofeo si doveva tener conto solamente dei migliori 24 risultati della stagione: quindi pur avendo ottenuto complessivamente meno punti delle altre due antagoniste, riusc\u00ec a far sua la coppa di cristallo. Nello stesso anno ha conquistato anche la Coppa di specialit\u00e0 dell'individuale.\nStagioni 2008-2014.\nNella stagione 2007-2008 non riusc\u00ec a difendere la Coppa del Mondo, chiudendo al terzo posto in classifica, ma ai Mondiali di \u00d6stersund vinse tre medaglie d'oro (sprint, inseguimento e staffetta). Nell'edizione iridata dell'anno dopo, Pyeongchang 2009, arricch\u00ec il suo palmar\u00e8s con un argento e un bronzo, nelle due staffette.\nAi XXI Giochi olimpici invernali di vinse il bronzo nella staffetta e si classific\u00f2 27\u00aa nella sprint, 6\u00aa nell'individuale, 10\u00aa nell'inseguimento e 9\u00aa nella partenza in linea. Nella stagione seguente, 2010-2011, torn\u00f2 a competere per la Coppa del Mondo generale, chiudendo al secondo posto; ai Mondiali di Chanty-Mansijsk vinse nuovamente l'oro nella staffetta, risultato replicato nella rassegna iridata di Ruhpolding 2012 nella quale vinse anche il bronzo nella staffetta mista.\nNel 2013, ai Mondiali di Nov\u00e9 M\u011bsto na Morav\u011b, torn\u00f2 a vincere una medaglia individuale (argento nell'individuale) e chiuse la stagione di Coppa al terzo posto. Ai XXII Giochi olimpici invernali di si classific\u00f2 22\u00aa nella sprint, 29\u00aa nell'inseguimento, 17\u00aa nella partenza in linea e 11\u00aa nella staffetta; annunci\u00f2 il ritiro al termine di quella stessa stagione 2014.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta"}
{"id": "1616431", "revid": "120745137", "url": "https://it.wikipedia.org/wiki?curid=1616431", "title": "Micco Spadaro", "text": "Biografia.\nNon \u00e8 nota con sicurezza la data di nascita e di morte di Micco Spadaro. Bernardo De Dominici, il suo primo biografo, scrisse che \u00abnacque nella citt\u00e0 di Napoli l'anno 1612 da Pietro Antonio, che l'arte di spadaro esercitava nella strada detta di Visitapoveri\u00bb e che mor\u00ec all'et\u00e0 di 67 anni (nel 1679). Tuttavia negli archivi parrocchiali dell'epoca lo storico dell'arte Giuseppe Ceci non ha trovato documenti che confermino queste date.\nIl soprannome con cui \u00e8 universalmente conosciuto \u00e8 dovuto al mestiere del padre, che era un artigiano forgiatore di spade. Inizi\u00f2 quando venne preso a bottega da Aniello Falcone, che frequent\u00f2 assieme ad Andrea di Leone e Salvator Rosa. In seguito collabor\u00f2 con Viviano Codazzi e i suoi primi lavori furono influenzati da Paul Bril e Filippo Napoletano.\nFra i suoi maggiori committenti vi fu il collezionista fiammingo Gaspare Roomer, a cui il pittore dovette la sua fortuna. Lavor\u00f2 anche per la Certosa di San Martino, dove dipinse nel \"Coro dei Conversi\" e nel \"Quarto del priore\". Dello Spadaro sono poi molto famose le rappresentazione dell'insurrezione di Masaniello e della peste del 1656.\nCommenta Raffaele La Capria, a proposito dei dipinti di Micco Spadaro riguardanti le emergenze di Napoli nel XVII secolo (rivolta di Masaniello, peste, eruzioni): Di recente il Museo San Martino di Napoli ha acquisito uno dei capolavori pi\u00f9 esemplari di Micco Spadaro, \u201cL\u2019Eruzione\u201d, ricollegandolo ad altri dipinti del pittore gi\u00e0 presenti all\u2019interno del Museo, come \u201cLa rivolta di Masaniello\u201d, \u201cLa peste del 1656\u201d, entrambi di pari misura ed imponenza, oltre e due quadri pi\u00f9 piccoli, \u201cPunizione dei ladri al tempo di Masaniello\u201d e \u201cL\u2019uccisione di don Giuseppe Carafa\u201d, e completando cos\u00ec un ciclo completo di rappresentazioni sulla storia di Napoli durante il Seicento.\n\"\u201c L\u2019Eruzione\u201d\" rappresenta uno dei momenti pi\u00f9 tragici della citt\u00e0 di Napoli, colta improvvisamente da circostanze catastrofiche in seguito all\u2019eruzione del Vesuvio, preannunciata da violente scosse di terremoto nella notte tra il 15 ed il 16 dicembre del 1631: la popolazione napoletana in preda al dramma e alla disperazione invoca l\u2019aiuto del Santo Patrono, San Gennaro, il quale interviene miracolosamente arrestando l\u2019avanzare della nube che altrimenti si sarebbe abbattuta sulla citt\u00e0.\nNella rappresentazione il soggetto principale \u00e8 proprio il popolo che unito dalla fede si raduna in una enorme processione, guidata dal cardinale Francesco Boncompagni, che part\u00ec dalla zona del Duomo per portare le reliquie del santo in giro per la citt\u00e0.\nQuest\u2019opera, per la sapiente resa dei colori, ed una tecnica pi\u00f9 esperta rispetto alle altre opere di Spadaro, \u00e8 stata ipotizzata come un\u2019opera pi\u00f9 tarda rispetto al resto della produzione: ogni particolare, e singolo individuo se pur ripreso nel flusso informe di una processione, \u00e8 qui ben definito, come ben definita ed espressa \u00e8 la partecipazione di ciascuno abitante ripreso in atteggiamento di devozione al passaggio della statua del santo."}
{"id": "1616433", "revid": "124123", "url": "https://it.wikipedia.org/wiki?curid=1616433", "title": "Nati nel 173 a.C.", "text": ""}
{"id": "1616434", "revid": "71433", "url": "https://it.wikipedia.org/wiki?curid=1616434", "title": "William Macy", "text": ""}
{"id": "1616436", "revid": "1812835", "url": "https://it.wikipedia.org/wiki?curid=1616436", "title": "Leontyne Price", "text": "Biografia.\nIn diverse interviste ha dichiarato che la sua decisione di diventare cantante d'opera matur\u00f2 dopo aver visto Ljuba Welitsch interpretare \"Salom\u00e8\". Comp\u00ec gli studi al Central State College di Wilberforce e presso la Juilliard School di New York, iniziando la carriera nei primi anni Cinquanta.\nNel 1960 debutt\u00f2 alla Scala con \"Aida\", che interpret\u00f2 anche a Filadelfia, rifiutando il debutto nello stesso ruolo al Metropolitan di New York solo perch\u00e9 \"non possedeva il costume adatto\". Il debutto al Met avvenne comunque ne \"Il trovatore\", contemporaneamente all'esordio americano di Franco Corelli, il 27 gennaio 1961, anniversario della morte di Giuseppe Verdi. Nello stesso anno al Met interpret\u00f2 \"Aida\", \"Madama Butterfly\", Li\u00f9 in \"Turandot\", Donna Anna nel \"Don Giovanni\", \"La Fanciulla del West\", divenendo rapidamente una stella del massimo teatro statunitense, al quale rester\u00e0 legata per quasi 25 anni. Nel 1967 ne inaugur\u00f2 la nuova sede al Lincoln Center con \"Antony and Cleopatra\" di Samuel Barber. \nSempre negli anni sessanta, durante i quali raggiunse il pieno della maturit\u00e0 artistica, fece tour in Europa interpretando opere di Puccini e Verdi. Memorabile in particolare l'interpretazione della \"Messa di Requiem\" verdiana nel 1967, in occasione del decennale della morte di Arturo Toscanini, con i complessi della Scala guidati da Herbert von Karajan. Con Karajan aveva gi\u00e0 collaborato qualche anno prima incidendo \"Carmen\", lasciando un'importante testimonianza, rimasta solo su disco, avendo sempre rifiutato di interpretare tale ruolo in teatro. La collaborazione col grande direttore austriaco continu\u00f2 fino al 1978, quando interpret\u00f2 \"Il trovatore\" a Salisburgo.\nNegli anni successivi si assent\u00f2 per qualche tempo dal palcoscenico per dedicarsi allo studio intensivo di compositori moderni, come Gershwin e Poulenc, dei quali esegu\u00ec vari lavori. Verso la fine della carriera si dedic\u00f2 anche alla musica cameristica, specie di compositori russi, fra cui Stravinskij, e suoi connazionali come il gi\u00e0 citato Samuel Barber, di cui \u00e8 considerata una delle migliori esecutrici.\nNel 1985 si conged\u00f2 dal pubblico del Met e dai palcoscenici operistici interpretando ancora una volta \"Aida\"; complessivamente cant\u00f2 in 204 rappresentazioni nel massimo teatro americano. Prosegu\u00ec l'attivit\u00e0 concertistica, ritirandosi definitivamente nel 1997. Nell'ottobre 2001, a 74 anni, partecip\u00f2 a un concerto alla Carnegie Hall in memoria delle vittime della strage dell'11 settembre.\nVenne insignita della Presidential Medal of Freedom nel 1964 e della National Medal of Arts nel 1985; nel 1989 vinse il Grammy Award alla carriera.\nIl nome di Leontyne Price rimane legato principalmente a Verdi e Puccini, grazie al timbro caldo, scuro e brillante al tempo stesso, unito a volume ed estensione ragguardevoli. Di Verdi ha eseguito \"Ernani\", \"La traviata\", \"Il trovatore\", \"Un ballo in maschera\", \"La forza del destino\", \"Messa di requiem\", \"Aida\", mentre di Puccini vanno ricordate le interpretazioni di \"Tosca\", \"Madama Butterfly\", \"Manon Lescaut\", \"Turandot\" (nel ruolo di Li\u00f9). A parte \"La traviata\", di tutte queste opere esistono incisioni sia dal vivo sia in studio, audio e video."}
{"id": "1616440", "revid": "439868", "url": "https://it.wikipedia.org/wiki?curid=1616440", "title": "Franz Tavella", "text": "Biografia.\nFranz Tavella era figlio di Marianna Spisser e di Filipp Tavella, a sua volta probabilmente scultore. Inizialmente egli lavor\u00f2 come falegname. Giunto in Val Gardena, il fondatore della Scuola d'Arte di Ortisei in Val Gardena, Ferdinand Demetz, not\u00f2 il suo talento artistico e gli insegn\u00f2 la scultura nel legno. In seguito Tavella si trasfer\u00ec a Vienna, dove frequent\u00f2 per due anni l'Accademia delle Belle Arti, dove ebbe come maestro il Prof. K\u00f6nig.\nNel 1895 fu premiato a Innsbruck per la statua raffigurante Sant'Anna con Maria, attualmente esposta nella chiesa parrocchiale di Pieve di Livinallongo. Nel 1897 venne premiato a Bolzano e nel 1900 a Parigi alla Esposizione Mondiale per la sua Piet\u00e0, attualmente sita nella cappella del cimitero di Bressanone.\nNella sua bottega ad Ortisei form\u00f2 molti scultori fra cui Johann Baptist Moroder-Lusenberg, Rudolf Moroder, Ludwig Moroder di Ortisei e Valentin Gallmetzer di Chiusa.\nNel 1905 Tavella si trasfer\u00ec a Bressanone, forse irritato dall'impostazione troppo commerciale della produzione dell'arte sacra gardenese, oppure, secondo altri, per motivi di salute. Mor\u00ec a Bressanone in povert\u00e0. Non accett\u00f2 nemmeno di vendere al Museo diocesano di Bressanone alcune statue di sua propriet\u00e0, offrendo invece in vendita i suoi scalpelli.\nOpere.\nIn provincia di Bolzano.\nPer la Ca'de Bezzi scolp\u00ec una statua lignea della Santa Maddalena (unica opera scultorea presente fra la collezione)"}
{"id": "1616441", "revid": "74801", "url": "https://it.wikipedia.org/wiki?curid=1616441", "title": "Luigi Lucioni", "text": "Biografia.\nNasce a Malnate (VA) il 4 novembre 1900 da Angelo Lucioni e Maria Beati e inizia a dipingere alla tenera et\u00e0 di sei anni. A 10 anni, nel 1911, emigra negli Stati Uniti per raggiungere il padre e dopo pochi anni, nel 1915, vince una competizione che gli permette di frequentare la \"Cooper Union Art School\" di New York (1916-1920); successivamente passa alla National Academy of Design (1920-1925), di cui diventa membro. Nel 1923 diventa cittadino americano e nel 1925 si laurea. Ben presto diventa uno dei migliori e pi\u00f9 famosi ritrattisti e paesaggisti, con una particolare predizione per questi ultimi. Si \"innamora\" letteralmente del Vermont, terra che gli ricorda le Prealpi a lui care, a tal punto da essere denominato in America il \"pittore del Vermont\". \u00c8 molto amico di Arturo Toscanini che gli infonde l'amore per la musica e in particolare per l'opera: entra a far parte del Consiglio dei Registi del \"Metropolitan Opera Build\" e dall'amico tenore Giovanni Martinelli impara gli atti de \"La traviata\" e dell\"'Aida\". Torna nella sua natale Malnate solo quattro volte (1929, 1934, 1939 e 1948), dove viene ricordato per la gentilezza e l'umilt\u00e0 che dimostrava nonostante la notoriet\u00e0. Muore nella casa di Greenwich Village (NY) venerd\u00ec 22 luglio 1988 e la notizia della sua morte viene riportata sul New York Times del 25 luglio 1988.\nPremi e riconoscimenti.\nNon tardano ad arrivare anche numerosi premi e riconoscimenti:\nEsposizioni.\nNel 1930 un dipinto viene acquistato dal \"Whitney Museum of American Art\" di New York. L'anno successivo un acquarello viene acquistato dal \"Metropolitan Museum\" di New York e una sua esposizione di 28 opere alla \"Ferargil Gallery\" suscita enorme interesse, tale da consacrare definitivamente l'artista tra i migliori. Attualmente i suoi dipinti sono esposti in decine di musei americani: Metropolitan Museum of Art, Whitney Museum of American Art, Denver Art Museum, Nelson Gallery of Art, Pennsylvania Academy of Fine Arts, Nebraska State Capitol, Canajoharie Museum, Phillips Memorial Gallery (Andover, Massachusetts), Library of Congress, London's Victoria and Albert Museum, Williams College, New York Public Library, Carnegie Institute, Seattle Museum, Zaneville (Ohio) Museum, Dartmouth College, Hamilton College e High Museum (Atlanta, Georgia)."}
{"id": "1616444", "revid": "124123", "url": "https://it.wikipedia.org/wiki?curid=1616444", "title": "Anna Carin Olofsson", "text": "In quest'ultima specialit\u00e0 ha colto i maggiori successi. \u00c8 identificata anche con il nome assunto in seguito al matrimonio, Anna Carin Zidek (o Anna Carin Olofsson-Zidek).\nBiografia.\nCarriera nello sci di fondo.\nNata a Sveg, ha fatto parte della nazionale svedese di sci di fondo fino al 2002. In tale veste ha partecipato ai Mondiali juniores 1993 e ai XIX Giochi olimpici invernali di , ottenendo come miglior piazzamento il 15\u00ba posto nella 15\u00a0km.\nIn Coppa del Mondo ha esordito il 12 marzo 1994, nella 10\u00a0km a tecnica libera di Falun (49\u00aa), e ha ottenuto il miglior piazzamento in carriera il 29 dicembre 1998 nella sprint a tecnica libera di Kitzb\u00fchel (13\u00aa).\nCarriera nel biathlon.\nDopo i Giochi di Salt Lake City si \u00e8 dedicata al biathlon, . In Coppa del Mondo ha esordito il 5 dicembre 2002 nella sprint di \u00d6stersund (51\u00aa), ha conquistato il primo podio il 19 gennaio 2005 nell'individuale di Anterselva (2\u00aa) e la prima vittoria il 7 dicembre dello stesso anno nell'individuale di Hochfilzen.\nIn carriera \u00e8 arrivata seconda in classifica generale, dietro a Kati Wilhelm, nel 2005-2006 e ha vinto due Coppe di specialit\u00e0. Tra i suoi risultati di maggior rilievo figura l'oro olimpico conquistato nella partenza in linea di .\nSi \u00e8 ritirata al termine della stagione 2010-2011.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nMX = staffetta mista"}
{"id": "1616445", "revid": "1851848", "url": "https://it.wikipedia.org/wiki?curid=1616445", "title": "Andrea Tarozzi", "text": "Carriera.\nGiocatore.\nCresciuto calcisticamente nelle giovanili del Bologna, esordisce in prima squadra nella stagione 1992-1993, chiusa dai felsinei con la retrocessione in Serie C1. Disputa coi rossobl\u00f9 due stagioni in terza serie ed \u00e8 poi protagonista della doppia promozione dalla C1 alla Serie A dal 1994 al 1996. Disputa col Bologna un campionato di massima serie (stagione 1996-1997, chiuso con un buon settimo posto), quindi viene acquistato per 6,2 miliardi di lire dalla Fiorentina.\nIn viola Tarozzi disputa 5 stagioni, senza riuscire ad imporsi da titolare se non nella prima (28 presenze nella stagione 1997-1998, 55 complessive nelle 4 successive). Nell'estate 2002, dopo la retrocessione in B e il fallimento della Fiorentina, torna in Serie B indossando la maglia della . Rimane fra i cadetti anche nell'annata 2003-2004, col che chiude il campionato all'ultimo posto, quindi prosegue la carriera in Serie C1.\nDopo due anni nel Padova nel 2006 passa al Sassuolo e nel 2007-2008 conquista la promozione in Serie B con la squadra emiliana.\nIn carriera ha totalizzato complessivamente 109 presenze in Serie A, con all'attivo una rete in occasione del successo interno della Fiorentina sul il 30 aprile 2000, e 109 presenze ed una rete in Serie B.\nAllenatore e dirigente.\nA fine stagione si ritira dall'attivit\u00e0 agonistica per intraprendere il compito di team manager della formazione nero-verde che svolger\u00e0 dal 2008 al 2011. Nella stagione 2011-2012 diventa allenatore in seconda di Fulvio Pea, sempre nel . Al termine della stagione si trasferisce con Pea al Padova. Il 17 dicembre 2012 assieme all'allenatore Fulvio Pea viene sollevato dall'incarico. Il 21 marzo 2013 in seguito all'esonero di Franco Colomba e del suo vice Giovanni Mei, viene richiamato sulla panchina del Padova assieme a Fulvio Pea.\nIl 24 novembre 2013, lo segue anche nella nuova avventura con la Juve Stabia, quando ad essere esonerati sono Piero Braglia ed il suo vice Mauro Isetto. Il 22 febbraio 2014 viene sollevato assieme a Fulvio Pea dall'incarico dopo il pareggio per 1-1 in casa contro il Cittadella. Nella stagione successiva, Roberto D'Aversa lo sceglie per ricoprire sempre il medesimo ruolo alla Virtus Lanciano.\nDal 3 dicembre 2016 segue D'Aversa al Parma Calcio 1913, ancora in qualit\u00e0 di vice."}
{"id": "1616453", "revid": "1745361", "url": "https://it.wikipedia.org/wiki?curid=1616453", "title": "Entitativit\u00e0", "text": "L'entitativit\u00e0 \u00e8 il termine con cui in psicologia sociale si intende la consapevolezza cognitiva di essere di fronte ad un aggregato umano definibile come \"gruppo\", che cio\u00e8 possiede le caratteristiche salienti per essere definito come tale (relazione tra i membri, destino o obiettivo comune, consapevolezza dell'appartenenza e riconoscimento esterno, desiderio di farne parte). L'entitativit\u00e0 di un agglomerato di persone lo fa percepire e riconoscere quindi come insieme organizzato di esseri umani, portatore di senso proprio in quanto gruppo.\nDonald T. Campbell ha coniato il termine per spiegare perch\u00e9 alcuni gruppi sono considerati veri gruppi, mentre altri sono considerati semplici aggregati di individui. Ha suggerito che le persone si affidano a determinati segnali percettivi mentre determinano intuitivamente quali aggregazioni di individui sono gruppi e quali no (ad esempio, gli spettatori in una partita di calcio possono sembrare una raccolta disorganizzata di persone, ma quando gridano gli stessi cori o esprimono simili emozioni, questo d\u00e0 loro l'entitativit\u00e0) . Inoltre, Campbell ha descritto tre segnali che gli individui possono usare per formulare giudizi sull'entitativit\u00e0: destino comune (la misura in cui gli individui nell'aggregato sembrano sperimentare obiettivi comuni), somiglianza (la misura in cui gli individui mostrano gli stessi comportamenti o si assomigliano) e vicinanza (la distanza tra gli individui nell'aggregato).\nL'entitativit\u00e0 \u00e8 pi\u00f9 alta per i gruppi di intimit\u00e0, come la famiglia, pi\u00f9 bassa per i gruppi di lavoro o di attivit\u00e0, inferiore per le categorie sociali (ad esempio, persone della stessa religione) e ancora inferiore per i gruppi transitori, come le persone che aspettano alla stessa fermata dell'autobus ."}
{"id": "1616456", "revid": "1602064", "url": "https://it.wikipedia.org/wiki?curid=1616456", "title": "Chiapilla", "text": "La citt\u00e0 di Chiapilla \u00e8 a capo dell'omonimo comune, nello stato del Chiapas, Messico. Conta 3.593 abitanti, secondo le stime del censimento del 2005 e le sue coordinate sono 16\u00b034'N 92\u00b043'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO."}
{"id": "1616458", "revid": "436907", "url": "https://it.wikipedia.org/wiki?curid=1616458", "title": "The Evil That Men Do (Iron Maiden)", "text": "The Evil That Man Do \u00e8 un singolo del gruppo musicale britannico Iron Maiden, pubblicato il 1\u00ba agosto 1988 come secondo estratto dal settimo album in studio \"Seventh Son of a Seventh Son\".\nDescrizione.\nIl titolo del brano deriva da un verso della celebre tragedia di William Shakespeare \"Giulio Cesare\" e precisamente dal discorso fatto da Marco Antonio alla folla dei Romani all'indomani dell'assassinio di Cesare.\nNel lato B del singolo sono presenti nuove registrazioni di due brani tratti dal primo album \"Iron Maiden\", \"Prowler\" e \"Charlotte the Harlot\"."}
{"id": "1616459", "revid": "287204", "url": "https://it.wikipedia.org/wiki?curid=1616459", "title": "Chenalho", "text": ""}
{"id": "1616461", "revid": "287204", "url": "https://it.wikipedia.org/wiki?curid=1616461", "title": "Catazaja", "text": ""}
{"id": "1616462", "revid": "120768825", "url": "https://it.wikipedia.org/wiki?curid=1616462", "title": "Beatrice d'Aviz (1430-1506)", "text": "Era figlia di don Giovanni del Portogallo e di Isabella di Braganza, nipote di Giovanni del Portogallo, cio\u00e8 figlia del suo fratellastro, il futuro duca di Braganza, Alfonso, e di Beatriz Pereira de Alvim.\nBiografia.\nNel 1442, Beatrice rimase orfana di padre.\nNel 1447, spos\u00f2 Ferdinando del Portogallo (1433-1470), figlio quintogenito del re del Portogallo Edoardo I e di Eleonora (1402 \u2013 1445). Ferdinando, al momento del suo matrimonio, era l'erede al trono del Portogallo, essendo il fratello del re, Alfonso V detto \"l'Africano\" che, al momento, non aveva alcuna discendenza.\nNello stesso anno sua sorella Isabella divenne regina consorte di Castiglia e Le\u00f3n sposando, il 17 agosto del 1447 a Madrigal de las Altas Torres, il re di Castiglia e Le\u00f3n, Giovanni II e la loro figlia, Isabella di Castiglia, la futura regina detta \"la Cattolica\", fu sua nipote.\nSua cognata, Eleonora del Portogallo (1434-1467), spos\u00f2, nel 1452, l'imperatore del Sacro Romano Impero, Federico III.\nNel 1460, alla morte dello zio Enrico il Navigatore, il marito Ferdinando, che da Enrico era stato adottato, eredit\u00f2 il titolo e le rendite del ducato di Viseu.\nBeatrice rimase vedova ed aiut\u00f2 il figlio Diego (1452\u00a0\u2013 1484) nella gestione dell'Ordine del Cristo di cui era diventato Gran Maestro.\nDopo che il cognato Alfonso V, aspirante al trono di Castiglia, era stato sconfitto il nella battaglia di Toro (1\u00ba marzo 1476) da Isabella di Castiglia e da Ferdinando II di Aragona e che questi, nel 1477, non aveva trovato l'accordo con il re di Francia Luigi XI, Beatrice intervenne per porre termine alla guerra tra Portogallo e Castiglia e, trattando con la nipote Isabella, giunse alla pace di Alc\u00e1\u00e7ovas (Viana do Alentejo) il 4 settembre del 1479.\nFigli.\nBeatrice a Ferdinando diede nove figli di cui cinque arrivarono all'et\u00e0 adulta:"}
{"id": "1616464", "revid": "767487", "url": "https://it.wikipedia.org/wiki?curid=1616464", "title": "Rube Goldberg", "text": "Biografia.\nRube Goldberg \u00e8 soprattutto famoso per aver inserito nei suoi fumetti macchine estremamente complicate costruite per l'esecuzione di azioni semplicissime, come mettere il dentifricio sullo spazzolino o pulirsi la bocca dopo aver mangiato. Per questo viene chiamata \"macchina di Rube Goldberg\" qualsiasi attivit\u00e0 o meccanismo estremamente (e inutilmente) complicato, anche in senso lato.\nRiconoscimenti.\nNel 1995 \"Rube Goldberg's Inventions\" fu una delle venti serie a fumetti inclusi nella serie commemorativa di francobolli statunitensi \"Comic Strip Classics\"."}
{"id": "1616465", "revid": "287204", "url": "https://it.wikipedia.org/wiki?curid=1616465", "title": "Chalchihuitan", "text": ""}
{"id": "1616467", "revid": "287204", "url": "https://it.wikipedia.org/wiki?curid=1616467", "title": "Parco nazionale di Killarney", "text": "Il parco nazionale di Killarney (in irlandese: P\u00e1irc N\u00e1isi\u00fanta Chill Airne; in inglese: Killarney National Park) racchiude un'area di circa 10.000 ettari di territorio montano e lacustre della contea del Kerry, nell'Irlanda sud occidentale. \u00c8 il primo parco nazionale istituito in Irlanda.\nStoria.\nI 4.000 ettari che compongono il nucleo del parco, originariamente conosciuto come tenuta Muckross, furono donati dal senatore statunitense Bourn Vincent e dai suoi genitori al paese, che vi istitu\u00ec in principio una \"fattoria aperta al pubblico\". A partire dagli anni settanta l'allora tenuta Kenmare acquis\u00ec i territori adiacenti, tra cui i tre laghi, la Knockreer House e Demesne, fino a far raggiungere al parco l'estensione attuale. Con l'estensione del parco l'impostazione che ne fu data vari\u00f2 a favore della salvaguardia dell'ambiente.\nClima.\nLe correnti atlantiche mitigano il clima del parco. Raramente la temperatura scende sotto lo zero termico, le precipitazioni sono molto frequenti e l'estate \u00e8 mite, e ci\u00f2 favorisce la crescita e lo sviluppo di flora e fauna.\nGeografia.\nIl parco si trova all'inizio della penisola di Iveragh, e la stretta strada che lo attraversa da nord a sud-ovest fa parte del Ring of Kerry, un itinerario turistico percorso normalmente in auto.\nDa questa strada, pressappoco in corrispondenza del lago centrale, parte un breve e ripido sentiero che si dirige verso le cascate di Torc, di 18 m di salto.\nFlora e fauna.\nGrazie al clima favorevole, il parco vanta una variegata quantit\u00e0 di specie di piante e si possono trovare felci verdi in qualsiasi stagione dell'anno. Si possono incontrare inoltre diverse specie di animali, tra cui i cervi, gli scoiattoli, le donnole e svariati tipi di uccelli. Nella parte alta del parco \u00e8 diffusa la pastorizia."}
{"id": "1616468", "revid": "287204", "url": "https://it.wikipedia.org/wiki?curid=1616468", "title": "Amatan", "text": ""}
{"id": "1616471", "revid": "1798099", "url": "https://it.wikipedia.org/wiki?curid=1616471", "title": "Tavella", "text": ""}
{"id": "1616476", "revid": "104485", "url": "https://it.wikipedia.org/wiki?curid=1616476", "title": "Gang", "text": ""}
{"id": "1616480", "revid": "767487", "url": "https://it.wikipedia.org/wiki?curid=1616480", "title": "Dottor Zantaf", "text": "Il dottor Zantaf \u00e8 un personaggio dell'universo immaginario di Walt Disney, creato nel 1968 dallo sceneggiatore Carlo Chendi e dal disegnatore Luciano Bottaro.\nStoria.\nIl diabolico dottor Zantaf compare per la prima volta nella storia \"Paperino missione Zantaf\", realizzata dai suoi creatori Chendi e Bottaro, e pubblicata sul numero 142 dell'albo mensile \"Almanacco Topolino\", datato ottobre 1968.\nZantaf riassume in s\u00e9 tutte le caratteristiche tipiche degli antagonisti del famosissimo James Bond, allora molto in voga: \u00e8 una grande mente scientifica che si \u00e8 data al crimine, avendo come obiettivo finale la conquista del mondo; non a caso compare nelle storie in cui Paperino svolge il lavoro di agente per il servizio segreto personale di suo zio, Paperon de Paperoni.\nIl personaggio ha inizialmente un grande successo, e comparir\u00e0 in diverse storie fino al 1976, tutte sceneggiate da Carlo Chendi, tra le quali \"Paperino e il ritorno del dottor Zantaf\" (1969) e \"Paperino dall'acquario con dolore\" (1976), quest'ultima parodia di \"007 dalla Russia con amore\". Dopodich\u00e9 cade nell'oblio.\nNel 1997 appare nuovamente nella storia \"Paperino e l'invasione di Giove\" di Bottaro, capitolo conclusivo della saga di Rebo. Poi scompare nuovamente.\nRitorna, poi, nel 2004 nella storia \"Back in the box\", di Stefan Petrucha e Flemming Andersen (inedita in Italia), per poi riapparire nella storia postuma del maestro di Rapallo, suo creatore, \"Zio Paperone sul trabiccolo\", pubblicata nel gennaio 2007 sul numero 33 della collana \"I Maestri Disney\", dedicato al grande autore, scomparso nel novembre del 2006."}
{"id": "1616483", "revid": "729019", "url": "https://it.wikipedia.org/wiki?curid=1616483", "title": "Vir\u00e9e de Galerne", "text": "La \"Vir\u00e9e de Galerne\", dal francese \"Giro verso ponente\", \u00e8 una campagna militare della Guerra di Vandea che si \u00e8 svolta nel Maine e Loira, in Bretagna ed in Normandia. Prende questo nome perch\u00e9 indica la serie di battaglie che segnarono una svolta alla guerra: fino a quel momento infatti le vittorie repubblicane furono quasi assenti, mentre dopo la sconfitta di Cholet (17 ottobre 1793), i vandeani subirono una serie di sconfitte che li fece ritirare, ripercorrendo la Loira, verso ponente nella speranza di unirsi ai rinforzi in arrivo dall'Inghilterra.\nLa battaglia finale si ebbe a Savenay (23 dicembre 1793) dove l'esercito vandeano fu decimato dalle truppe del generale Kl\u00e9ber. La battaglia di Savenay segna la fine di quella che viene considerata la Prima Guerra di Vandea.\nDopo la sconfitta di Cholet (il 15-17 ottobre), i vandeani, circondati, decidono di ripiegare su Saint-Florent-le-Vieil. Il loro scopo \u00e8 di attraversare la Loira al fine di conquistare un porto per fare sbarcare gli emigrati e i britannici. \u00c8 dunque a Saint-Florent-le-Vieil che tutto l'esercito si sposta attraversando la Loira in meno di un giorno, il 18 ottobre; solo una donna annega.\nIl giorno dopo, il generalissimo d'Elb\u00e9e, ferito mortalmente a Cholet, non poteva continuare a comandare e sarebbe morto presto, venne quindi eletto come suo successore Henri de La Rochejaquelein che, a 21 anni di et\u00e0, diventer\u00e0 il pi\u00f9 giovane generalissimo dell'Esercito cattolico e reale.\nL'esercito vandeano \u00e8 accompagnato da 30.000 a 60.000 persone non combattenti: feriti, sacerdoti, donne e bambini. Il loro esercito conta 40.000 soldati, presto raggiunti da circa 10.000 \"chouan\", condotti da Jean Cottereau, Georges Cadoudal o Aim\u00e9 Picquet du Boisguy.\nI repubblicani invece sono infine riusciti a coordinare correttamente i loro attacchi e a superare le forze vandeane. Dopo la battaglia di Cholet, tuttavia, commettono l'errore di credere che la guerra sia definitivamente vinta. Si accorgono rapidamente del loro errore. Al nord della Loira, le forze repubblicane, disperse e prese di sorpresa vengono distrutte. Cos\u00ec, fino a Granville, i vandeani vincono tutte le loro battaglie e ci\u00f2 nonostante siano inseguiti dalle truppe di L\u00e9chelle, Kl\u00e9ber, Westermann e Marceau.\nSconfitta dei vandeani.\nDopo la loro sconfitta a Granville, i vandeani vogliono rientrare nella \"Vandea Militare\" e obbligano i loro capi a fare il giro inverso. La seconda parte del \"Vir\u00e9e de Galerne\" \u00e8 drammatica: le battaglie sono ancora pi\u00f9 devastanti e con l'avvicinarsi dell'inverno, gli uomini iniziano a soffrire di fame, d'esaurimento e di malattie come il tifo esantematico e il colera, che tocca soprattutto i vandeani, anche se pure i repubblicani sono contagiati. Inoltre, ogni battaglia, anche vittoriosa, fa perdere uomini ai vandeani, che non possono rimpiazzare i loro morti, contrariamente ai repubblicani.\nGli eserciti sono obbligati a saccheggiare per sopravvivere e la popolazione locale, bench\u00e9 favorevole all'insurrezione, a volte li respinge, esasperata da combattimenti e dalle epidemie che portano.\nQuanto ai \"chouan\", dopo diverse sconfitte anche loro si ritirano e inoltre vedendo i vandeani indeboliti, li abbandonano gradualmente. Infine, i vandeani raggiungono Angers, allo scopo di attraversare la Loira pi\u00f9 velocemente, ma i repubblicani li respingono ad Ancenis. Alcune migliaia di persone riescono ad attraversare la Loira, ma il resto dell'esercito \u00e8 schiacciato a Le Mans e a Savenay.\nDei 60.000-100.000 vandeani che avevano superato la Loira in ottobre, meno di 5.000 riescono a ritornare in Vandea, tutti gli altri sono uccisi sia in combattimento che su condanna, o trovano rifugio in Bretagna e nel Maine e Loira."}
{"id": "1616484", "revid": "1714743", "url": "https://it.wikipedia.org/wiki?curid=1616484", "title": "Maria Anna di Braganza", "text": "Biografia.\nInfanzia ed esilio.\nEra la quinta figlia del deposto ed esiliato re Michele di Portogallo e di Adelaide di L\u00f6wenstein-Wertheim-Rosenberg.\nSuo padre e la famiglia vissero da esiliati in Austria, ma nonostante questo le infanti riuscirono a fare degli ottimi matrimoni con monarchi cattolici di stati minori o deposti.\nMatrimonio.\nL'infanta Maria Anna si spos\u00f2 il 21 giugno 1893 a Schloss Fischhorn, a Zell am See, con Guglielmo IV di Lussemburgo (1852-1912), protestante principe ereditario del Granducato di Lussemburgo, figlio maggiore ed erede del granduca Adolfo di Lussemburgo, a capo della dinastia di Nassau-Weilburg, e della principessa Adelaide Maria di Anhalt-Dessau.\nI figli della coppia furono cresciuti nel cattolicesimo materno: era stato siglato un accordo in base al quale le figlie femmine sarebbero state cresciute nella religione cattolica della madre e dal matrimonio nacquero solo figlie femmine.\nGranduchessa di Lussemburgo.\nGuglielmo divenne granduca alla morte del padre il 17 novembre 1905 e Maria Anna ne divenne granduchessa con la forma francese del proprio nome: \"Marie Anne\". Poich\u00e9 Guglielmo IV era l'ultimo maschio della Casa di Nassau-Weilburg, proclam\u00f2 le sue figlie come successori e Maria Adelaide fu nominata erede presuntiva il 10 luglio 1907: alla morte del padre divenne la prima granduchessa regnante del Lussemburgo.\nReggenza.\nLa granduchessa Maria Anna fu reggente per il marito durante la sua malattia, dal 19 novembre 1908 al 15 febbraio 1912, e per la figlia Maria Adelaide durante la sua minore et\u00e0, dal 25 febbraio al 18 giugno 1912.\nMorte.\nLa granduchessa Maria Anna mor\u00ec in esilio a New York il 31 luglio 1942, dove la sua famiglia si era rifugiata dopo l'invasione tedesca durante la Seconda guerra mondiale.\nDiscendenza.\nMaria Anna e Guglielmo IV di Lussemburgo ebbero sei figli:"}
{"id": "1616494", "revid": "156618", "url": "https://it.wikipedia.org/wiki?curid=1616494", "title": "Battaglia di Dol-de-Bretagne", "text": ""}
{"id": "1616496", "revid": "108093775", "url": "https://it.wikipedia.org/wiki?curid=1616496", "title": "Liridi", "text": "La Liride \u00e8 uno sciame meteorico attivo dal 15 aprile al 28 aprile di ogni anno. Il radiante \u00e8 localizzato nella costellazione della Lira. La sua sigla internazionale \u00e8 LYR.\n\u00c8 il primo sciame di cui si hanno osservazioni storiche, fu osservato per la prima volta dai Cinesi alcuni secoli A.C.\nLo sciame \u00e8 stato originato dalla cometa C/1861 G1 Thatcher, che ha un periodo di circa 415 anni.\nIn genere ha attivit\u00e0 non particolarmente appariscente, ma periodicamente ha degli incrementi che lo portano a livelli di circa 100 ZHR."}
{"id": "1616501", "revid": "192549", "url": "https://it.wikipedia.org/wiki?curid=1616501", "title": "Andrea di Rupecanina", "text": ""}
{"id": "1616510", "revid": "1543377", "url": "https://it.wikipedia.org/wiki?curid=1616510", "title": "Citt\u00e0 federali della Russia", "text": "Le citt\u00e0 federali della Russia () sono citt\u00e0 classificate come soggetti federali; pur essendo capoluoghi delle omonime oblast', sono enti territoriali da questi distinti.\nIl 18 marzo 2014, la Repubblica autonoma di Crimea e Sebastopoli si sono unite alla Federazione Russa per effetto del trattato di annessione alla Federazione Russa seguito al referendum sull'autodeterminazione della Crimea, considerato un atto bellicoso dall'Ucraina. Sebastopoli \u00e8 stata designata citt\u00e0 d'importanza federale. La maggior parte della comunit\u00e0 internazionale e l'Ucraina non riconoscono l'annessione di Sebastopoli e del resto della Crimea alla Federazione Russa e continuano a considerarla come parte integrante del territorio ucraino."}
{"id": "1616520", "revid": "1008732", "url": "https://it.wikipedia.org/wiki?curid=1616520", "title": "Astronomia nova", "text": "Astronomia Nova \u00e8 un trattato astronomico di Giovanni Keplero pubblicato a Praga nel 1609 in cui espone i risultati dei suoi studi, durati ben 10 anni, sul moto del pianeta Marte ed enuncia due delle sue leggi sul moto dei pianeti.\nIl titolo completo dell'opera \u00e8 \"Astronomia Nova \u0391\u0399\u03a4\u0399\u039f\u039b\u039f\u0393\u0397\u03a4\u039f\u03a3 seu physica coelestis, tradita commentariis de motibus stellae Martis ex observationibus G.V. Tychonis Brahe\" (Astronomia Nuova, basata sulle cause, ovvero fisica celeste trattata con i \"commentarii\" sul moto del pianeta Marte dalle osservazioni di Tycho Brahe). L'opera \u00e8 dedicata all'imperatore Rodolfo II.\nKeplero sfrutt\u00f2 i dati del grande astronomo danese Tycho Brahe e grazie anche a questi fu il primo astronomo che dimostr\u00f2 la validit\u00e0 del sistema copernicano sulla base di cause fisiche e non su modelli geometrici. Tutti gli astronomi che lo avevano preceduto, tra cui anche Tolomeo e lo stesso Niccol\u00f2 Copernico, avevano creato dei sistemi planetari che si adattassero alle osservazioni, ma che non necessariamente rispecchiavano il vero ordine e l'effettiva disposizione dei pianeti."}
{"id": "1616521", "revid": "436907", "url": "https://it.wikipedia.org/wiki?curid=1616521", "title": "The Clairvoyant (Iron Maiden)", "text": "The Clairvoyant \u00e8 il 18\u00ba singolo pubblicato dagli Iron Maiden.\nIl terzo singolo estratto dall'album \"Seventh Son of a Seventh Son\" presenta i brani (due dei quali storici) in versione live. Registrati al Monsters of Rock di Donington Park di quell'anno e, poi mixati da Tony Wilson e Martin Birch.\nIl disco ha raggiunto un discreto successo con un buon numero di vendite risalendo fino alla sesta posizione nella classifica inglese."}
{"id": "1616522", "revid": "1305772", "url": "https://it.wikipedia.org/wiki?curid=1616522", "title": "Conseil d'\u00c9tat", "text": ""}
{"id": "1616527", "revid": "712828", "url": "https://it.wikipedia.org/wiki?curid=1616527", "title": "Voto infrangibile", "text": ""}
{"id": "1616531", "revid": "1226", "url": "https://it.wikipedia.org/wiki?curid=1616531", "title": "Parco Nazionale di Killarney", "text": ""}
{"id": "1616533", "revid": "88740", "url": "https://it.wikipedia.org/wiki?curid=1616533", "title": "Grand Rapids", "text": ""}
{"id": "1616543", "revid": "110157", "url": "https://it.wikipedia.org/wiki?curid=1616543", "title": "Giorgio Figus", "text": "Carriera.\nGiunto in forza alla redazione del settimanale disneyano \"Topolino\" nel 1981, collabora attivamente con la testata come autore di testi.\nTra i suoi meriti, in quest'ambito, vi \u00e8 quello di aver dato il via ad una nuova serie di storie con protagonista Paperino, agente segreto della PIA (Paperon Intelligence Agency), interrottasi a met\u00e0 anni settanta; la prima storia di questo nuovo ciclo \u00e8 \"Paperino e l'incarico discutibile\", pubblicata, con i disegni di Roberto Marini, sul numero 1710 di \"Topolino\", datato 4 settembre 1988.\nFigus \u00e8 stato, inoltre, autore di splendide storie disneyane estranee alla serie della PIA, quali \"Zio Paperone e il carro ittita\" (1982), \"Zio Paperone e l'enigma celtico\" (1982), \"Zio Paperone e l'antipubblicit\u00e0\" (1982), \"Zio Paperone e l'eredit\u00e0 di Pizarro\" (1984), \"Topolino e la missione in Losconia\" (1986), \"Paperino e il grande Karakoll\" (1993), \"Paperino e la terra della rocciafiamma\" (1993), con il suo sequel \"Paperino e il ritorno alla Rocciafiamma\" del 1998.\nTra il 1994 e il 1996 Figus realizza le due storie della serie \"I paralipomeni della dinastia dei paperi\", sorta di appendice della storia del 1970 \"Storia e gloria della dinastia dei paperi\"."}
{"id": "1616545", "revid": "28592", "url": "https://it.wikipedia.org/wiki?curid=1616545", "title": "Terroristi", "text": ""}
{"id": "1616546", "revid": "767487", "url": "https://it.wikipedia.org/wiki?curid=1616546", "title": "Restoration - Il peccato e il castigo", "text": "Restoration - Il peccato e il castigo (\"Restoration\") \u00e8 un film del 1995 diretto da Michael Hoffman, tratto dal romanzo \"Il favorito\" di Rose Tremain."}
{"id": "1616559", "revid": "928766", "url": "https://it.wikipedia.org/wiki?curid=1616559", "title": "Danny Webb", "text": "Carriera.\nEsordisce nella classe 125 del motomondiale nel 2007 con la Honda RS 125 R del team De Graaf Grand Prix; il compagno di squadra \u00e8 Joey Litjens. Ottiene come miglior risultato un tredicesimo posto in Giappone e termina la stagione al 26\u00ba posto con 3 punti.\nNel 2008 resta nel team Degraaf Grand Prix ma passa alla guida di una Aprilia RS 125 R, i compagni di squadra sono: Stevie Bonsey e Hugo van den Berg. Ottiene come miglior risultato un quinto posto in Portogallo e termina la stagione al 19\u00ba posto con 35 punti. In questa stagione \u00e8 costretto a saltare i GP di Olanda e Australia per infortuni. Nel 2009 viene confermato nel team, questa volta avendo come compagno di squadra Randy Krummenacher. Ottiene come miglior risultato due ottavi posti (Spagna e Germania) e termina la stagione al 18\u00ba posto con 37 punti. In questa stagione \u00e8 costretto a saltare il GP della Comunit\u00e0 Valenciana a causa della frattura del quinto metatarso del piede destro rimediata nelle qualifiche del GP.\nNel 2010 corre con un'Aprilia del team Andalucia Cajasol; il compagno di squadra \u00e8 Alberto Moncayo. Ottiene come miglior risultato un sesto posto a Indianapolis e termina la stagione al 10\u00ba posto con 93 punti.\nNel 2011 passa al team Mahindra Racing, con compagno di squadra Marcel Schr\u00f6tter. Ottiene una pole position al GP della Comunit\u00e0 Valenciana e un decimo posto in Australia come miglior risultato in gara e termina la stagione al 19\u00ba posto con 24 punti. In questa stagione \u00e8 costretto a saltare il Gran Premio di Indianapolis per infortunio. Nel 2012 rimane nello stesso team nella classe Moto3. In questa stagione, dove non ottiene punti, \u00e8 costretto a saltare i Gran Premi di Indianapolis e Repubblica Ceca a causa della frattura dello scafoide della mano destra rimediata nelle qualifiche del GP di Indianapolis.\nNel 2013 passa al team Ambrogio Racing, che gli affida una Suter MMX3; il compagno di squadra \u00e8 Brad Binder. Viene liquidato dopo il Gran Premio di Germania. In questa stagione \u00e8 costretto a saltare il Gran Premio di Francia per una frattura al piede destro rimediata nelle qualifiche del GP e il Gran Premio di Germania a causa della frattura del radio destro rimediata nel precedente GP d'Olanda. Nello stesso anno debutta nel campionato mondiale Supersport, sulla Honda CBR600RR del team PTR. Nel motomondiale ha ottenuto 15 punti, con due undicesimi posti (Qatar e Americhe) come miglior risultato.\nLasciate le competizioni mondiali, corre il Tourist Trophy nelle stagioni 2014, 2015 e 2016. Torna nel motomondiale nel 2016, quando viene chiamato dal team Platinum Bay Real Estate a sostituire Karel Hanika alla guida della Mahindra MGP3O, a partire dal Gran Premio d'Olanda. Dopo sole due gare corse, dal Gran Premio d'Austria viene a sua volta sostituito da Marcos Ram\u00edrez.\nNel 2017 ottiene un secondo posto al Bol d'Or, gara del campionato mondiale Endurance in equipaggio con Alessandro Polita e Markus Reiterberger. Nel 2020 \u00e8 pilota titolare nel mondiale Supersport con la Yamaha YZF-R6 del team WRP Wepol Racing. Conclude la stagione all'undicesimo posto in classifica mondiale conquistando ottanata punti. Nel 2021 disputa la prima parte di campionato con lo stesso team della stagione precedente. Non ottiene punti."}
{"id": "1616563", "revid": "110157", "url": "https://it.wikipedia.org/wiki?curid=1616563", "title": "Provincia di Huanta", "text": "La provincia di Huanta \u00e8 una delle 11 province della regione di Ayacucho nel Per\u00f9.\nCapoluogo e Data di fondazione.\nLa capitale \u00e8 Huanta, fondata il 21 giugno del 1825.\nProvincia confinanti.\nConfina a est con la provincia di La Convenci\u00f3n (regione di Cusco) e con la provincia di La Mar; a sud con la provincia di Huamanga; a nord con la regione di Jun\u00edn e a ovest con la provincia di Tayacaja e con la provincia di Angaraes nella regione di Huancavelica.\nGeografia antropica.\nSuddivisioni amministrative.\n\u00c8 divisa in dodici distretti:"}
{"id": "1616565", "revid": "14257329", "url": "https://it.wikipedia.org/wiki?curid=1616565", "title": "Skanderberg", "text": ""}
{"id": "1616567", "revid": "123131655", "url": "https://it.wikipedia.org/wiki?curid=1616567", "title": "Mario Minniti", "text": "Biografia.\nInizia il suo apprendistato artistico in Sicilia, nel 1593 si trasferisce a Roma dove frequenta la bottega di Lorenzo Siciliano e dove conosce Michelangelo Merisi, detto il Caravaggio, diventandone amico, modello, collaboratore. Secondo alcuni studiosi Minniti era anche un amante di Caravaggio, il che spiegherebbe la sua presenza in molti ritratti famosi, almeno fino al matrimonio contratto nel 1603: \"un certo \u00abMario pittore\u00bb, che nel 1603 abitava \u00abal Corso\u00bb ma convivente di Caravaggio fino a qualche anno prima, \u00e8 ricordato dallo stesso Caravaggio in un interrogatorio del processo relativo alla querela di Giovanni Baglione per i versi diffamatori che Caravaggio e altri pittori avrebbero diffuso contro di lui\".\nAttorno al 1606, Minniti si trasferisce di nuovo in Sicilia, dove dipinge una Madonna del Soccorso per la chiesa di San Giovanni Battista di Vizzini, alcune sue opere sono conservate nel Museo del Convento dei Padri Cappuccini a Caltagirone (CT), mantiene una attiva bottega a Siracusa, e nel 1608 aiuta l'amico Merisi in fuga da Malta, procurandogli anche una commissione: il \"Seppellimento di Santa Lucia\".\nLo stile del Minniti \u00e8 ispirato non solo al Caravaggio, ma anche ad un sistema pittorico pi\u00f9 discreto e \u201cdomestico\u201d, riuscendo a fondere i due tipi di pittura in una formula che sar\u00e0 accolta con favore dagli artisti e dalle committenze siciliane.\nMinniti modello di Caravaggio.\nMolti critici d'arte riconoscono in parecchi ritratti di Caravaggio il volto di Mario Minniti, amico e forse amante. Il volto sensuale di Minniti \u00e8 riconoscibile nel \"Fanciullo con canestro di frutta\", la \"Buona ventura\", \"I bari\", il \"Concerto\", il \"Suonatore di liuto\", il \"Bacco\", il \"Ragazzo morso da un ramarro\", la \"Vocazione\" e il \"Martirio di san Matteo\"."}
{"id": "1616571", "revid": "125728994", "url": "https://it.wikipedia.org/wiki?curid=1616571", "title": "Coppola (famiglia)", "text": "La famiglia Coppola \u00e8 una famiglia statunitense di origine italiana (Bernalda, in provincia di Matera) che comprende nelle sue file musicisti, registi e attori cinematografici.\nComponenti e successi.\nLa famiglia Coppola pu\u00f2 vantare vincitori di Premi Oscar in tre distinte generazioni:\nIn totale si possono contare ben 23 nomination per i Premi Oscar e 9 vittorie.\nLa sorella di Francis Ford \u00e8 un'attrice di discreta fama: Talia Shire, ricordata soprattutto per essere stata Adriana, moglie di Rocky Balboa nei primi cinque film della serie Rocky con Sylvester Stallone. Suo figlio Jason Schwartzman \u00e8 un attore emergente discretamente quotato. Esord\u00ec diciottenne in \"Rushmore\" di Wes Anderson nel 1998 e nel 2008 \u00e8 tornato ad essere protagonista in un film dello stesso regista, \"Il treno per il Darjeeling\", film nel quale \u00e8 anche coautore della sceneggiatura."}
{"id": "1616572", "revid": "1564499", "url": "https://it.wikipedia.org/wiki?curid=1616572", "title": "Trattato di Benevento", "text": "Il trattato di Benevento fu un importante trattato tra il Papato di Adriano IV ed i Normanni del Regno di Sicilia.\nDopo anni di relazioni turbolente, il papa si rassegn\u00f2 finalmente a concludere la pace con i sovrani d'Altavilla.\nNel 1156 il papa era rimasto il solo ad opporsi ai Normanni: l'esercito di Michele Paleologo era stato annientato, l'esercito di Federico Barbarossa era tornato in Germania e i ribelli all'autorit\u00e0 reale in Puglia, uomini come Roberto II di Capua o Riccardo II dell'Aquila, avevano deposto le armi o erano stati imprigionati. In breve, il papa non aveva alleati per continuare le ostilit\u00e0. Inoltre la popolazione lo aveva scacciato da Roma ed egli si era trasferito a Benevento, che era territorio papale da oltre un secolo.\nL'esercito siciliano si avvicin\u00f2 a Benevento ed il papa fu costretto a scendere a patti. Il cancelliere pontificio Rolando Bandinelli (futuro papa Alessandro III) ed il nobiluomo romano Oddo Frangipane furono inviati per negoziare. Guglielmo di Tiro suggerisce che la citt\u00e0 fosse assediata, ma testimoni oculari lo contraddicono. Re Guglielmo I di Sicilia invi\u00f2 il suo \"ammiratus ammiratorum\", Maione di Bari e due suoi primati Ugo Arcivescovo di Palermo, Romualdo II Guarna Arcivescovo di Salerno nonch\u00e9 il vescovo Guglielmo Calano e Marino Abate della Badia di Cava.\nPartendo da una posizione di vantaggio, la delegazione siciliana ottenne un notevole successo con la firma del trattato il 18 giugno 1156. La sovranit\u00e0 di re Guglielmo fu riconosciuta su Sicilia, Puglia, Calabria, e Campania, cos\u00ec come su Capua, le citt\u00e0 costiere di Amalfi, Napoli e Gaeta, e sui territori recentemente conquistati in Italia centrale: Marche ed Abruzzi, che erano gi\u00e0 stati reclamati da Ruggero ed Alfonso, fratelli maggiori di Guglielmo. Il tributo al papa di 600 scifati, concordato con Ruggero II in base trattato di Mignano del 1139 fu confermato ed un altro di 400 scifati fu aggiunto per le nuove terre conquistate. Il papa ebbe il diritto di inviare legati nel reame peninsulare, ma analogo diritto ebbe il re in Sicilia, quindi il papa dovette rinunciare a molta della sua autorit\u00e0 sull'isola.\nNella chiesa di San Marciano il papa incoron\u00f2 Guglielmo re di Sicilia, Puglia e Capua. Egli ricevette il Bacio della Pace e offr\u00ec al papa doni d'oro e argento.\nUno dei principali autori del trattato fu il giovane notaio Matteo d'Aiello, che successivamente acquisir\u00e0 grande fama in Sicilia.\nIl manoscritto originale \u00e8 conservano nell'Archivio Segreto Vaticano."}
{"id": "1616573", "revid": "289247", "url": "https://it.wikipedia.org/wiki?curid=1616573", "title": "Ivoriani", "text": ""}
{"id": "1616574", "revid": "2163434", "url": "https://it.wikipedia.org/wiki?curid=1616574", "title": "Theodore Cole", "text": "Insieme a Ralph Roe fu protagonista del secondo tentativo di fuga dalla prigione di Alcatraz, il primo riuscito.\nBiografia.\nCole e Roe erano due celebri rapinatori di banche nello stato dell'Oklahoma; il 30 dicembre 1933, mentre stavano facendo un'ennesima rapina, aprirono una sparatoria contro la polizia locale ed al termine furono arrestati. Nel 1936 furono mandati ad Alcatraz, dove avrebbero dovuto scontare ancora un anno di detenzione. \nIl 16 dicembre 1937, Cole e Roe stavano riparando degli pneumatici presso l'officina di Alcatraz; verso le 13:30 di pomeriggio una guardia stava ispezionando il negozio dell'isola ed appena si accorse della loro assenza diede l'allarme. Due sbarre di ferro erano piegate e tre vetrate erano sfondate, segno che i due prigionieri erano riusciti a scappare senza farsi vedere. Una volta attraversata la finestra i due si fecero calare raggiungendo una rete metallica. Vennero anche favoriti dalla presenza di una fittissima nebbia. Inutili furono le ricerche, dato che la presenza delle loro impronte terminava sulla spiaggia.\nSi crede che una volta arrivati sulla spiaggia, abbiano usato i loro pneumatici improvvisati come salvagenti. Al termine delle ricerche nella baia di San Francisco gli ufficiali presunsero che i due fossero affogati.\nL'FBI, per\u00f2, continu\u00f2 ad investigare sulla terra ferma. Infatti, nei giorni successivi, fu continuamente comunicato alla polizia di presunti avvistamenti che si protrassero per mesi ed anni successivi. \nNel 1941, un reporter di San Francisco Chronicle dichiar\u00f2 che Roe si era trasferito in Sudamerica dove aveva trovato un lavoro da tassista. si rivelarono in parte corrette e Roe confess\u00f2 che il compagno Cole era stato rapinato e ucciso quattro anni prima da due ignoti."}
{"id": "1616586", "revid": "1305772", "url": "https://it.wikipedia.org/wiki?curid=1616586", "title": "Riot!", "text": "Riot! \u00e8 il secondo album dei Paramore, pubblicato il 12 giugno 2007 negli Stati Uniti dalla Fueled by Ramen e successivamente in tutto il mondo dalla Warner Bros. Records.\nIl disco segna il loro debutto anche in Europa, dove fino ad allora erano conosciuti solo nel Regno Unito. L'album, nonostante inizialmente non abbia avuto una pubblicazione estesa a tutto il mondo, ha riscosso un discreto successo, vendendo oltre 2.000.000 di copie in meno di 3 anni, 37.000 delle quali raggiunte solo nella prima settimana di pubblicazione.\nLa sua pubblicazione \u00e8 stata accompagnata dal singolo di successo internazionale \"Misery Business\", triplo disco di platino nei soli Stati Uniti.\nNell'aprile 2007 i Paramore hanno dato via al Riot! Tour, il loro primo tour mondiale, che si \u00e8 protratto sino a dicembre 2008."}
{"id": "1616592", "revid": "113721666", "url": "https://it.wikipedia.org/wiki?curid=1616592", "title": "Jazz Raycole", "text": "Ha interpretato il ruolo di \"Claire Kyle\" nella prima stagione della sit-com \"Tutto in famiglia\", ma \u00e8 stata sostituita nel ruolo da Jennifer Freeman all'inizio della seconda stagione. \nHa in seguito collezionato diverse apparizioni da guest-star in serie televisive come \"Tutti odiano Chris\", \"The office\", \"Jericho\", \"Senza traccia\" e \"Detective Monk\"."}
{"id": "1616593", "revid": "1573940", "url": "https://it.wikipedia.org/wiki?curid=1616593", "title": "Corydoras duplicareus", "text": "Corydoras duplicareus \u00e8 un pesce tropicale d'acqua dolce, appartenente alla famiglia Callichthyidae.\nDistribuzione e habitat.\nProviene dagli affluenti brasiliani del Rio negro.\nDescrizione.\nPresenta un corpo compresso sull'addome, con bocca e barbigli rivolti verso il basso. La colorazione \u00e8 rosata pallida escluso il dorso, nero con una macchia arancione abbastanza ampia. Non supera i 4 cm. Le pinne sono trasparenti, la pinna caudale \u00e8 biforcuta. Per l'occhio passa una fascia verticale nera. Le femmine sono pi\u00f9 grosse.\nBiologia.\nRiproduzione.\nLa femmina raccoglie le uova (non pi\u00f9 di 40) tra le pinne pelviche durante la fecondazione. Esse vengono poi abbandonate e si schiudono in meno di cinque giorni.\nAlimentazione.\n\u00c8 onnivoro.\nAcquariofilia.\nPu\u00f2 essere allevato in acquario, ma se si riproduce potrebbe mangiare le proprie uova."}
{"id": "1616596", "revid": "380453", "url": "https://it.wikipedia.org/wiki?curid=1616596", "title": "Challenge Cup (pallavolo maschile)", "text": "La Challenge Cup \u00e8, in ordine di importanza, la terza competizione europea di pallavolo maschile per club. Nata nel 1980 con il nome di \"Coppa CEV\", mantenne la denominazione che ora \u00e8 del secondo trofeo per importanza fino al 2007, quando la riforma delle manifestazioni internazionali, avvenuta ad aprile del 2007, rinomin\u00f2 questa competizione col nome attuale."}
{"id": "1616598", "revid": "124688833", "url": "https://it.wikipedia.org/wiki?curid=1616598", "title": "Brooke Langton", "text": "Biografia.\nNata in Arizona da padre geologo e madre infermiera, inizia la sua carriera con piccole apparizioni in serie tv come \"Beverly Hills 90210\", \"Baywatch\" e \"Chicago Hope\". Dopo aver recitato nel ruolo di Sarah Bowen nella serie televisiva \"Pericolo estremo\" (\"Extreme\", 1995) ed aver ottenuto un piccolo ruolo nel film del 1996 \"Swingers\", viene ingaggiata per la parte di Samantha Reilly nella serie \"Melrose Place\", ruolo che ricopre dal 1996 al 1998. \nDopo l'esperienza a \"Melrose Place\" \u00e8 protagonista della serie di breve durata \"The Net\", ispirata dal film \"The Net - Intrappolata nella rete\", in cui ha il ruolo di Angela Bennett, interpretato nel film da Sandra Bullock. Negli anni successivi ha preso parte ai film \"Le riserve\", \"Gli scaldapanchina\" e \"Paura primordiale\". Negli ultimi anni ha ruoli ricorrenti nelle serie \"High School Team\" e \"Life\".\nFilmografia.\nTelevisione.\n\"Monk\" \"serie tv (2006)\"\n\"life serie tv (2007 - 2008)\""}
{"id": "1616599", "revid": "1305772", "url": "https://it.wikipedia.org/wiki?curid=1616599", "title": "Misery Business", "text": "Misery Business \u00e8 il primo singolo estratto dall'album \"Riot!\" del gruppo musicale statunitense Paramore. Il singolo \u00e8 stato pubblicato il 18 giugno 2007 negli Stati Uniti e l'11 febbraio 2008 in Europa.\n\u00c8 il singolo dei Paramore con il maggior numero di vendite negli Stati Uniti, avendo raggiunto la cifra di 4.000.000 di copie vendute nel marzo 2019.\nVideo musicale.\nIl video ufficiale per il brano, girato a Los Angeles e diretto da Shane Drake, alterna scene dinamiche in cui i Paramore suonano in una stanza con pareti e pavimento ricoperti di \"Riot!\" di varie dimensioni, a quelle che mostrano una ragazza vestita di blu e pesantemente truccata che compie indifferentemente vari atti di bullismo su alcuni compagni di scuola. Questa entra spingendo alcune compagne in corridoio in modo da poter passare e taglia la treccia ad una compagna, fa cadere un ragazzo con il braccio visibilmente ingessato, facendogli male. Vede una coppia di fidanzati e bacia il ragazzo proprio accanto alla sua ragazza per poi toglierle un po' di rossetto dalla bocca in segno di provocazione.\nA questo punto, i membri dei Paramore fanno la loro uscita da una porta, all'interno della scuola, e s'incamminano verso la ragazza prepotente, dove Hayley Williams, la cantante del gruppo, la ridicolizza togliendole prima le imbottiture (che sembrano protesi di silicone finte) del reggiseno, e poi il trucco pesante con un fazzoletto mentre l'altra ha un'espressione disperata. La lascia infine in lacrime, dopo averle riso in faccia, nel corridoio.\nTracce.\nTesti e musiche di Hayley Williams e Josh Farro, eccetto dove indicato.\nAltri utilizzi.\nLa cantante Olivia Rodrigo ha interpolato il ritornello della canzone per il suo brano \"Good 4 U\" del 2021."}
{"id": "1616601", "revid": "1880836", "url": "https://it.wikipedia.org/wiki?curid=1616601", "title": "Trattato di Mignano", "text": "Il trattato di Mignano del 1139 pose fine a pi\u00f9 di un decennio di guerra continua che era seguita, nel Mezzogiorno, all'unione dei ducati continentali di Puglia e Calabria con la Contea di Sicilia nel 1127.\nNel 1130, l'Antipapa Anacleto II aveva incoronato Ruggero II re di Sicilia.\nIl legittimo papa Innocenzo II, non riconobbe questo titolo e molti dei vassalli della penisola eccepirono tale circostanza per opporsi all'esercizio dell'autorit\u00e0 regale di Ruggero.\nDurante la decade del 1130, Ruggero sconfisse i suoi vassalli uno per uno fino a quando, nel 1137, l'imperatore Lotario II intervenne a fianco del papa e conquist\u00f2 la gran parte del sud.\nLa morte di Lotario priv\u00f2 i baroni del sud del loro alleato e Ruggero riconquist\u00f2 rapidamente i suoi territori; nel 1139 mor\u00ec il Duca di Puglia Rainulfo di Alife, alleato del papa e dell'imperatore.\nInnocenzo ed il deposto principe Roberto II di Capua entrarono in guerra per riaffermare la loro autorit\u00e0, ma a Galluccio, il figlio di re Ruggero tese un'imboscata alle truppe papali con solo un migliaio di cavalieri e cattur\u00f2 il papa e la sua corte.\nTre giorni dopo, il 25 luglio a Mignano, Innocenzo conferm\u00f2 Ruggero \"rex Siciliae ducatus Apuliae et principatus Capuae\" e lo invest\u00ec di questi titoli.\nEgli inoltre nomin\u00f2 suo figlio Duca ed un altro figlio, Alfonso, Principe di Capua.\nNel 1143, Innocenzo rifiut\u00f2 di riconoscere il trattato ma Ruggero invi\u00f2 Robert di Selby ad attaccare la papale Benevento.\nGli accordi di Mignano furono confermati.\nNel 1156, con il trattato di Benevento, Il tributo al papa di 600 scifati, concordato con Ruggero II con il trattato di Mignano del 1139 fu confermato ed un altro tributo di 400 scifati fu aggiunto per le nuove terre conquistate."}
{"id": "1616611", "revid": "287204", "url": "https://it.wikipedia.org/wiki?curid=1616611", "title": "Reggina Calcio 1996-1997", "text": "Questa pagina raccoglie tutte le informazioni sulla nella stagione 1996-1997\nStagione.\nLa squadra fu affidata al mister Adriano Buffoni un ritorno in amaranto, ma fu sostituito dopo poche giornate da Vincenzo Guerini che port\u00f2 la squadra alla salvezza. Termin\u00f2 il campionato al 10\u00ba posto.\nMaglie e sponsor.\nIl fornitore tecnico stato Asics per il secondo anno. Lo sponsor ufficiale \u00e8 stato Mauro Caff\u00e8\nRosa.\n "}
{"id": "1616612", "revid": "380654", "url": "https://it.wikipedia.org/wiki?curid=1616612", "title": "Henry Winkler", "text": "Biografia.\nWinkler nasce a Manhattan, borough di New York, il 30 ottobre del 1945, figlio di Harry Irving Winkler e di Ilse Anna Maria Hadra, ambedue immigrati tedeschi di origine ebraica, giunti negli Stati Uniti d'America nel 1939, allo scoppio della seconda guerra mondiale; il padre era il dirigente di una segheria.\nFrequenta la McBurney School e consegue la laurea all'Emerson College nel 1967, per poi ottenere un Master in Belle Arti alla Yale School of Drama nel 1970. Nel 1978, l'Emerson College gli concede a\nun dottorato honoris causa in Lettere, iniziativa poi emulata anche dall'Austin College.\nDurante il decennio di produzione di \"Happy Days\", Winkler recita anche in altri film. Conclusa la serie, la sua carriera di attore si interrompe momentaneamente e si concentra nella produzione e nella regia. Produce molti telefilm come \"MacGyver\", \"Storie incredibili\" e \"Mr. Sunshine\" e dirige film come \"Alla scoperta di pap\u00e0\" (1988) con Billy Crystal e \"Un piedipiatti e mezzo\" (1993) con Burt Reynolds.\nA partire dagli anni novanta partecipa come attore in \"Scream\" (1996), \"Waterboy\" (1998), \"Pazzo di te\" (2000), \"Holes - Buchi nel deserto\" (2003), \"Cambia la tua vita con un click\" (2006) e \"Zohan - Tutte le donne vengono al pettine\" (2008).\nDal 2003 al 2006 partecipa alla serie televisiva \"Arrested Development - Ti presento i miei\", nel ruolo dell'avvocato Barry Zuckerkorn. Nello stesso periodo prende parte anche alla sfortunata serie televisiva di breve vita \"Out of Practice - Medici senza speranza\".\nNel 2008, in occasione delle elezioni presidenziali statunitensi, partecipa al cortometraggio realizzato dall'amico Ron Howard a sostegno del candidato democratico Barack Obama .\nA partire dal 2003, insieme alla giornalista Lin Oliver, inizia a scrivere la fortunata serie di libri per ragazzi che ha per protagonista Hank Zipzer, un ragazzino di nove anni affetto da dislessia, come l'autore stesso. Nei romanzi, ispirati all'infanzia di Winkler, il personaggio di Hank si trova a combattere contro le difficolt\u00e0 scolastiche facendo ricorso a stratagemmi frutto della sua grande creativit\u00e0. Al primo volume della serie, \"Hank Zipzer e le cascate del Niagara\", pubblicato nel mese di maggio 2013 dalla casa editrice uovonero e vincitore del Premio Asti d'Appello Junior 2015 e Il Premio Microeditoria di qualit\u00e0 2015, seguono altri sette volumi: \"Hank Zipzer e la pagella nel tritacarne\", \"Hank Zipzer e il giorno dell'iguana\", \"Hank Zipzer e i calzini portafortuna\", \"Hank Zipzer, una gita ingarbugliata\", \"Hank Zipzer e il peperoncino killer\", \"Hank Zipzer. Tiratemi fuori dalla quarta!, Hank Zipzer, Odio i corsi estivi.\" A partire dal 2015, vengono pubblicati quattro volumi della serie \"Vi presento Hank!\", che raccontano le avventure del protagonista nei primi anni delle elementari. Da questa serie di libri ne verr\u00e0 tratta una televisiva (alla quale partecipa lui stesso) chiamata \"Hank Zipzer - Fuori dalle righe\".\nVita privata.\nDal 5 maggio 1978 \u00e8 sposato con Stacey Weitzman; la coppia ha due figli, Zoe Emily (1980) e Max Daniel Winkler (1983). Winkler ha un figliastro, Jed, figlio che Stacey ha avuto dal precedente marito, l'avvocato Howard Weitzman. \u00c8 il padrino di Bryce Dallas Howard, figlia di Ron Howard, suo grande amico.\n\u00c8 cugino del comico Richard Belzer.\nRiconoscimenti.\nIl 19 agosto 2008 la citt\u00e0 di Milwaukee ha celebrato il personaggio di \"Fonzie\", e gli ha dedicato una statua in bronzo con le fattezze del protagonista del telefilm. Henry Winkler era presente alla cerimonia con tutta la sua famiglia \"reale\" e la sua famiglia \"televisiva\" di \"Happy Days\".\nIl 15 settembre 2011, in una cerimonia tenutasi presso l'ambasciata britannica a Washington, Winkler \u00e8 stato insignito del titolo di ufficiale dell'Ordine dell'Impero Britannico (OBE) per i suoi meriti nel campo della ricerca contro la dislessia infantile.\nGolden Globe.\nVinti:\nNomination:\nEmmy Award.\nVinti:\nCandidature:\nDoppiatori italiani.\nNelle versioni in italiano delle opere in cui ha recitato, Henry Winkler \u00e8 stato doppiato da:\nDa doppiatore \u00e8 sostituito da:"}
{"id": "1616615", "revid": "1226", "url": "https://it.wikipedia.org/wiki?curid=1616615", "title": "Killarney National Park", "text": ""}
{"id": "1616619", "revid": "237256", "url": "https://it.wikipedia.org/wiki?curid=1616619", "title": "Maria Temrjoukovna", "text": ""}
{"id": "1616620", "revid": "767487", "url": "https://it.wikipedia.org/wiki?curid=1616620", "title": "Amarsi", "text": "Amarsi (\"When a Man Loves a Woman\") \u00e8 un film del 1994 diretto da Luis Mandoki, con Andy Garc\u00eda e Meg Ryan.\nIl titolo del film \u00e8 tratto dalla canzone \"When a Man Loves a Woman\" scritta da Calvin Lewis e Andrew Wright e resa famosa da Percy Sledge.\nTrama.\nAlice Green \u00e8 sposata con Michael, un pilota di linea; la famiglia ha due bambine: Jess, di nove anni, che Alice ha avuto da un precedente matrimonio, e Casey, di quattro anni, il cui padre \u00e8 Michael.\nAnche se in apparenza felice e amorevole, Alice ha un segreto problema di alcolismo. Un giorno torna a casa ubriaca, picchia la figlia maggiore che si preoccupava per lei, va in bagno ma scivola a terra, rompendo la porta di vetro della doccia. Jess telefona a Michael, che porta la moglie all'ospedale e la convince a disintossicarsi in una clinica per alcolisti.\nIl recupero \u00e8 difficile ma, grazie all'aiuto dello staff medico e alla solidariet\u00e0 degli altri pazienti, Alice sembra guarita e pu\u00f2 tornare a casa. Al rientro le cose non vanno come sperato: al di l\u00e0 delle apparenze, Alice \u00e8 poco serena, incapace di riallacciare i rapporti col marito e con le figlie. Anche Michael \u00e8 a disagio, non sapendo come comportarsi con lei. Marito e moglie hanno perso la sintonia di un tempo e si allontanano sempre di pi\u00f9. Michael prova anche a partecipare a delle riunioni di un gruppo di parenti di alcolisti, dove sembra riuscire a sfogare le proprie ansie, ma finisce per staccarsi dalla famiglia quando accetta un posto di lavoro in un'altra citt\u00e0.\nDopo alcuni mesi Alice parla davanti a un gruppo di alcolisti anonimi, dove racconta il suo rapporto con l'alcol e i problemi che ha causato alla sua vita. Tra il pubblico \u00e8 presente anche Michael, che le si avvicina alla fine del discorso. I due si baciano, ormai riconciliati, con la speranza di ricominciare ad amarsi."}
{"id": "1616624", "revid": "119197403", "url": "https://it.wikipedia.org/wiki?curid=1616624", "title": "Carlo Panaro", "text": " Ha scritto oltre 600 storie per le testate Disney italiane, principalmente per il settimanale \"Topolino\". Definito da Romano Scarpa uno dei migliori autori degli anni novanta.\nBiografia.\nDopo aver completato gli studi superiori diplomandosi in ragioneria, esord\u00ec come autore di storie a fumetti sul settimanale \"Topolino\" nel 1985 con la storia \"Zio Paperone e il cibo del futuro\", alla quale ne seguirono molte altre, spesso incentrate sul personaggio di Topolino. Dalla fine degli anni novanta ai primi anni duemila collabora anche con altri editori scrivendo storie a fumetti anche per \"Il Giornalino\" oltre a storie promozionali come la serie Prezzemolo, mascotte di Gardaland. Insieme a Luciano Gatto negli anni 2000 crea un universo immaginario costituito da varie serie a fumetti per un pubblico infantile come \"\"Il Mondo di Geo\", \"Marineland\", \"L'allegro West\", \"Visitors\" e \"Desi &amp; Deri\"\".\nAll'inizio della sua produzione (a partire dalla sua storia di esordio \"Topolino e il mistero ortofrutticolo\" del 1986) Panaro si specializza in storie di ampio respiro aventi per protagonista soprattutto Topolino, quali \"Topolino e il fantastico mondo di Tagoras\" (1986), \"Zio Paperone e l'inno di Natale\" (1986), \"Paperino e la sorgente rigenerante\" (1989), \"Paperinik e il tempio indiano\" (1990), \"Topolino e la canzone di Nerone\" (1990), \"Topolino e il segreto degli Etruschi\" (1992), \"Topolino e l'operazione caos\" (1993), \"Topolino e l'artista vagabondo\" (1994), \"Chi ha rubato Topolino 2000?\" (1994), Topolino e l'uomo dei sogni (1996).\nA partire dai primi anni 2000, quando Topolino passa a sette storie, Panaro viene incaricato di sviluppare principalmente trame brevi. Nascono cos\u00ec avventure che mostrano Paperi e Topi a confronto con la vita quotidiana, alle prese con equivoci, o commissioni \"impossibili\"."}
{"id": "1616627", "revid": "309289", "url": "https://it.wikipedia.org/wiki?curid=1616627", "title": "\u010culym (immissario del lago \u010cany)", "text": "Il \u010culym () \u00e8 un fiume della Russia siberiana occidentale. Scorre nei rajon Ko\u010den\u00ebvski, \u010culymskij, Kargatskij, Dovolenskij e Zdvinskij dell'Oblast' di Novosibirsk.\nIl fiume ha origine nella Steppa di Barabinsk, scorre con direzione mediamente sud-occidentale e sfocia nel lago Malye \u010cany dopo aver attraversato i laghi Urjum e Sargul'. Ha una lunghezza di 392\u00a0km; l'area del suo bacino \u00e8 di 17\u00a0900\u00a0km\u00b2. Gela da dicembre a marzo. Suoi maggiori affluenti sono: da sinistra,il Suma (lungo 111\u00a0km) e, da destra, il Kargat.\nSul fiume si trova la citt\u00e0 di \u010culym; in quel punto \u00e8 attraversato dalla ferrovia Transiberiana (la sezione Omsk-Novosibirsk) e dall'autostrada R254 \u00abIrty\u0161\u00bb."}
{"id": "1616628", "revid": "1543377", "url": "https://it.wikipedia.org/wiki?curid=1616628", "title": "Edipuglia", "text": "Edipuglia \u00e8 una casa editrice italiana fondata nel 1979, impegnata prevalentemente nella pubblicazione di opere di carattere scientifico relative alle scienze dell'antichit\u00e0 (archeologia, epigrafia, storia).\nPugliese, negli anni 2000 era il principale editore degli studiosi delle universit\u00e0 di Bari, Foggia e Lecce.\nStoria.\nAlla fine degli anni settanta inizia l'attivit\u00e0 nell'editoria scientifica grazie all'interesse di alcuni studiosi dell'Universit\u00e0 di Bari, tra cui Antonio Quacquarelli, Giorgio Otranto e Carlo Carletti.\nIn quel periodo uscirono i primi volumi dedicati al santuario di San Michele Arcangelo e inizi\u00f2 la collaborazione con la rivista \u201c\"Vetera Christianorum\"\u201d (dal 1992 edita da Edipuglia), infine usc\u00ec il primo manuale di archeologia cristiana di Pasquale Testini, ancora oggi in ristampa.\nUn secondo momento importante fu la pubblicazione, nel 1998, del catalogo della mostra dedicata alle scoperte archeologiche della citt\u00e0 di Bari, a cura del Soprintendente di allora Giuseppe Andreassi e di Francesca Radina; fu cos\u00ec che inizi\u00f2 la collaborazione con il noto archeologo Giuliano Volpe per la realizzazione di testi di archeologia e per il lancio di nuove collane dedicate all\u2019archeologia, storia, filologia e storia della letteratura.\nPremio Renzo Ceglie.\nNel 2017 la casa editrice istituisce il premio Renzo Ceglie, intitolato al fondatore scomparso l'anno precedente, da conferire a un giovane studioso che abbia pubblicato un'opera inedita nel campo delle scienze umanistiche (in particolare negli ambiti dell\u2019archeologia, epigrafia, filologia classica e medievale, cristianistica, paleografia, storia, storia dell\u2019arte).\nPubblicazioni.\nIn 40 anni di attivit\u00e0 ha edito pi\u00f9 di un migliaio di pubblicazioni, raccolte in 42 collane e 8 riviste scientifiche, realizzate tramite la collaborazione di docenti di universit\u00e0 italiane e straniere, istituti di ricerca e diverse Soprintendenze italiane.\nI suoi principali autori sono Giuseppe Andreassi, Angelo Bottini, Luciano Canfora, Carlo Carletti, Annamaria Comella, Francesco D'Andria, Cosimo Damiano Fonseca, Clara Gelao (direttrice Pinacoteca provinciale di Bari), Roger-Alexandre Lef\u00e8vre, Elio Lo Cascio, Daniele Manacorda, Marcello Marin, Jean-Paul Morel, Giorgio Nebbia, Giorgio Otranto, Fran\u00e7ois Paschoud, Corrado Petrocelli, Mario Pani, Francesco Paolo Rizzo, Pasquale Testini, Mario Torelli, Nichi Vendola, Domenico Vera, Giuliano Volpe, Michel Vovelle."}
{"id": "1616630", "revid": "1543377", "url": "https://it.wikipedia.org/wiki?curid=1616630", "title": "Avalonia", "text": "Avalonia era un microcontinente e un terrane del Paleozoico; prende il nome dalla penisola di Avalon (Terranova). Ha dato origine all'attuale Polonia nord-occidentale, alla Germania settentrionale, ai Paesi Bassi, al Belgio, all'estremo nord della Francia, all'Inghilterra e al Galles, all'Irlanda meridionale, alla parte sud-orientale dell'isola di Terranova, alla met\u00e0 settentrionale della Nuova Scozia e alla parte pi\u00f9 orientale del New England (Maine, Connecticut, Massachusetts e Rhode Island).\nStoria geologica.\nAlla fine del Proterozoico, il fondale oceanico si immerse al di sotto del supercontinente Gondwana per un fenomeno di subduzione, dando origine all'orogenesi cadomiana (650-550 Ma fa). Rocce di origine cadomiana si trovano in tutto il sud della Gran Bretagna. Il microcontinente Avalonia si separ\u00f2 da Gondwana agli inizi dell'Ordoviciano (circa 490 milioni di anni fa), e si spost\u00f2 progressivamente attraverso il \"Mare di Tornquist\" verso il continente Baltica (il continente Gondwana era situato in acque fredde, in acque tropicali) per entrare infine in collisione, insieme a Baltica, col continente Laurentia nel Siluriano e nel Devoniano e dare origine, con la chiusura dell'oceano di Giapeto, al supercontinente Laurussia durante l'orogenesi caledoniana (all'incirca 444-416 Ma). Dopo l'orogenesi ercinica (dalla fine del Carbonifero alla fine del Permiano), che vide la collisione di Gondwana con il margine meridionale di Laurussia, Avalonia fece parte del supercontinente Pangea. Durante il Cretaceo, allorquando Pangea inizi\u00f2 a frammentarsi, la crosta continentale di Avalonia venne divisa in due dall'apertura dell'oceano Atlantico (circa 150 Ma di anni fa). L'apertura dell'Atlantico avvenne seguendo l'antica catena sorta dall'orogenesi Caledoniana (e quindi dell'antico oceano di Giapeto), ma non coincise esattamente con essa. L'analisi dei fossili, per esempio, mostra come parte di Avalonia (per es., la penisola di Avalon e il New England) sia finita dalla \"sponda\" di Laurentia, altra parte di Avalonia (per es., Galles, Spagna e Nordafrica) dalla sponda opposta."}
{"id": "1616631", "revid": "1100311", "url": "https://it.wikipedia.org/wiki?curid=1616631", "title": "Mauro Cetto", "text": "Possiede il passaporto italiano avendo dei parenti originari di Trento e Venezia.\nCaratteristiche tecniche.\n\u00c8 un difensore centrale bravo a segnare nei calci piazzati. Pu\u00f2 comunque giocare laterale, sia a destra che a sinistra, in una difesa composta da tre uomini.\nCarriera.\nClub.\nRosario Central.\nInizia la carriera in patria, nel Rosario Central. Il debutto arriva nella partita vinta contro il Racing Avellaneda per 4-1, che \u00e8 la sua unica partita del campionato 2000-2001. Nella stagione 2001-2002 gioca 14 incontri di campionato fino al gennaio del 2002. Chiude l'esperienza in Argentina con 15 presenze.\nNantes.\nNella sessione invernale del calciomercato arriva in Europa, venendo tesserato dalla squadra francese del Nantes. Con la nuova squadra chiude la stagione disputando 5 partite nella Division 1 (chiusa al decimo posto) e 4 nella seconda fase a gruppi della Champions League. L'esordio in campionato avviene nella 23\u00aa giornata, subentrando al'85' a Mario Yepes nella partita vinta per 3-0 sull'Olympique Lione giocata il 29 gennaio 2002, mentre l'esordio in ambito europeo arriva il 20 febbraio, giocando da titolare in Nantes-Manchester United (1-1).\nNella stagione 2002-2003 gioca 19 partite di campionato (chiuso ancora al decimo posto), saltando gli incontri dalla sesta alla diciassettesima giornata, una partita in Coppa di francia e due partite nella Coupe de la Ligue. Nel 2003-2004 inizia la stagione giocando 3 partite in Intertoto, dove la sua squadra viene eliminata in semifinale dagli italiani del , mentre in campionato - chiuso dalla squadra al sesto posto ed il raggiungimento dell'Intertoto - gioca solo due partite, ovvero la prima e la sesta giornata.\nTorna ad essere titolare nella stagione 2004-2005, quando gioca 26 partite di campionato (chiuso al 17\u00ba posto, l'ultimo utile per la salvezza) segnando il primo gol in carriera il 9 aprile 2005 al 44' della partita pareggiata per 2-2 contro l'Olympique Lione (la squadra che lo aveva visto esordire) e valida per la 32\u00aa giornata: il suo \u00e8 il gol del momentaneo 1-1. Completano la stagione 2 presenze nella Coppa di Francia ed altrettante apparizioni nella Coupe de la Ligue, con una rete all'attivo in quest'ultima competizione.\nNella successiva stagione, la 2005-2006, \u00e8 ancora titolare e gioca 29 partite di campionato (terminato nella 14\u00aa posizione) segnando anche in quest'annata un gol, precisamente al 69' di Nantes- (3-2) della 35\u00aa giornata: il suo gol, realizzato con un colpo di testa, \u00e8 quello del momentaneo 2-2. Gioca anche 5 partite nella Coppa di Francia (con 2 reti all'attivo) e 2 partite nella Coupe de la Ligue. Le 3 reti stagionali gli consentono di determinare un record personale.\nNella stagione 2006-2007 gioca ancora 29 partite di campionato segnando anche in quest'annata un gol - l'ultimo con la maglia del Nantes - nel 4-0 esterno con cui la sua squadra batte il Tolosa nella 19\u00aa giornata: il suo gol \u00e8 quello del 2-0. La sua squadra chiude il campionato all'ultimo posto retrocedendo in Ligue 2; disputa anche 4 partite in Coppa di Francia ed una partita nella Coupe de la Ligue. Lascia cos\u00ec la squadra dopo 110 presenze in campionato, 19 nelle Coppe nazionali e 4 in Champions League.\nTolosa.\nProprio il Tolosa \u00e8 la squadra in cui si trasferisce in prestito all'inizio della stagione 2007-2008. Esordisce con la nuova squadra il 15 agosto 2007 nell'andata del terzo turno preliminare di Champions League, perso in casa per 1-0 contro gli inglesi del ; gioca anche la gara di ritorno persa per 4-0. Nel mezzo a queste due gare, esordisce in campionato con il Tolosa nella partita vinta per 1-0 sul Lione della prima giornata. In tutto il campionato, chiuso al quinto posto con la qualificazione in Coppa UEFA, gioca 24 partite, di cui l'ultima \u00e8 la 28\u00aa giornata; il computo statistico stagionale, comprendente anche le due gare dei preliminari di Champions League, \u00e8 completato da 3 gettoni in Coppa UEFA ed uno in Coppa di Francia: le presenze stagionali sono dunque 30.\nPer la stagione 2008-2009 diventa un giocatore del Tolosa a titolo definitivo, pagato 1,3 milioni di euro; con la societ\u00e0 firma un contratto triennale. Nella stagione colleziona 34 partite in campionato, che la squadra chiude al quarto posto con una nuova qualificazione in europa, e 3 presenze nella Coppa di Francia; in campionato realizza anche 3 gol, che gli fanno eguagliare il record di gol stagionali ottenuto nella stagione 2005-2006.\nNella stagione 2009-2010 colleziona 22 presenze suddivise fra campionato (16 presenze, chiuso al 14\u00ba posto), Coppa di Francia (una presenza), Coupe de la Ligue (3 presenze) ed Europa League; le presenze in quest'ultima competizione sono la doppia sfida ai turchi del Trabzonspor ai play-off persi.\nNella stagione 2010-2011 gioca 25 partite di campionato, chiuso all'ottavo posto con la seconda miglior difesa, segnando 4 gol che determinano un nuovo record personale. Alla fine di questa stagione lascia il Tolosa, di cui \u00e8 stato anche il capitano, svincolandosi. Lascia la squadra dopo 115 presenze e 7 reti totali.\nPalermo e il prestito al Lille.\nIl 14 giugno 2011 viene tesserato a parametro zero (ma comunque pagato 450.000 euro) dalla squadra italiana del Palermo, che lo seguiva da sei mesi, con cui firma un contratto triennale a poco pi\u00f9 di 500.000 euro a stagione; il Presidente Maurizio Zamparini aveva dato l'annuncio ufficioso del suo ingaggio il 3 giugno; il contratto \u00e8 stato depositato presso la Lega il 21 giugno.\nGuarito da due infortuni risalenti al ritiro estivo e all'inizio della stagione, esordisce sia con la maglia del Palermo che nel campionato italiano in -Palermo (1-0), subentrando al 54' a Francesco Della Rocca nella partita valevole per l'ottava giornata. Gioca per la prima volta titolare nella giornata successiva, Palermo- (2-0). Colleziona 8 presenze in rosanero fra campionato e Coppa Italia.\nIl 26 gennaio 2012 viene ceduto al Lille in prestito con diritto di riscatto, facendo cos\u00ec ritorno nel campionato francese dopo sei mesi.\nEsordisce con il Lille nella partita degli ottavi della Coppa di Francia persa per 2-1 in trasferta contro il Valenciennes, quindi disputa 7 incontri in campionato (chiuso al terzo posto).\nRientrato al Palermo, torna a giocare in maglia rosanero il 18 agosto 2012, nel terzo turno di Coppa Italia vinto per 3-1 sulla .\nSan Lorenzo.\nIl 24 gennaio 2013 passa al San Lorenzo, tornando cos\u00ec a giocare in Argentina dopo undici anni e mezzo.\nNazionale.\nCon la Nazionale Under-20 argentina ha preso parte al campionato sudamericano nel gennaio del 2001 e poi a cinque gare su sette del Mondiale Under-20 dello stesso anno, vincendo il trofeo.\nDirigente.\nDopo la fine della carriera da giocatore, ha intrapreso la professione da dirigente sportivo: il 1\u00ba giugno 2021 torna viene nominato nuovo direttore sportivo del con cui sottoscrive un contratto fino al 31 dicembre 2022.\nStatistiche.\nPresenze e reti nei club.\n\"Statistiche aggiornate al 16 giugno 2013.\""}
{"id": "1616632", "revid": "1005847", "url": "https://it.wikipedia.org/wiki?curid=1616632", "title": "Provincia di La Mar", "text": "La provincia di La Mar \u00e8 una delle 11 province della regione di Ayacucho nel Per\u00f9.\nLa capitale \u00e8 San Miguel.\nProvincie confinanti.\nConfina a nord e ad est con la provincia di La Convenci\u00f3n (regione di Cusco), a sud con la regione di Apur\u00edmac e ad ovest con la provincia di Huanta e con la provincia di Huamanga.\nGeografia antropica.\nSuddivisioni amministrative.\n\u00c8 divisa in dieci distretti:"}
{"id": "1616636", "revid": "183694", "url": "https://it.wikipedia.org/wiki?curid=1616636", "title": "Antonino Saggio", "text": "Biografia.\nInsegna Progettazione architettonica e urbana alla Facolt\u00e0 di Architettura della Sapienza - Universit\u00e0 di Roma.\nHa fondato nel 1998 la collana Internazionale \"The IT Revolution in Architecture / La Rivoluzione Informatica in Architettura\" che ha contribuito ad una diffusione dei rapporti tra informatica e progettazione architettonica. Ha perseguito un'impostazione di indagine storica vicina alla modalit\u00e0 del pensiero progettuale sia nei suoi lavori monografici che nella cura, dopo la scomparsa di Bruno Zevi, della serie \"Gli Architetti\". Ha diffuso nella cultura italiana i progetti di \"Co-Housing\" (Residenze multigenerazionali cooperative con servizi comuni) e quelli legati alla strategia della \"Case basse ad alta densit\u00e0\" nella citt\u00e0 costruita."}
{"id": "1616640", "revid": "3732", "url": "https://it.wikipedia.org/wiki?curid=1616640", "title": "La Voce di Romagna", "text": "La Voce di Romagna \u00e8 stato un quotidiano d'informazione attivo dal 1998 al 2017.\nStoria.\nFondato a Rimini nel 1998 dall'editore Giovanni (Gianni) Celli, il primo numero \u00e8 uscito il 10 ottobre 1998. Il quotidiano copre tutto il territorio della Romagna e della Repubblica di San Marino. Aveva redazioni locali a Riccione, Citt\u00e0 di San Marino, Cesena, Forl\u00ec, Ravenna, Faenza, Lugo e Imola.\nIl quotidiano apre con una pagina dedicata alla Romagna, seguita da alcune pagine di cronaca nazionale. Ad esse seguivano la cronaca locale, differenziata per citt\u00e0, un inserto sportivo a livello nazionale e locale, e infine le pagine dedicate a spettacoli e cultura. Vicino alla testata campeggia l'immagine della Caveja, simbolo per eccellenza della Romagna.\nDal maggio 2009 il numero del luned\u00ec \u00e8 diventato un settimanale contenente varie rubriche dedicate alla storia, alla cultura, alle tradizioni e alla gastronomia di tutta la Romagna. L'edizione del luned\u00ec era uguale per tutte le redazioni: sotto la testata appariva il titolo \u00abGrande Romagna\u00bb, che sostituiva la citt\u00e0 dell'edizione locale.\nSempre da maggio 2009 il quotidiano fece la sua comparsa anche sul web.\nFino al 2015 ciascuna delle maggior citt\u00e0 romagnole aveva un'edizione locale. Dall'aprile di quell'anno \u00abLa Voce di Romagna\u00bb ha avuto una sola edizione con tutte le notizie dalla Romagna. In luglio la societ\u00e0 editrice \u00e8 dichiarata fallita dal tribunale di Rimini per un \"buco\" di 11 milioni. \nLe pubblicazioni continuano con una nuova casa editrice ma il 7 marzo 2017 il Tribunale di Rimini dichiara fallita anche questa societ\u00e0 dopo che la Casagit (Cassa Autonoma di assistenza integrativa ai giornalisti) ne ha chiesto il fallimento per una somma di 30.500 euro. .\nIl Gruppo Maggioli ha acquistato la propriet\u00e0 della testata il 13 gennaio 2019 tramite asta telematica."}
{"id": "1616641", "revid": "767487", "url": "https://it.wikipedia.org/wiki?curid=1616641", "title": "Barbie e le 12 principesse danzanti", "text": "Barbie e le 12 principesse danzanti (\"Barbie in the 12 Dancing Princesses\") \u00e8 un film d'animazione in computer grafica del 2006 diretto da Greg Richardson, e distribuito direttamente per il mercato home video.\n\u00c8 ispirato alla fiaba \"Le dodici principesse danzanti\" contenuta nella raccolta \"Fiabe del focolare\" dei Fratelli Grimm, pubblicata nel 1812.\nTrama.\nIl vedovo re Randolph \u00e8 padre di dodici principesse; poich\u00e9 il comportamento delle sue figlie \u00e8 considerato inadatto per il loro rango, decide di affidare la loro educazione a sua cugina, la duchessa Rowena. Quest'ultima si mostra da subito molto severa con le giovani, cambiando infatti radicalmente molte loro abitudini di vita: le fa vestire di grigio e proibisce tutte quelle attivit\u00e0 nelle quali primeggiavano in talento (come la lettura, l'equitazione, il canto e soprattutto la danza).\nIl giorno del compleanno delle tre sorelle pi\u00f9 piccole accade che Rowena, assieme al suo scagnozzo Desmond, sorprende le principesse a danzare e cantare; nonostante le ragazze le rispondano che per loro queste attivit\u00e0 sono oramai una tradizione di famiglia, apprese direttamente da loro madre, una sdegnata Rowena s'impegna a rendere la vita delle principessine ancora pi\u00f9 tremenda: vieta loro di ballare e di festeggiare. Quella stessa sera le tre sorelline ricevono in regalo un libro che narra la fiaba preferita della loro defunta madre: una principessa, attraverso una porta magica, giunge in un luogo incantato dove \u00e8 presente un padiglione dorato in cui ella pu\u00f2 danzare liberamente per ore ed ore, e decide di recarsi l\u00ec ogni sera; tuttavia, giunta la terza notte, scopre che il padiglione magico \u00e8 destinato a scomparire, ma fortunatamente riesce a portare via un po' della magia di quel luogo con s\u00e9. Dopo aver finito di leggere la storia, Lacey (la sorellina pi\u00f9 piccola) fa accidentalmente cadere il suo libro e le ragazze capiscono che le pietre disegnate sul pavimento della loro camera corrispondono a quelle disegnate sulla copertina di ciascuno dei loro libri. Genevieve allora danza su ogni pietra, come dice la favola, facendo apparire una scala magica. Le principesse raggiungono un padiglione simile a quello della fiaba e ballano insieme per tutta la notte. Inoltre Lacey, una volta arrivata nel padiglione, si ferisce e scopre che l'acqua di quel luogo guarisce le ferite.\nNel frattempo, Rowena scopre che le scarpette da ballo delle principesse, comprate da pochissimi giorni, sono molto consumate. Quando chiede alle sorelle dove siano andate, esse rispondono onestamente ma la donna le ritiene bugiarde e finisce per trattarle come domestiche, mentre avvelena lentamente il cugino con l'obiettivo di sostituirsi a lui. Genevieve chiede a Derek, il ciabattino di corte, di indagare sul signor Fabian, un uomo al quale la duchessa ha venduto qualcosa. Le sorelle tornano nel regno incantato ancora una volta, e Rowena le accusa di essere la causa della malattia del re; loro, allora, prendono la decisione di ritirarsi in quel mondo finch\u00e9 il padre non si sar\u00e0 ristabilito. Derek incontra Fabian e scopre che Rowena gli aveva venduto il calice della regina Isabella; tornato al castello per avvertire Genevieve, scopre che le principesse sono sparite.\nDerek scopre il meccanismo per raggiungere il padiglione dorato ma viene spiato da Brutus, lo scimmiotto di Rowena; quest'ultima, introdottasi nel regno, raccoglie dei fiori magici e intrappola Derek, Genevieve e le sue sorelle distruggendo le pietre, e successivamente si fa nominare regina da Randolph. Tuttavia le sorelle e Derek trovano un modo per uscire e raggiungere Rowena, che con il fiore lancia un incantesimo contro Genevieve per costringerla a danzare all'infinito; per\u00f2, grazie al ventaglio della ragazza, la magia si riversa su Rowena e Desmond. Lacey somministra al padre l'acqua magica, facendolo tornare in salute. Infine, vengono celebrate le nozze di Genevieve e Derek."}
{"id": "1616647", "revid": "1568601", "url": "https://it.wikipedia.org/wiki?curid=1616647", "title": "Kargat (fiume)", "text": "Il Kargat () \u00e8 un fiume della Russia siberiana occidentale. Scorre nei rajon \u010culymskij, Kargatskij, Ubinskij e Zdvinskij dell'Oblast' di Novosibirsk.\nIl fiume ha origine dal lago Kargat\u00ebnok (\u043e\u0437\u0435\u0440\u043e \u041a\u0430\u0440\u0433\u0430\u0442\u0451\u043d\u043e\u043a) ad un'altitudine di 139\u00a0m, nella Steppa di Barabinsk, e scorre con direzione mediamente sud-occidentale, parallelamente al corso del fiume \u010culym in cui sfocia poco prima che questo si immetta nel lago Malye \u010cany. Il Kargat ha una lunghezza di 387\u00a0km; l'area del suo bacino \u00e8 di 7\u00a0210\u00a0km\u00b2. \u00c8 gelato mediamente da novembre a met\u00e0 aprile.\nLungo il suo corso si trovano le citt\u00e0 di Zdvinsk e di Kargat; all'altezza di Kargat \u00e8 attraversato dalla ferrovia Transiberiana (la sezione Omsk-Novosibirsk) e dall'autostrada R254 \u00abIrty\u0161\u00bb."}
{"id": "1616652", "revid": "1444345", "url": "https://it.wikipedia.org/wiki?curid=1616652", "title": "Fanfare for the Common Man - The Anthology", "text": "Fanfare For The Common Man \u00e8 un album compilation del gruppo progressive rock Emerson, Lake &amp; Palmer e raccoglie gran parte dei loro brani pi\u00f9 famosi. \u00c8 strutturato in 2 CD.\nTracce.\nCD 1\n1. \"The Barbarian\"\n2. \"Take A Pebble\"\n3. \"Knife Edge\"\n4. \"Lucky Man\"\n5. \"Tarkus\"\n6. \"Jeremy Bender\"\n7. \"The Sheriff\"\n8. \"Nutrocker\"\n9. \"Living Sin\"\n10. \"The Endless Enignma (Part One)\"\nCD 2\n1. \"From The Beginning\"\n2. \"Hoedown\"\n3. \"Trilogy\"\n4. \"Jerusalem\"\n5. \"Still... You Turn Me On\"\n6. \"Karn Evil 9 (1st Impression Pt 2)\"\n7. \"Fanfare for the Common Man\"\n8. \"C'est La Vie\"\n9. \"Pirates\"\n10. \"Brain Salad Surgery\"\n11. \"Honky Tonk Train Blues\"\n12. \"Love Beach\"\n13. \"Black Moon\"\n14. \"Affairs Of The Heart\""}
{"id": "1616655", "revid": "767487", "url": "https://it.wikipedia.org/wiki?curid=1616655", "title": "Ognjen Petrovi\u0107", "text": "Biografia.\nMor\u00ec nel 2000 a causa di un cancro, lasciando la moglie e due figli.\nCarriera.\nClub.\nDopo aver iniziato la carriera nelle giovanili di alcune squadre della sua citt\u00e0 natale (la prima delle quali fu il Kru\u0161evac), nel 1965 approd\u00f2 alla Stella Rossa Belgrado dove fu incluso nella prima squadra a partire dalla stagione 1967-1968. A lungo impiegato come secondo di Ratomir Dujkovi\u0107, ne rilev\u00f2 il ruolo di portiere titolare a partire dalla stagione 1972-1973.\nNel 1976 fu acquistato dal Bastia: dopo aver ricoperto il ruolo di portiere titolare nella stagione 1976-1977 venne confermato anche per la successiva, ma inizi\u00f2 ad accusare una serie di problemi fisici che ne pregiudicheranno il rendimento. Dopo aver disputato nove gare di campionato e i trentaduesimi di finale di Coppa UEFA, nell'ottobre 1977 si sottopose a un'operazione al piede i cui postumi gli provocheranno dei gravi problemi alla circolazione. In seguito a questi avvenimenti Petrovi\u0107 fu costretto ad abbandonare il calcio giocato all'et\u00e0 di 29 anni.\nNazionale.\nConta 15 presenze in Nazionale jugoslava, partecipando ai Mondiali del 1974 come portiere di riserva, e agli Europei del 1976 come titolare."}
{"id": "1616661", "revid": "486946", "url": "https://it.wikipedia.org/wiki?curid=1616661", "title": "Vorob\u0451vy Gory", "text": ""}
{"id": "1616662", "revid": "154326", "url": "https://it.wikipedia.org/wiki?curid=1616662", "title": "Michail Nikolaievi\u010d di Russia", "text": ""}
{"id": "1616675", "revid": "287204", "url": "https://it.wikipedia.org/wiki?curid=1616675", "title": "Acido gluconico", "text": "Lacido gluconico \u00e8 un composto organico con formula bruta C6H12O7 e formula molecolare HOCH2(CHOH)4COOH. In soluzione acquosa a pH neutro, l'acido carbossilico \u00e8 presente in forma dissociata, determinando lo ione gluconato; i corrispettivi sali sono chiamati gluconati. L'acido gluconico e i gluconati sono molto presenti in natura poich\u00e9 questi composti hanno origine dall'ossidazione del glucosio.\nStruttura chimica.\nL'acido gluconico \u00e8 composto da una catena formata da sei atomi di carbonio con cinque gruppi idrossilici e, a un'estremit\u00e0, un gruppo carbossilico. In soluzione acquosa l'acido gluconico \u00e8 in equilibrio con il proprio estere ciclico (glucono-\u03b4-lattone).\nUtilizzo.\nL'acido gluconico \u00e8 presente naturalmente nella frutta, miele e vino. \u00c8 aggiunto come additivo come regolatore di acidit\u00e0. \u00c8 anche utilizzato in prodotti per la pulizia: l'acido gluconico \u00e8 in grado di dissolvere depositi di minerali, soprattutto in presenza di pH basico. Lo ione gluconato, con una carica netta negativa (anione), chela Ca2+, Fe2+, Al3+, e altri metalli pesanti. Il gluconato di calcio \u00e8 utilizzato nel trattamento di ustioni da acido fluoridrico."}
{"id": "1616682", "revid": "2043126", "url": "https://it.wikipedia.org/wiki?curid=1616682", "title": "Convocazioni per il campionato europeo di calcio 1976", "text": "Elenco dei giocatori convocati da ciascuna Nazionale partecipante agli Europei di calcio 1976.\nCecoslovacchia.\nAllenatore: V\u00e1clav Je\u017eek\nPaesi Bassi.\nAllenatore: Georges Knobel\nGermania Ovest.\nAllenatore: Helmut Sch\u00f6n\nJugoslavia.\nAllenatore: Ante Mladini\u0107"}
{"id": "1616684", "revid": "485846", "url": "https://it.wikipedia.org/wiki?curid=1616684", "title": "Kayan", "text": "I Kayan sono una etnia della popolazione Karenni, una minoranza di lingua tibeto-birmana. Sono anche chiamati Padaung, che nella lingua autoctona significa \"collo lungo\". Nel 1990 a causa di un conflitto con il regime militare birmano, molte trib\u00f9 si sono rifugiate nella vicina Thailandia. Da allora esse vivono con uno status legale incerto nei villaggi di confine, ma sopravvivono soprattutto grazie ai proventi derivati dal turismo, per via della tipica spirale di ottone che le donne Kayan indossano al collo fin dalla tenera et\u00e0.\nSi stima che la popolazione kayana ammonti a circa settemila membri di ambo i sessi.\nLe donne giraffa.\nIn Italia le donne della trib\u00f9 Kayan sono conosciute con questo nome, dovuto alle modifiche fisiche provocate dalla caratteristica spirale di ottone indossata fin dall'infanzia, a partire dall'et\u00e0 di cinque anni. Crescendo, la spirale viene ciclicamente sostituita con altre di dimensioni sempre maggiori, fino a che la sua pressione esercitata sul corpo non provoca un progressivo slittamento della clavicola e una conseguente compressione della gabbia toracica. \nPertanto, diversamente da quanto ritenuto, non \u00e8 il collo a subire un allungamento, bens\u00ec le spalle a scendere. L'illusione ottica \u00e8 creata dalla deformazione della clavicola, soprattutto nei soggetti pi\u00f9 anziani, dove le spirali di ottone possono contare fino a venticinque anelli. \nNessuna donna Kayan si priva di questa spirale ornamentale per tutta la propria esistenza, tuttavia questa eventualit\u00e0 \u00e8 prevista come punizione in caso di adulterio. Una pena resa ancora pi\u00f9 pesante laddove la donna, se privata della propria spirale, sarebbe costretta a vivere perennemente sdraiata come un'invalida. La deformazione fisica causata dalla spirale, infatti, comporta anche altre complicazioni fisiche, che portano ad atrofizzare collo e vertebre cervicali a tal punto da non essere pi\u00f9 in grado di sorreggere il peso della testa se venisse loro tolta la spirale in ottone. \nLe origini di questo caratteristico ornamento femminile \u00e8 ignoto ma forse riconducibile a una pi\u00f9 efficace forma di protezione contro le aggressioni di animali feroci, come le tigri. Proteggendo il collo dall'attacco mortale di questi animali, si sarebbe salvaguardata la sopravvivenza delle donne e quindi garantita la procreazione a beneficio dell'intera comunit\u00e0 Kayan. \nAlcune donne oltre le spirali al collo, ne portano anche alle gambe. Un altro soprannome che viene loro attribuito \u00e8: \"donne cigno\".\nNote.\nMartino Nicoletti, \"Lo zoo delle Donne giraffa, un viaggio tra i Kayan nella Tailandia del nord\" (con DVD), Ex\u00f2rma Edizioni, Roma 2011"}
{"id": "1616685", "revid": "640389", "url": "https://it.wikipedia.org/wiki?curid=1616685", "title": "Distretti del Kosovo", "text": "I distretti del Kosovo sono la suddivisione territoriale di primo livello del Paese e ammontano a sette; ciascuno di essi si suddivide a sua volta in comuni.\nNel 1999, in ottemperanza alla Risoluzione numero 1244 dell'ONU, il Kosovo \u00e8 passato sotto amministrazione dell'ONU, nel corso della quale tali distretti sono stati istituiti.\nCronologia.\nA differenza delle cinque repubbliche federali che componevano la Jugoslavia (Slovenia, Croazia, Bosnia, Montenegro e Macedonia), il Kosovo, al pari della Voivodina, costituiva una provincia della Serbia.\nDal 1990 al 1999 il Kosovo era suddiviso in cinque distretti:"}
{"id": "1616686", "revid": "124365407", "url": "https://it.wikipedia.org/wiki?curid=1616686", "title": "Cecilia Randall", "text": "\u00c8 conosciuta in particolar modo per la saga di \"Hyperversum\".\nBiografia.\nNata a Modena, dopo aver frequentato il liceo linguistico si \u00e8 laureata in Lingue e Letterature Straniere presentando una tesi sul Romanticismo tedesco e le sue influenze sulla cultura italiana dell'Ottocento. Dopo la laurea ha ottenuto un master in Comunicazione e Tecnologie dell'Informazione presso l'Universit\u00e0 di Bologna. Lavora come grafica e web designer in un'azienda specializzata in servizi per il web e occasionalmente come illustratrice.\nNel dicembre 2006 ha pubblicato il romanzo \"Hyperversum\", con il quale si \u00e8 aggiudicata nel 2007 il Premio Letterario Nazionale Insula Romana (XXX edizione) per la sezione \"Narrativa edita ragazzi\". Nell'ottobre 2007 \u00e8 stato pubblicato il secondo romanzo della serie, \"Hyperversum - Il falco e il leone\" e il 14 gennaio 2009 il terzo romanzo, \"Hyperversum - Il cavaliere del tempo\". Il 19 ottobre 2010 \u00e8 stato pubblicato il romanzo \"Gens Arcana\", ambientato nella Firenze rinascimentale medievale di Lorenzo de' Medici.\nLa scrittrice ha inoltre partecipato alla stesura delle antologie \"L'ombra del duomo\" e \"Mutazioni\" insieme ad altri scrittori, utilizzando il proprio vero nome. Nel 2009 ha dato alle stampe il racconto \"Angeli e uomini\", nell'antologia \"Sanctuary\".\nIl 15 ottobre 2013 \u00e8 stato pubblicato il romanzo \"Millennio di fuoco - Seija\". Il secondo e ultimo romanzo della saga, \"Millennio di fuoco - Raivo,\" \u00e8 stato pubblicato il 16 settembre 2014. Il 5 ottobre la nascita di un figlio ha rinviato tutti i progetti all'anno successivo.\nNel 2016 ha pubblicato \"Hyperversum Next\", scritto subito dopo il primo volume della serie ma rimasto per anni nel cassetto e nel 2017 \"Hyperversum Ultimate\", in cui le avventure di Hyperversum proseguono attraverso la nuova generazione."}
{"id": "1616689", "revid": "121658282", "url": "https://it.wikipedia.org/wiki?curid=1616689", "title": "Zio Paperone in chicchi di riso e monete d'oro", "text": "Zio Paperone in : chicchi di riso e monete d'oro \u00e8 una storia della Walt Disney realizzata interamente dal grande cartoonist veneziano Romano Scarpa con le inchiostrazioni di Sandro Del Conte, pubblicata per la prima volta in Italia sul numero 1879 del settimanale \"Topolino\", datato 1\u00ba dicembre 1991. Successivamente la storia \u00e8 stata ripubblicata sul numero 379 di \"Paperino\", datato gennaio 2012.\nLa storia.\nL'avventura appartiene a quel gruppo di storie realizzate da Scarpa tra gli anni sessanta e gli anni ottanta per lo Studio Disney Program, pubblicate in diverse pubblicazioni estere."}
{"id": "1616692", "revid": "247222", "url": "https://it.wikipedia.org/wiki?curid=1616692", "title": "Aeroplanitaliani", "text": "Gli Aeroplanitaliani sono un gruppo musicale italiano pop-rock proveniente da Vercelli.\nStoria.\nGi\u00e0 nel 1986, un prototipo del gruppo cominci\u00f2 a lavorare alla possibilit\u00e0 di trovare sinergie compositive tra il rap e la canzone pop italiana, per poi costituirsi come Aeroplanitaliani nel 1991 a Vercelli. I principali artefici del progetto furono Alessio Bertallot che si era gi\u00e0 cimentato nel giornalismo e nel teatro, e dall'ex Indigesti Roberto Vernetti, poi produttore musicale e autore. A loro si un\u00ec un ensemble composto da tre bolognesi di area rock, jazz e dance: Riccardo Rinaldi alle tastiere, Frank Nemola alla tromba che precedentemente era stato membro dei Band-Aid, e Viviana Sernagiotto alla voce.\nNello stesso anno gli Aeroplanitaliani vinsero il concorso musicale Indipendenti '91 organizzato dalla rivista FareMusica, per poi partecipare, prima ad Arezzo Wave '92 e poi al Festival di Sanremo 1992, dove rimasero 25 secondi in silenzio durante l'esecuzione del brano \"Zitti zitti (Il silenzio \u00e8 d'oro)\", con cui vinsero il Premio della critica.\nAll'apparizione a Sanremo segu\u00ec l'album \"Stile libero\" pubblicato dalla Sugar Music e poi 13 anni di silenzio, durante i quali i tre componenti del gruppo intrapresero percorsi artistici separati.\nIl gruppo ritorn\u00f2 sulle scene nel 2005 con l'album \"Sei felice?\", in cui vennero inserite varie rivisitazioni di brani d'autore, oltre ad alcuni inediti.\nNel 2007 usc\u00ec il loro terzo album \"Tuttoattaccato\" preceduto dal singolo \"Bella\", che ottenne un discreto successo radiofonico."}
{"id": "1616694", "revid": "2043126", "url": "https://it.wikipedia.org/wiki?curid=1616694", "title": "Convocazioni per il campionato europeo di calcio 1972", "text": "Elenco dei giocatori convocati da ciascuna Nazionale partecipante agli Europei di calcio 1972.\nBelgio.\nAllenatore: Raymond Goethals\nUngheria.\nAllenatore: Rudolf Illovszky\nURSS.\nAllenatore: Aleksandr Ponomar\u00ebv\nGermania Ovest.\nAllenatore: Helmut Sch\u00f6n"}
{"id": "1616706", "revid": "124838986", "url": "https://it.wikipedia.org/wiki?curid=1616706", "title": "Giovanni Pagliari", "text": "Biografia.\n\u00c8 fratello minore di Dino, anche lui calciatore e poi allenatore.\nCarriera.\nGiocatore.\nCome il fratello maggiore cresce nelle giovanili della per poi passare in prima squadra dove gioca titolare in Serie D; con Moreno Morbiducci i biancorossi tornano in serie professionistiche dopo vari anni di assenza. Nella stagione 1980-1981 la squadra arriv\u00f2 terza in campionato, sfiorando la promozione in Serie C1.\nLascia Macerata per andare al dove gioca con regolarit\u00e0 dal 1981 al 1984 in Serie B. In Umbria trova l'ex compagno di squadra Morbiducci, al fianco del quale Pagliari in questi anni segna 20 gol. L'anno seguente \u00e8 in prestito al per poi tornare a Perugia nella stagione 1985-1986.\nDi nuovo in prestito in Serie B, all', torna al Perugia nelle due annate successive che lo vedono giocare dapprima in Serie C2, quando vince il campionato da protagonista nella squadra composta, tra gli altri, da Fabrizio Ravanelli, Angelo Di Livio e Giovanni Bia, e poi in C1. Chiude la carriera da calciatore con cinque stagioni tra C2 e C1 al , con cui nell'annata 1990-1991 conquista una promozione.\nNell'arco della carriera, ha disputato 175 presenze in Serie B, 104 presenze in C1, 122 in C2 e 61 presenze in Serie D. In totale ha disputato 362 partite (301 da professionista e 61 da dilettante), segando 95 gol.\nAllenatore.\nNel suo curriculum di allenatore vanta 3 promozioni e 4 piazzamenti playoff, oltre alla \"Panchina d'Argento\" 2006-2007 assegnatagli per la conquista del campionato e della promozione in Prima Divisione con il Foligno.\nAnche la carriera di allenatore comincia con la . Inizia nelle giovanili, per poi passare alla guida della prima squadra nella stagione 1995-1996, in Serie D, concludendo il campionato al primo posto e ottenendo la promozione in C2; l'annata seguente si dimette con la squadra in seconda posizione. Nelle due stagioni successive in C2, prima al poi alla , riesce a ottenere altrettanti piazzamenti nei play-off per la promozione. Nel 1999-2000 \u00e8 alla guida della , in Serie C1, dove chiude il torneo in undicesima posizione. Nel 2000-2001 conduce il Gualdo al settimo posto in C2, mentre nel 2001-2002 \u00e8 di nuovo al timone della Carrarese in C1. La stagione seguente (2002-2003) porta il Frosinone al nono posto in C2; nel 2003-2004, in C2, subentra alla guida della neopromossa Rosetana, in zona retrocessione, ottenendo la salvezza al termine del campionato. Nel campionato 2004-2005 Pagliari \u00e8 l'allenatore della Valenzana in C2, con cui centra un altro piazzamento nella griglia play-off, perdendo soltanto in finale. Nel 2006-2007 \u00e8 chiamato dal con cui vince il campionato di Seconda Divisione, riportando i falchetti in Serie C1 dopo oltre vent'anni e ricevendo anche la Panchina d'Argento come miglior allenatore del campionato.\nNel novembre del 2007 diventa il nuovo allenatore del , dove subentra al posto dell'esonerato Giuliano Sonzogni, finendo la stagione all'ottavo posto. Il 27 agosto seguente, a pochi giorni dall'inizio del campionato 2008-2009, \u00e8 assunto in C1 dal ; il 15 febbraio 2009 \u00e8 richiamato sulla panchina dei grifoni al posto dell'esonerato Maurizio Sarri, chiudendo il torneo in ottava posizione. L'avventura di Pagliari in biancorosso si conclude il 16 novembre 2009, quando viene esonerato con la squadra a met\u00e0 classifica.\nNel marzo del 2011 \u00e8 chiamato per la seconda volta dal Foligno, con cui raggiunge la salvezza dopo vittoriosi i play-out contro la Ternana. Il 10 aprile 2013 \u00e8 chiamato a sostituire l'esonerato Maurizio Ianni all', in Seconda Divisione, conducendo i rossobl\u00f9 alla promozione dopo le vittorie ai play-off su e . Nella stagione successiva (2013-2014), da neopromosso in Prima Divisione, guida la squadra al quinto posto e alla possibilit\u00e0 di disputare i play-off per la promozione in Serie B. Il 18 agosto del 2014, sempre alla guida de L'Aquila, vince 2-1 al Dall'Ara di Bologna in Coppa Italia malgrado le due categorie di differenza, eliminando i felsinei dalla competizione.\nIl 15 marzo 2016 assume il ruolo di vice sulla panchina dell', in Serie A, affiancando il tecnico Luigi De Canio; la coppia subentra dopo 29 giornate di campionato, ottenendo 9 punti nelle ultime 9 partite (vittorie contro Napoli e Fiorentina) e la permanenza nella massima serie. Il 14 febbraio 2017 sostituisce Fabio Brini all'; tuttavia il successivo 16 marzo, dopo un solo mese dalla nomina, rassegna le dimissioni a causa del caos societario che ha nel frattempo colpito la compagine dorica.\nNella stagione 2018-2019 torna al Perugia, stavolta come allenatore della squadra Primavera biancorossa. Il 19 febbraio 2021 assume la guida della , in Serie D, subentrando all'esonerato Federico Giampaolo.\nStatistiche da allenatore.\n\"Statistiche aggiornate al 22 dicembre 2021.\""}
{"id": "1616708", "revid": "61051", "url": "https://it.wikipedia.org/wiki?curid=1616708", "title": "Convocazioni per il campionato europeo di calcio 1968", "text": "Elenco dei giocatori convocati da ciascuna Nazionale partecipante agli Europei di calcio 1968.\nInghilterra.\nAllenatore: Alf Ramsey\nItalia.\nAllenatore: Ferruccio Valcareggi\nI calciatori della selezione italiana furono numerati secondo un rigido ordine alfabetico (il medesimo criterio fu adottato anche dai nel 1974 e dall' nel 1978, 1982 e 1986).\nURSS.\nAllenatore: Mikhail Yakushin\nJugoslavia.\nAllenatore: Rajko Miti\u0107\nCollegamenti esterni.\n\"Home page\" su \"calcio.com\""}
{"id": "1616709", "revid": "4175", "url": "https://it.wikipedia.org/wiki?curid=1616709", "title": "Federazione calcistica del Kosovo", "text": "La Federazione calcistica del Kosovo (in albanese \"Federata e Futbollit e Kosov\u00ebs\", acronimo FFK; in serbo \"\u0424\u0443\u0434\u0431\u0430\u043b\u0441\u043a\u0438 \u0441\u0430\u0432\u0435\u0437 \u041a\u043e\u0441\u043e\u0432\u0430\", \"Fudbalski savez Kosova\") \u00e8 l'organo di governo del calcio in Kosovo.\nSi form\u00f2 come branca regionale della federazione jugoslava nel 1946 ma \u00e8 indipendente dal 2008; \u00e8 affiliata agli organismi internazionali di governo della disciplina dal 2016.\nLa sua sede \u00e8 a Pristina, capitale del Kosovo.\nStoria.\nTra il 1946 e il 2008 la federazione ag\u00ec come comitato locale della federazione jugoslava e, a seguire, serba.\nIl 17 febbraio 2008 il Kosovo dichiar\u00f2 la propria unilaterale indipendenza dalla Serbia, e la federazione divenne quindi indipendente; per pi\u00f9 di 8 anni successivi a tale pronunciamento la FIFA si astenne dall'ufficializzare la posizione della FFK, riservando il riconoscimento solo a quelle dei Paesi membri ONU, che al Kosovo era (ed \u00e8 tuttora) impedita dal veto della Russia, alleata internazionale della Serbia; l'UEFA segu\u00ec nel non permettere l'affiliazione.\nNel febbraio 2013 la FIFA, pur continuando a non riconoscere la FKK, autorizz\u00f2 altre squadre e selezioni (a eccezione delle altre Nazionali ex-jugoslave) a disputare senza rischio di sanzioni incontri contro la selezione femminile del Kosovo, a condizione che quest'ultima si esibisse senza esporre qualsivoglia simbolo identificativo nazionale (bandiere e/o inni); un anno pi\u00f9 tardi, a febbraio 2014, giunse la stessa autorizzazione per quella maschile; quest'ultima il 5 marzo 2014 disput\u00f2 il primo incontro in regime di tale permissivismo contro .\nIl 3 maggio 2016 il congresso annuale dell'UEFA decise, con un pronunciamento giudicato controverso per le implicazioni politiche e diplomatiche che comportava, di ammettere il Kosovo tra i propri membri con una maggioranza di 28 delegati a 24, suscitando le reazioni della Serbia e della Russia.\nIl 13 maggio successivo anche la FIFA si espresse per il riconoscimento.\nIl debutto internazionale della nazionale maschile avvenne il 3 giugno 2016 a Francoforte sul Meno (Germania) contro le , una vittoria 2-0; quello della femminile ad Alanya (Turchia) il 1\u00ba marzo 2017, una sconfitta 0-5 contro la .\nDalla stagione 2017-18 le squadre del Kosovo partecipano ai turni preliminari di qualificazione di Champions League e dell'Europa League."}
{"id": "1616717", "revid": "486946", "url": "https://it.wikipedia.org/wiki?curid=1616717", "title": "Deputato europeo", "text": ""}
{"id": "1616721", "revid": "119444596", "url": "https://it.wikipedia.org/wiki?curid=1616721", "title": "Zio Paperone e il segreto degli Incas", "text": "Zio Paperone e il segreto degli Incas (\"Secret of the Incas\") \u00e8 una storia a fumetti della Walt Disney realizzata dallo sceneggiatore Byron Erickson e dal disegnatore Giorgio Cavazzano, pubblicata per la prima volta in Italia sul numero 2169 di Topolino, del 24 giugno 1997. La storia venne realizzata per i cinquanta anni del personaggio di Paperon de Paperoni ed \u00e8 stata pubblicata nel corso del 1997 in molti Paesi come il Brasile, la Danimarca, la Germania, i Paesi Bassi e gli Stati Uniti.\nTrama.\nLa vicenda si apre con il tentativo da parte di Brigitta di venire a conoscenza di ci\u00f2 che Paperone desidera come regalo per il suo compleanno: grazie ad uno speciale macchinario raggiunge il suo scopo, scoprendo che ci\u00f2 che il suo amato desidera \u00e8 una \"badanga\", un singolare ortaggio che cresce in una localit\u00e0 delle Ande dove Paperone si era recato da giovane per recuperare un immenso tesoro custodito dagli antichi Incas. Giunto nel luogo Paperone era stato accolto amichevolmente dal capo del villaggio locale, il quale, per suggellare la loro amicizia, gli offr\u00ec una badanga cucinata dalla moglie, ma Paperone non grad\u00ec il sapore dell'alimento, offendendo il capo-villaggio, che lo scacci\u00f2 dalla sua comunit\u00e0.\nDopo aver rievocato l'episodio, Paperone parte per il Sud America, seguito da Brigitta, per recuperare quel tesoro che non riusc\u00ec a suo tempo a conquistare."}
{"id": "1616728", "revid": "1784938", "url": "https://it.wikipedia.org/wiki?curid=1616728", "title": "Zoran Mu\u0161i\u010d", "text": "Biografia.\nMu\u0161i\u010d nacque in una famiglia di lingua slovena nel villaggio di Bukovica/Boccavizza presso Gorizia (allora parte della Contea di Gorizia e Gradisca), AU, oggi Slovenia. Dopo aver terminato gli studi all'Accademia dell'Arte di Zagabria nel 1934, Mu\u0161i\u010d cominci\u00f2 la sua carriera con lunghi viaggi (1935 - 1940), trascorrendo alcuni mesi (tre) a Madrid, a Curzola; visse a Maribor, e Lubiana prima di stabilirsi a Trieste e a Venezia (ottobre 1943) dove sposa Ida Barbarigo Cadorin (settembre 1949) che considerer\u00e0 per tutta la vita la sua unica musa ispiratrice. Nel novembre 1944, durante la seconda guerra mondiale, fu deportato nel campo di concentramento di Dachau, dove riusc\u00ec a ritrarre segretamente la vita del campo in circostanze estremamente difficili e pericolose. Ventiquattro disegni di Mu\u0161i\u010d firmati e datati Dachau 1945, che testimoniano la vita e la morte nel campo di concentramento, sono stati recentemente rinvenuti dal prof. Franco Cecotti di Trieste negli archivi di ANPI, ANED, ANPPIA e dell'Istituto Regionale per la Storia del Movimento di Liberazione nel Friuli Venezia Giulia. Sono attualmente raccolti nel Museo Revoltella di Trieste e rappresentano la pi\u00f9 cospicua serie di disegni di Mu\u0161i\u010d sul tema della deportazione.\nDopo la sua liberazione, avvenuta nel 1945, Mu\u0161i\u010d fece ritorno a Lubiana, da cui pass\u00f2 a Gorizia, in Istria (Pinguente) e a Venezia, dove vinse il premio Gualino alla Biennale del 1950. Nel 1951 gli fu assegnato, insieme al pittore italiano Antonio Corpora, il \"Premio Parigi\", organizzato a Cortina d'Ampezzo dal Centro culturale italiano di Parigi su consiglio di Campigli e Severini.\nUna nuova fase della sua pittura si evolse attorno alla rappresentazione dei paesaggi dalmati della sua giovent\u00f9. Successivamente, si concentr\u00f2 soprattutto sull'ambiente circostante, ossia i paesaggi italiani. Fu stilisticamente influenzato dai mosaici e dalle icone bizantine a Venezia.\nNegli anni cinquanta trascorse un certo periodo a lavorare a Parigi, studiando \"l'astrazione lirica\" francese, per fare poi ritorno al suo atelier veneziano. Nel 1956 e nel 1960 partecip\u00f2 nuovamente alla Biennale. Dopo aver ricevuto numerosi riconoscimenti per il suo lavoro grafico, a partire dagli anni sessanta i motivi organici di Mu\u0161i\u010d divennero sempre pi\u00f9 astratti e le sue composizioni abbandonarono i canoni della tridimensionalit\u00e0.\nUna nuova serie di opere, databili tra il 1970 e il 1976, intitolata \"Noi non siamo gli ultimi\" (in francese: \"Nous ne sommes pas les derniers\"), nelle quali l'artista trasform\u00f2 il terrore e l'inferno della prigionia nel campo di concentramento di Dachau in documenti di una tragedia universale, ebbe enorme successo e fu certamente la pi\u00f9 acclamata dalla critica.\nLa produzione di Zoran Mu\u0161i\u010d \u00e8 stata onorata in numerosissime esposizioni internazionali, e a tutt'oggi le sue apprezzatissime opere sono conservate nei pi\u00f9 importanti musei del mondo, principalmente in Italia, Slovenia, Francia, Spagna, Germania e Stati Uniti.\nMu\u0161i\u010d \u00e8 conosciuto anche con il soprannome de \"il pittore dei cavallini\", per via di un suo ricorrente soggetto, appunto i cavalli. \n\u00c8 sepolto a Venezia, nel cimitero monumentale di San Michele."}
{"id": "1616729", "revid": "767487", "url": "https://it.wikipedia.org/wiki?curid=1616729", "title": "Gemeiner Pfennig", "text": "Il Gemeiner Pfennig o Reichspfennig (\"Pfennig comune\" / \"Pfennig imperiale\") era un'imposta imperiale stabilita nella dieta di Worms del 1495, su proposta dell'imperatore Massimiliano I, al fine di reperire le risorse finanziarie per sostenere le guerre contro i francesi in Italia e le guerre contro i Turchi. \nDoveva essere versato da ogni suddito dell'impero di et\u00e0 maggiore di 15 anni, e assumeva diverse forme (imposta fissa per persona, imposta sul reddito, imposta sul patrimonio) a seconda di status e condizione economica. \nNella sua applicazione pratica questa imposta and\u00f2 incontro a opposizioni cos\u00ec forti che venne ufficialmente abrogata nel 1505. Fu, dopo l'Hussitenpfennig (il \"pfennig hussita\"), un nuovo tentativo di garantire all'impero risorse finanziarie certe tramite l'introduzione di una tassa generale, e rientrava nel progetto pi\u00f9 vasto di riforma imperiale intrapreso da Massimiliano. "}
{"id": "1616730", "revid": "640389", "url": "https://it.wikipedia.org/wiki?curid=1616730", "title": "Comuni del Kosovo", "text": "I comuni del Kosovo (in albanese: sing. \"komuna\", pl. \"komune\"; in serbo: sing. \"op\u0161tina\" - \u043e\u043f\u0448\u0442\u0438\u043d\u0430; pl. \"op\u0161tine\" - \u043e\u043f\u0448\u0442\u0438\u043d\u0435) sono la suddivisione territoriale di secondo livello del Paese, dopo i distretti, e sono pari a 38.\nTra il 1990 e il 2000 la \"Provincia Autonoma di Kosovo e Metochia\" comprendeva due comuni: \"Gora\" e \"Opoja\" che si sono poi fuse per creare l'attuale comune di Dragash. Allora non esisteva il comune di Malishev\u00eb, istituita sempre nel 2000, con porzioni di territorio dei comuni di Rahovec, Suharek\u00eb, Klin\u00eb e Drenas.\nUlteriori comuni sono stati creati dopo la dichiarazione d'indipendenza del Kosovo del 2008 per scorporare zone a maggioranza serba da altre a maggioranza albanese.\nLista.\nAlcuni importanti villaggi sono poi Strellc i Ul\u00ebt (comune di De\u010dani), Miresh (comune di Gjilan) e Shtupel (comune di Klin\u00eb)."}
{"id": "1616734", "revid": "767487", "url": "https://it.wikipedia.org/wiki?curid=1616734", "title": "Moreno Morbiducci", "text": "Carriera.\nGiocatore.\nComincia a giocare e a segnare nella squadra della sua citt\u00e0 natale, la , dove presto inizia a far coppia in attacco con Giovanni Pagliari, \nCon lui i biancorossi raggiungono nel 1980 la Serie C2, dopo anni trascorsi a barcamenarsi nei dilettanti, siglando tra le altre una rete nel sentito derby regionale contro la del 5 aprile 1981, vinto 1-0 e valevole per la stagione 1980-1981.\nNell'estate di quell'anno sale in Serie B grazie al passaggio al . In Umbria lo segue anche Pagliari facendo cos\u00ec di nuovo coppia nel reparto d'attacco dei grifoni, con cui rimane per un triennio prima di approdare in Serie A con la maglia del .\nCon i lariani rimane solo una stagione, 1984-1985, dove racimola 22 presenze, per lo pi\u00f9 da subentrato, e realizza 3 reti, risultando ci\u00f2 nonostante il capocannoniere della squadra lombarda.\nTorna quindi per un'annata a Perugia, ancora fra i cadetti, per poi accasarsi fugacemente al e poi al dove, pur non trovando molto spazio, nel campionato 1986-1987 contribuisce alla promozione dei romagnoli in massima categoria.\nNell'estate seguente scende in C2 a vestire la divisa rossobl\u00f9 del , militando nella societ\u00e0 umbra per tre stagioni prima di chiudere la carriera in Sardegna, all'et\u00e0 di trent'anni, con un ultimo torneo nell', sempre in quarta serie.\nAllenatore.\nDal 2008 al 2010 \u00e8 divenuto allenatore di diverse squadre del settore giovanile della Maceratese, per poi passare a essere vice in prima squadra."}
{"id": "1616737", "revid": "1358851", "url": "https://it.wikipedia.org/wiki?curid=1616737", "title": "Web design", "text": "Il webdesign o web design, letteralmente \"progettazione per il world wide web\", \u00e8 un'espressione inglese utilizzata anche nella lingua italiana per indicare la fase di progettazione e di sviluppo tecnico di un sito web.\nIl \"web designer\" \u00e8 colui che progetta e crea le singole pagine web: in generale \u00e8 il responsabile del funzionamento tecnico del sito, della comunicazione in esso presente, dell'aspetto grafico e del coinvolgimento degli utenti che visitano il sito (\"user experience\"). Il web designer \u00e8 anche il responsabile finale della qualit\u00e0 di un sito web e garantisce che i siti siano accattivanti dal punto di vista grafico, abbiano un buon impatto visivo, siano semplici da navigare, compatibili con le esigenze dei visitatori e accessibili utilizzando browser e dispositivi diversi: a lui spetta il compito di coniugare design e navigazione mediante l'utilizzo delle tecnologie digitali disponibili.\nIl \"web design\", nato con lo svilupparsi del World Wide Web, presenta analogie teoriche con l'architettura: cos\u00ec come un architetto nella costruzione di un palazzo, infatti, il web designer deve disporre di competenze che vanno dallo studio del singolo elemento, alla complessit\u00e0 del progetto, e avere competenze relative a comunicazione digitale, usabilit\u00e0 e accessibilit\u00e0.\nFigure coinvolte.\nLa realizzazione di un sito web \u00e8 un'operazione che coinvolge diverse competenze e le figure professionali implicate variano in funzione della complessit\u00e0 del progetto e del budget: l'analista che raccoglie le richieste del cliente, il graphic designer che crea i vari elementi grafici o l'intera bozza dell'interfaccia grafica, il web designer che oltre a progettare l'aspetto visivo del sito, crea le pagine web, trasformando la bozza grafica in pagine interattive accessibili dal web. Progetti pi\u00f9 evoluti richiedono inoltre figure pi\u00f9 specifiche come il web architect (o progettista web) che \u00e8 il responsabile e coordinatore di tutto il progetto web e delinea l'architettura generale di un sito in tutte le sue componenti tecniche e funzionali, il Web Master che \u00e8 la figura tecnica-amministrativa che gestisce un sito dopo la sua pubblicazione on-line, specialisti di web marketing per definire le strategie di comunicazione promozionale, esperti di copywriting per redigere o correggere i contenuti, sviluppatori web che creano i codici che compongono le varie pagine web, programmatori web che si occupano di generare applicazioni dinamiche per aggiungere funzioni interattive pi\u00f9 specifiche. In grandi aziende possono essere presenti figure ancora pi\u00f9 specifiche come il mobile developer, il database manager, il community e reputation manager, l'online store manager, il web account manager ecc. tutte figure specifiche per la gestione di alcuni aspetti particolari di un progetto web.\nA causa della natura polifunzionale del web, che viene utilizzato per motivi comunicativi, tecnici, funzionali, promozionali ecc. le tipologie delle figure che sono dietro ad un progetto di web design variano molto in base alla natura, alla specificit\u00e0 ed alla complessit\u00e0 del progetto web da realizzare, ma in generale ricadono tutte su uno (o pi\u00f9 di uno) dei 4 gruppi principali: \nWeb designer.\nIl web designer svolge due compiti principali: da un lato progetta la comunicazione visiva di un sito web e dall'altro codifica in linguaggio web (codice HTML &amp; CSS) creando le singole pagine di un sito, a volte partendo dalla bozza grafica realizzata da un graphic designer. Esistono infatti numerosi web designer che sono esperti anche nel campo del graphic design, mentre \u00e8 pi\u00f9 rara la situazione inversa.\nIl web designer pu\u00f2 essere un \"freelance\" competente in pi\u00f9 campi, ma per lavori di alta complessit\u00e0 collabora spesso con un team di sviluppatori ed esperti nei singoli settori. Pu\u00f2 pertanto anche lavorare in una \"web agency\" o in uno studio tecnico/associato o ancora all'interno dell'organico di una grande societ\u00e0, nel settore marketing o pubblicitario.\nConoscenze basilari di un web designer devono essere: \"design\", comunicazione, linguaggi di markup (X)HTML, CSS, HTML5, CSS3, Responsive Web Design, JavaScript e jQuery.\nConoscenze di sviluppo codice (PHP, ASP.NET, JSP), sono invece solitamente demandate allo sviluppatore web.\nLa conoscenza delle grammatiche standard emanate dal W3C \u00e8 necessaria per rendere i siti intercompatibili e navigabili nel modo pi\u00f9 uniforme utilizzando i vari browser e sistemi informatici. Altri test accompagnano la creazione del sito, tra questi quelli di accessibilit\u00e0 (le cui direttive sono anch'esse emanate dal W3C col nome di WCAG) e di usabilit\u00e0, solitamente svolti da esperti appositamente dedicati. Tra i vari fattori da considerare vi sono il colore, l'utilizzo della tastiera per navigare, la resa di oggetti multimediali quali audio e video anche in forma testuale per i non udenti o non vedenti, e altri parametri.\nStrumenti.\nGli strumenti di lavoro pi\u00f9 ampiamente utilizzati sono software quali editor web e per fogli di stile (CSS) e pacchetti di elaborazione grafica vettoriale e bitmap.\nLa validazione di conformit\u00e0 alle grammatiche formali del W3C pu\u00f2 essere effettuata tramite un apposito validatore online. Software e procedure specialistiche sono disponibili per il controllo dell'accessibilit\u00e0 ed usabilit\u00e0."}
{"id": "1616740", "revid": "767487", "url": "https://it.wikipedia.org/wiki?curid=1616740", "title": "Jimmy Chamberlin Complex", "text": "The Jimmy Chamberlin Complex \u00e8 un gruppo alternative rock/jazz fusion, fondato da Jimmy Chamberlin e Billy Mohler. Il loro album di debutto, intitolato \"Life Begins Again\" \u00e8 stato pubblicato il 25 gennaio 2005.\nNell'album sono presenti, in veste di cantanti, Rob Dickinson (che negli anni '90 aveva fatto parte del gruppo alternative britannico Catherine Wheel), Billy Corgan (cantante dei The Smashing Pumpkins, il precedente gruppo di Chamberlin) e Bill Medley dei The Righteous Brothers."}
{"id": "1616744", "revid": "767487", "url": "https://it.wikipedia.org/wiki?curid=1616744", "title": "Byron Erickson", "text": "Collaboratore prima della Gladstone Publishing dal 1983 poi alla Egmont dal 1991, ha realizzato decine di storie, ma, mentre in Nord Europa \u00e8 piuttosto famoso, in Italia \u00e8 quasi un autore sconosciuto, poich\u00e9 le sue storie raramente sono approdate sul settimanale \"Topolino\": tra queste ricordiamo \"Zio Paperone e il segreto degli Incas\" (1997) e \"Zio Paperone e il tesoro del pirata Barbarosa\" (2007)."}
{"id": "1616746", "revid": "287204", "url": "https://it.wikipedia.org/wiki?curid=1616746", "title": "EFE (agenzia di stampa)", "text": "LAgencia EFE \u00e8 un'agenzia di stampa spagnola, la prima del Paese e la quarta nel mondo dopo Reuters, Associated Press e France Press. Appartiene al gruppo pubblico SEPI e dal 2012 \u00e8 guidato da Jos\u00e9 Antonio Vera.\nEFE \u00e8 una societ\u00e0 di informazioni multimediali, con pi\u00f9 di tremila professionisti di 60 nazionalit\u00e0 diverse, che copre tutti i settori dell'informazione (giornali, radio, televisione e internet) e distribuisce 3 milioni di notizie l'anno, attraverso una rete di giornalisti in tutto il mondo, 24 ore al giorno, da pi\u00f9 di 180 citt\u00e0 in 110 paesi e quattro edizioni: Madrid e Bogot\u00e0 in spagnolo, Cairo (arabo) e Rio de Janeiro (portoghese).\nCon 2,5 milioni di foto dalla fine del XIX secolo ad oggi, la Fototeca della EFE \u00e8 la pi\u00f9 grande del mondo in lingua spagnola.\nStoria.\nCreata nel 1939, dopo la guerra civile in Spagna, come agenzia di stampa del governo nazionalista, dal leader della Falange spagnola Ram\u00f3n Serrano S\u00fa\u00f1er, in quel momento ministro dell'interno, e dal giornalista Manuel Aznar Zubigaray con sede a Burgos, l'anno dopo trasferita a Madrid. Vicente G\u00e1llego \u00e8 il primo direttore. Con la sigla EFE, vengono firmate le notizie internazionali, CIFRA, quelle nazionale e ALFIL, quelle sportive, fino al 1977 quando verranno unificate in EFE.\nLa EFE fu strumentalizzata durante il Franchismo per seguire gli \"interessi nazionali\", nello stile della filosofia comunicativa del fascismo. Nel 1966 nasce il notiziario internazionale per l'America Latina, con sede a Buenos Aires. Nel 1977 nascono i premi EFE di giornalismo. Nel 1980 \u00e8 creato il Dipartimento di \"Espa\u00f1ol Urgente\", per unificare criteri e norme ed evitare la dispersione linguistica e l'uso indiscriminato di neologismi in lingua spagnola. Nel 2001 cessa di appartenere al patrimonio dello Stato e passa sotto il controllo della \"Societ\u00e0 statale di partecipazioni industriali\" (SEPI).\nAncor oggi \u00e8 considerata su posizioni conservatrici."}
{"id": "1616756", "revid": "709565", "url": "https://it.wikipedia.org/wiki?curid=1616756", "title": "Sch\u00f6nhauser Allee", "text": "La Sch\u00f6nhauser Allee \u00e8 una strada di Berlino, nel quartiere di Prenzlauer Berg. \u00c8 uno dei maggiori assi commerciali della citt\u00e0.\nIl tratto a nord di Danziger Stra\u00dfe \u00e8 parte della Bundesstra\u00dfe 96a.\nDi origine medievale, la Sch\u00f6nhauser Allee fu piantumata e regolarizzata all'inizio del XVIII secolo come collegamento fra Berlino e il castello di Sch\u00f6nhausen (da cui la strada prende il nome).\nLa strada \u00e8 fiancheggiata da case d'affitto (\"Mietskaserne\") ottocentesche, tipiche del quartiere. A nord di Senefelderplatz \u00e8 caratteristico il viadotto in ferro della metropolitana sopraelevata (linea U2), detto colloquialmente \"Magistratsschirm\" (\"ombrello del sindaco\"). Sulla tratta vi sono due stazioni, \"Eberswalder Stra\u00dfe\" e \"Sch\u00f6nhauser Allee\" (corrispondenza con la \"Ringbahn\"), progettate dall'architetto Alfred Grenander."}
{"id": "1616763", "revid": "767487", "url": "https://it.wikipedia.org/wiki?curid=1616763", "title": "Zio Paperone e il ratto di Brigitta", "text": "Zio Paperone e il ratto di Brigitta \u00e8 una storia a fumetti della Walt Disney realizzata dal grande cartoonist veneziano Romano Scarpa, pubblicata sul numero 272 del settimanale \"Topolino\", datato 12 febbraio 1961.\nLa storia.\nBrigitta tenta inutilmente di conquistare il cuore di Paperon de Paperoni, ma, non riuscendoci, decide di inscenare il proprio rapimento con l'aiuto di Paperino e dei nipoti Qui, Quo, Qua, al fine di capire quanto Paperone tenga a lei. Tuttavia, dopo aver ricevuto i soldi del riscatto per il falso rapimento, Brigitta viene veramente rapita dall'incapace affarista Filo Sganga (qui alla sua prima apparizione), che vuole sapere da Paperone il segreto del suo successo. Paperone, una volta venuto a conoscenza della verit\u00e0 dai nipoti, li accompagna con un contenitore metallico in cui \u00e8 custodito il suo segreto, che si scoprir\u00e0 essere una lettera scrittagli da suo nonno Mac, facendo liberare Brigitta."}
{"id": "1616767", "revid": "599013", "url": "https://it.wikipedia.org/wiki?curid=1616767", "title": "Cane rosso", "text": ""}
{"id": "1616768", "revid": "38120", "url": "https://it.wikipedia.org/wiki?curid=1616768", "title": "Cane Rosso", "text": ""}
{"id": "1616771", "revid": "436907", "url": "https://it.wikipedia.org/wiki?curid=1616771", "title": "Infinite Dreams", "text": "Infinite Dreams \u00e8 un singolo del gruppo musicale britannico Iron Maiden, l'unico estratto dal VHS \"Maiden England\"; venne pubblicato il 6 novembre 1989.\nI tre brani del disco, come tutto il materiale della VHS, sono stati registrati durante i concerti tenuti dalla band il 27 e il 28 novembre 1988 a Birmingham e missati da Martin Birch."}
{"id": "1616772", "revid": "267975", "url": "https://it.wikipedia.org/wiki?curid=1616772", "title": "Arcivescovi Nazareni", "text": ""}
{"id": "1616783", "revid": "125873293", "url": "https://it.wikipedia.org/wiki?curid=1616783", "title": "Nazionale di calcio del Kosovo", "text": "La nazionale di calcio del Kosovo (in albanese \"P\u00ebrfaq\u00ebsuesja kosovare e futbollit\") \u00e8 la rappresentativa nazionale di calcio maschile del Kosovo e opera sotto la giurisdizione della relativa federazione, che da maggio 2016 \u00e8 affiliata UEFA e FIFA.\nBench\u00e9 il suo debutto come selezione \"de facto\" risalga al 5 marzo 2014 contro , la sua prima partita in qualit\u00e0 di nazionale riconosciuta internazionalmente \u00e8 del 3 giugno 2016, un'amichevole contro le a Francoforte sul Meno (Germania) vinta per 2-0; il primo incontro per una competizione ufficiale \u00e8 invece del 5 settembre successivo a Turku, in casa della , un pareggio 1-1 valido per la qualificazione al .\nOccupa attualmente il 120\u00ba posto della classifica mondiale della FIFA.\nStoria.\nLa selezione di calcio del Kosovo nacque per opera della neoistituita federazione sulla scorta dell'unilaterale proclamazione d'indipendenza del Kosovo dalla Serbia, avvenuta il 17 febbraio 2008; per gli 8 anni successivi a tale pronunciamento la FIFA non ufficializz\u00f2 la posizione della federazione, riservando il riconoscimento solo a quelle dei Paesi membri ONU, la cui affiliazione al Kosovo era (ed \u00e8 tuttora) impedita dal veto della Russia, alleata della Serbia; Albert Bunjaku, ex calciatore jugoslavo, \u00e8 stato dal 2009 al 2017 il primo C.T. della selezione.\nIl 14 gennaio 2014 la FIFA tolse il divieto ad altre selezioni di disputare incontri con il Kosovo, a eccezione delle altre Nazionali ex-jugoslave. Alla squadra del Kosovo fu tuttavia fatto divieto di esporre qualsivoglia simbolo identificativo nazionale (bandiere e/o inni); il 5 marzo 2014 disput\u00f2 il primo incontro in regime di permissivismo contro pareggiando 0-0.\nCon una decisione giudicata controversa per il precedente che costituisce in ottica politica e diplomatica, e contro il volere della Federcalcio e del governo serbi, il 3 maggio 2016 il congresso annuale dell'UEFA vot\u00f2 (28 delegati favorevoli e 24 contrari) l'ammissione del Kosovo; il 13 maggio successivo giunse anche il riconoscimento da parte della FIFA.\nLa prima rassegna internazionale cui partecip\u00f2 il Kosovo furono le qualificazioni al , in occasione delle quali fu inserito nel girone con , , , e . Il 5 settembre 2016 l'esordio in gare ufficiali, a Turku contro la Finlandia, si concluse con un pareggio per 1-1, con gol kosovaro di Valon Berisha.\nInserito nel gruppo 3 della Lega D della UEFA Nations League 2018-2019 con , e , il Kosovo esord\u00ec nel torneo il 7 settembre 2018 con un pareggio sul campo degli azeri, mentre il 10 settembre giunse la prima vittoria in match ufficiali, per 2-0 contro le F\u00e6r \u00d8er. La squadra balcanica chiuse il girone al primo posto della classifica da imbattuta (con 14 punti, frutto di 4 vittorie e 2 pareggi in 6 partite) garantendosi l'accesso ai play-off per qualificarsi al . Nelle qualificazioni all'europeo la squadra ottiene ottimi risultati (come il successo per 2-1 contro la ), ma termina al terzo posto nel girone, dovendosi cos\u00ec accontentare di disputare i play-off per qualificarsi all'europeo, dove come avversario trova la , che eliminer\u00e0 il Kosovo. Nel dicembre 2019 la squadra raggiunge il 115\u00ba posto del ranking FIFA, risultando, dopo l', la nazionale europea che ha compiuto i maggiori progressi nella graduatoria in un anno solare.\nNella UEFA Nations League 2020-2021 viene inserita nella Lega C dove ottiene 5 punti dopo una vittoria contro la Moldavia e due pareggi, contro Moldavia e Grecia. Nella classifica finale risulta 12\u00b0 nella sua lega, evitando quindi i play-off per la retrocessione. Viene inserita nel gruppo B per le qualificazioni a Qatar 2022 insieme a Spagna, Svezia, Grecia e Georgia dove ha concluso all'ultimo posto con 5 punti.\nColori e simboli.\nLa divisa del Kosovo aveva molta somiglianza con la maglietta della nazionale albanese, ma con un disegno differente. Con l'indipendenza proclamata nel 2008 e l'ufficializzazione della nuova bandiera, la divisa fu cambiata su invito della UEFA, con l'adozione del colore azzurro (con bordi gialli) per la maglia e per i calzettoni, bianco per i pantaloncini, i colori nazionali. In trasferta i colori sono invertiti: maglietta gialla, pantaloncini blu, calzettoni come la maglia.\nRosa attuale.\nLista dei giocatori convocati per la gara amichevole contro la del 10 novembre e la gara di qualificazione al campionato mondiale di calcio 2022 contro la del 14 novembre 2021.\nPresenze e reti aggiornate al 14 novembre 2021.\n \n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nStatistiche individuali.\nIn grassetto i giocatori in attivit\u00e0.\nAggiornato al 14 novembre 2021.\nConfronti con le altre Nazionali.\nSaldo generale.\n\"Aggiornato al 14 novembre 2021.\"\n\"* Nota: la partita viene indicata come un pareggio quando finisce ai calci di rigore.\"\nStatistiche partite.\nDati aggiornati al 14 novembre 2021."}
{"id": "1616786", "revid": "23117", "url": "https://it.wikipedia.org/wiki?curid=1616786", "title": "Ronaldinho Ga\u00facho", "text": ""}
{"id": "1616789", "revid": "23117", "url": "https://it.wikipedia.org/wiki?curid=1616789", "title": "Diego Alfredo Lugano Moreno", "text": ""}
{"id": "1616790", "revid": "144796", "url": "https://it.wikipedia.org/wiki?curid=1616790", "title": "Wolfgang I di Oettingen", "text": "Egli era il terzo figlio del Conte Guglielmo di Oettingen e di sua moglie, Beatrice della Scala, proveniente dall'antica famiglia veronese degli Scaligeri. Egli divenne Conte di Oettingen alla morte del padre, nel 1467 e govern\u00f2 in unione col fratello Giovanni II, il quale mor\u00ec nel 1519 senza eredi maschi, lasciandolo l'unico signore di \u00d6ttingen-\u00d6ttingen.\nMatrimonio e figli.\nNel 1482 spos\u00f2 Anna di Waldburg-Waldsee (m. 20 marzo 1507), dalla quale ebbe i seguenti eredi:"}
{"id": "1616791", "revid": "287204", "url": "https://it.wikipedia.org/wiki?curid=1616791", "title": "Domenico Gilardi", "text": "Biografia.\nI Gilardi, famiglia di architetti originari del Ticino, si stabilirono in Russia alla met\u00e0 del XVIII secolo. Giovanni Battista, padre di Domenico, era molto apprezzato a Mosca. Domenico nacque a Montagnola, un paese del Canton Ticino dove visse con la madre fin quando non si trasfer\u00ec in Russia nel 1796.\nEssendo Domenico attratto dalla carriera di pittore indusse suo padre, nel 1799, ad avviarlo ad una bottega italiana di Pietroburgo, dove si avvalse degli insegnamenti di Antonio Porta, Carlo Scotti (1746 - 1823) e Giacomo Ferrari (1747 - 1807).\nNel 1803 una borsa di studio concessagli dall'imperatrice madre Maria Feodorovna, vedova di Paolo I, gli permise di intraprendere un viaggio di studio in Italia: fino al 1810 Gilardi visit\u00f2 Milano (dove frequent\u00f2 l'accademia di Brera), Firenze, Venezia e Roma.\nFu durante il soggiorno in Italia che cambi\u00f2 idea e decise di dedicarsi all'architettura, laureandosi nel 1806, cominciando a progettare e ad ottenere premi per i suoi elaborati. Nel 1809, durante la sua permanenza a Venezia, venne assunto dall'ingegnere Giuseppe Mezzani e lavor\u00f2 al progetto della scala d'ingresso al nuovo Palazzo Reale di \"Procuratie Nuove\".\nTornato in Russia nel giugno del 1810 dal gennaio 1811 cominci\u00f2 a collaborare col padre nella costruzione dell'enorme Orfanotrofio di Mosca (\u0412\u043e\u0441\u043f\u0438\u0442\u0430\u0442\u0435\u043b\u044c\u043d\u044b\u0439 \u0434\u043e\u043c in russo, cio\u00e8 \"Casa dell'Educazione\"). Le prime due ali di questa enorme struttura, concepita dall'educatore Ivan Betzkoy, erano state completate fra il 1764 ed il 1781 e richiedevano continui miglioramenti e aggiunte. Gilardi, pur accettando anche altre committenze sia pubbliche che private, sarebbe rimasto alle dipendenze dell'Orfanotrofio per il resto della sua carriera russa, prima come assistente del padre e poi in proprio.\nNel 1812, dopo la Battaglia di Borodino, Gilardi lasci\u00f2 Mosca mentre la citt\u00e0 bruciava; questo disastro cre\u00f2 un'eccezionale occasione per gli architetti dell'epoca, che ebbero la possibilit\u00e0 di riprogettarla completamente e armonicamente. Nel 1813, venne nominato componente della Commissione Edile del Cremlino e ricevette il compito di restaurare il Campanile Ivan Velikij e riparare altri danni di guerra occorsi al maestoso complesso.\nFra il 1816 ed il 1817 Gilardi, assieme ad altri architetti, prese parte ad una gara per la costruzione del teatro Petrowskiy. In questo periodo assunse la posizione di architetto-capo dell'Orfanotrofio, essendo il padre tornato in Svizzera.\nNel 1819 complet\u00f2 il suo primo lavoro indipendente, la ricostruzione dell'Universit\u00e0 di Mosca in via Mokhovaya, di cui aveva mantenuto la planimetria di base, cambiando notevolmente l'aspetto esterno dell'edificio. La sua prima nuova costruzione in assoluto fu quella dell'edificio del consiglio di fondazione, ultimo blocco dell'Orfanotrofio (a via Solyanka, dove ora \u00e8 l'accademia delle scienze mediche). Le sue prime costruzioni \"ex novo\" per privati furono invece quelle commissionategli dalle famiglie Gagarin (palazzo di via Povarskaya) e Golicyn (propriet\u00e0 Kuzminki, 1820-1832).\nNel 1818, ricevette le commissioni per la ricostruzione della \"Casa delle vedove\" e dell\"'Istituto Caterina\". In un tempo molto breve Gilardi concentr\u00f2 i suoi sforzi per restaurare i quattro edifici pubblici pi\u00f9 grandi della citt\u00e0, con l'aiuto del giovane Afanasy Grigoriev e di Luigi Pelli da Aranno, alle sue dipendenze dal 1820.\nIn questo periodo fu insignito per ben due volte (nel 1824 e nel 1826) dell'Ordine di Sant'Anna (II Classe).\nNel 1826-1832, Gilardi cur\u00f2 la ricostruzione del Palazzo Slobodskoy di Lefortovo, una succursale dell'Orfanotrofio. Nel 1827 venne raggiunto dal cugino Alessandro Gilardi che ne divent\u00f2 il principale collaboratore, sostituendolo nella direzione dei lavori quando Gilardi, nel 1828, fu costretto a ritornare brevemente in patria per motivi di salute. Dopo solo un anno di assenza, rimessosi completamente, riprese il lavoro a Mosca tornando ad occuparsi dei numerosi progetti che erano in svolgimento e che condusse tutti in porto fra il 1829 ed il 1832.\nDopo circa venti anni di attivit\u00e0 in Russia, Gilardi torn\u00f2 in Svizzera nel 1832. Tornato a casa si occup\u00f2 di un solo progetto, realizzato nel 1842: quello della cappella di San Pietro presso il cimitero di Montagnola, suo paese natale. Lo stesso cimitero monumentale neoclassico gli viene dubitativamente attribuito. Dopo il suo trasferimento alcuni suoi collaboratori continuarono a lavorare a Mosca; fra questi, oltre ad Afanasy Grigoriev ed al cugino Alessandro, tocca citare anche Yevgraph Tyurin.\nStile.\nLo stile di Gilardi si rif\u00e0 a quello del classicismo imperiale milanese di Luigi Cagnola e, in particolare, di Giovanni Antonio Antolini, autore del \"Foro Bonaparte\", che aveva potuto ammirare e studiare durante il suo viaggio di studio in Italia. Il talento architettonico di Gilardi \u00e8 oggi indiscusso e la sua dote maggiore fu, incontestabilmente, quella di avere avuto la capacit\u00e0 di condurre e di gestire con successo grandi progetti concomitanti fra loro, portandoli a termine in tempi relativamente brevi.\nAttivo principalmente in Russia e a Mosca; oper\u00f2 durante una fase di rapido e frenetico sviluppo ed il suo periodo creativo pi\u00f9 produttivo coincise con quello della ricostruzione della citt\u00e0, seguita all'incendio del 1812; in virt\u00f9 dell'ottimo lavoro fatto egli venne nominato \"secondo fondatore di Mosca\" dallo Zar Alessandro I. L'eredit\u00e0 di Gilardi sopravvive soprattutto in edifici pubblici come l'Orfanotrofio e la vecchia sede dell'Universit\u00e0 di Mosca."}
{"id": "1616792", "revid": "29990", "url": "https://it.wikipedia.org/wiki?curid=1616792", "title": "Teorema di Sylow", "text": ""}
{"id": "1616805", "revid": "599013", "url": "https://it.wikipedia.org/wiki?curid=1616805", "title": "Effetto Haldane", "text": " \nL'effetto Haldane \u00e8 una propriet\u00e0 dell'emoglobina, responsabile di circa la met\u00e0 della anidride carbonica che viene scambiata e trasportata a livello dei tessuti.\nDettagli.\nL'effetto Haldane prevede che il legame dell'ossigeno all'emoglobina renda il sangue pi\u00f9 acido, e quindi faciliti lo spostamento dell'anidride carbonica dal sangue agli alveoli con due meccanismi principali. L'emoglobina resa pi\u00f9 acida rende pi\u00f9 difficile il legame con l'anidride carbonica (carbaminoemoglobina), liberando maggiormente CO2. Inoltre l'aumento di acidit\u00e0 dell'emoglobina fa s\u00ec che venga rilasciato un maggior numero di ioni idrogeno. Questi combinandosi con ioni bicarbonato formano dapprima acido carbonico, e successivamente H2O e CO2, nel sangue, favorendone cos\u00ec il rilascio a livello alveolare. Quindi nei tessuti si verificher\u00e0 una maggiore assunzione di anidride carbonica, ed a livello alveolare se ne avr\u00e0 una maggiore liberazione.\nL'emoglobina ridotta - quella, cio\u00e8, che non trasporta ossigeno ma il cui atomo di ferro si trovi comunque nello stato ferroso - lega meglio l'anidride carbonica formando composti carbammino-emoglobinici(composti b.i.a.) dove la PO2 \u00e8 di 40 mmHg, \u00e8 da considerare per\u00f2 che a livello alveolare ci sar\u00e0 una diminuzione dell'affinit\u00e0 del legame della CO2 ai 4 gruppi eme dell'emoglobina, con l'aumento della PO2 a 100 mmHg.\nStoria.\nVenne descritta per la prima volta dal fisiologo britannico John Scott Haldane."}
{"id": "1616806", "revid": "182396", "url": "https://it.wikipedia.org/wiki?curid=1616806", "title": "Mesiteo", "text": ""}
{"id": "1616807", "revid": "174925", "url": "https://it.wikipedia.org/wiki?curid=1616807", "title": "Haborym", "text": "In demonologia Haborym (anche Aini o Aym o Amy), \u00e8 un granduca e maggiore dell'Inferno. Porta incendi nelle citt\u00e0, foreste e castelli.\n\u00c8 rappresentato in forma demoniaca con tre teste: di serpente, d'uomo e di gatto. Cavalca un drago o una vipera e tiene in mano una torcia accesa. Comanda 50 legioni infernali, in forma umana si presenta come un prestante uomo di bell'aspetto, con capelli rossi e fisico slanciato."}
{"id": "1616808", "revid": "474175", "url": "https://it.wikipedia.org/wiki?curid=1616808", "title": "Y\u00ed", "text": "Y\u00ed (\"R\u00edo Y\u00ed\" in lingua spagnola) \u00e8 un fiume dell'Uruguay, affluente del R\u00edo Negro. Nasce nei pressi della localit\u00e0 di Cerro Chato, nella catena collinare della Cuchilla Grande."}
{"id": "1616811", "revid": "182396", "url": "https://it.wikipedia.org/wiki?curid=1616811", "title": "Misiteo", "text": ""}
{"id": "1616813", "revid": "1573940", "url": "https://it.wikipedia.org/wiki?curid=1616813", "title": "Crocidura", "text": "Crocidura () \u00e8 un genere della famiglia dei Soricidi comunemente noti come \"crocidure\".\nDescrizione.\nDimensioni.\nAl genere Crocidura appartengono mammiferi di piccole dimensioni, con lunghezza della testa e del corpo tra 40 e 180\u00a0mm, la lunghezza della coda tra 40 e 110\u00a0mm e un peso fino a 65\u00a0g.\nCaratteristiche craniche e dentarie.\nIl cranio \u00e8 allungato e schiacciato dorsalmente, \u00e8 privo di arcate zigomatiche e presenta i denti completamente bianchi. La mandibola \u00e8 allungata ed ha il ramo ascendente elevato. Gli incisivi interni superiori sono lunghi ed uncinati, presentano due dentellature e sono seguiti su ogni semi-arcata da tre denti unicuspidati, i quali sono piccoli. \u00c8 presente un solo premolare superiore, che \u00e8 di solito il pi\u00f9 grande tra tutti i denti masticatori. I molari presentano la caratteristica disposizione delle cuspidi a W.\nSono caratterizzati dalla seguente formula dentaria:\nAspetto.\nL'aspetto \u00e8 quello tipico di un toporagno, con il corpo snello. Le parti dorsali generalmente variano dal bruno-grigiastro al grigio con le parti ventrali solitamente pi\u00f9 chiare. La testa \u00e8 allungata, il muso \u00e8 appuntito, densamente cosparso di lunghe vibrisse e costantemente in movimento. Il naso \u00e8 semplice, diviso in due da un solco verticale che passa tra le due narici. Gli occhi sono piccoli ma visibili, le orecchie sono ridotte ed arrotondate con una complessa struttura di pieghe e rientranze nella superficie interna. Le zampe hanno cinque dita, tutte fornite di piccoli artigli. La coda \u00e8 affusolata, solitamente pi\u00f9 tozza alla base ed \u00e8 ricoperta di piccole setole e cosparsa di lunghi peli chiari. Quest'ultima caratteristica \u00e8 unica tra tutti i toporagni e la loro quantit\u00e0 \u00e8 utile per distinguere le varie specie. Alcune forme hanno un odore forte e pungente prodotto da numerose ghiandole situate sui fianchi e sulla coda.\nBiologia.\nUn comportamento comune a molte specie del genere \"Crocidura\" (presente anche nel genere \"Suncus\") \u00e8 il cosiddetto \"caravanning\". Si tratta di una peculiare interazione genitore/prole messa in atto quando un nido \u00e8 disturbato, o semplicemente quando i giovani iniziano a uscire dal nido ma non sono ancora del tutto indipendenti. La madre ed i cuccioli si dispongono in fila indiana, con il primo dei cuccioli aggrappato alla groppa della madre ed i successivi ciascuno aggrappato alla groppa del precedente, a formare una catena che si muove solidalmente, seguendo gli spostamenti della madre.\nDistribuzione e habitat.\nSono toporagni principalmente terricoli e talvolta parzialmente arboricoli diffusi in tutto il vecchio mondo, dall'Europa e l'Africa attraverso l'Asia fino al Giappone e in Indonesia all'isola di Sulawesi.\nTassonomia.\nIl genere comprende 197 specie ed \u00e8 attualmente quello con il pi\u00f9 alto numero tra tutti i mammiferi."}
{"id": "1616816", "revid": "657000", "url": "https://it.wikipedia.org/wiki?curid=1616816", "title": "L'affare in soffitta", "text": ""}
{"id": "1616817", "revid": "125660136", "url": "https://it.wikipedia.org/wiki?curid=1616817", "title": "Paimon", "text": "In demonologia, Paimon o Paymon \u00e8 uno dei re dell'inferno. \nPi\u00f9 di ogni altro Re, \u00e8 fedele a Lucifero.\nSe appare agli esorcisti, lo fa con il corpo di un uomo che cavalca un dromedario, ma con il viso di donna, incoronato da un diadema di pietre preziose; si dice che la sua voce sia il suono di un tuono. Ha la capacit\u00e0 di dare il potere di influenzare gli altri, posizione sociale ed onore. \nComanda duecento legioni, parte dell'ordine degli Angeli, parte di quello delle Potenze. \nSe viene evocato tramite un sacrificio o una libagione, appare accompagnato dai due grandi Re Bebal e Abalam ed altri dignitari.\nIl demone \u00e8 protagonista del film Hereditary - Le radici del male (2018)."}
{"id": "1616818", "revid": "8660", "url": "https://it.wikipedia.org/wiki?curid=1616818", "title": "Friedrich-Ludwig-Jahn-Sportpark", "text": "Il Friedrich-Ludwig-Jahn-Sportpark (abbreviato \"Jahnsportpark\" oppure \"Jahn-Sportpark\") \u00e8 un complesso polisportivo situato nella citt\u00e0 di Berlino, esattamente nel quartiere di Prenzlauer Berg.\nL'area su cui esso sorge, estesa per circa 22 ettari, era adibita fino agli inizi del XX secolo a piazza d'armi; adibita a polo sportivo nel 1913, assunse l'aspetto attuale nel 1951. La struttura \u00e8 intitolata al pedagogo Friedrich Ludwig Jahn.\nL'infrastruttura principale del complesso \u00e8 uno stadio adibito alla pratica del calcio, dell'atletica leggera, del football americano e di altri eventi, noto come \"Jahnstadion\" o \"Cantianstadion\" (dal nome di una strada adiacente). Con la sua capienza di poco meno di 20 000 posti a sedere (dei quali 15 000 coperti), esso \u00e8 il secondo pi\u00f9 grande stadio della citt\u00e0 di Berlino, dopo l'Olympiastadion. Attorno ad esso sorgono campi da tennis, da beach volley e per altre discipline.\nDal 2012 ospita il German Bowl, finale del campionato nazionale tedesco di football americano; dello stesso sport ha ospitato diversi incontri internazionali, oltre ad essere stato lo stadio di casa dei Berlin Adler, dei Berlin Bears e dei Berlin Thunder.\nStoria.\nGi\u00e0 dal 1825, l'area ove sorge il complesso fu usata come campo d'esercitazione dell'esercito prussiano. Tra il 1892 e il 1904 tale zona inizi\u00f2 ad essere sfruttata ad uso sportivo, diventando il terreno di casa dell'. L'amministrazione cittadina ne entr\u00f2 in possesso nel 1912, scegliendo di valorizzare ulteriormente l'area a scopo sportivo.\nDopo la seconda guerra mondiale, a seguito della spartizione della citt\u00e0 di Berlino tra le forze alleate, il complesso ricadde sotto la giurisdizione sovietica, passando poi sotto il territorio di Berlino Est. Nel 1951 partirono i lavori di riqualificazione dell'area, con l'edificazione di uno stadio da 30 000 posti, che assunse inizialmente il nome di \"Berliner Sportpark\", poi mutato in \"Friedrich-Ludwig-Jahn-Sportpark\" l'anno successivo. Lo stadio assunse l'aspetto e la capienza attuale nel 1988."}
{"id": "1616821", "revid": "14260592", "url": "https://it.wikipedia.org/wiki?curid=1616821", "title": "Shaitan", "text": ""}
{"id": "1616822", "revid": "1573940", "url": "https://it.wikipedia.org/wiki?curid=1616822", "title": "Chiesa di Saint George", "text": "La chiesa di Saint George \u00e8 un edificio religioso della citt\u00e0 di Venezia, situato nel sestiere di Dorsoduro.\nSi tratta dell'unica chiesa di culto anglicano esistente in citt\u00e0.\nLe funzioni della domenica sono assiduamente frequentate dalla piccola ma molto attiva comunit\u00e0 anglicana, per lo pi\u00f9 composta da inglesi residenti a Venezia. Fino al 2000 circa, il consolato inglese infatti si trovava a pochissima distanza, ai piedi del Ponte dell'Accademia.\nStoria.\nLa chiesa, ubicata nel campo San Vio, fu ricavata nel 1926 nel corpo di un antico palazzo patrizio, ristrutturato e riadattato per l'uso, secondo un progetto dell'ingegnere Luigi Marangoni.\nDescrizione.\nL'ingresso, prospiciente al campo, \u00e8 stato ricavato dal primo arcone della struttura del palazzo ed \u00e8 costituito da un semplice portale in bronzo con una copertura semicircolare in pietra d'Istria, sormontata da una statua del santo e da un bassorilievo raffigurante San Giorgio che uccide il drago.\nAffiancano il portale due pannelli laterali in bronzo, anch'essi decorati in bassorilievo. I bassorilievi sono dedicati alla memoria dei soldati britannici caduti in Italia durante la prima guerra mondiale e sono opera di Napoleone Martinuzzi."}
{"id": "1616823", "revid": "729019", "url": "https://it.wikipedia.org/wiki?curid=1616823", "title": "Sokol'niki (metropolitana di Mosca)", "text": "Sokol'niki, ( ), \u00e8 una stazione della Metropolitana di Mosca, appartenente alla Linea Sokol'ni\u010deskaja. \u00c8 situata sotto la strada Rusakovskaya, adiacente alla piazza Sokolnicheskaya ed era parte della prima linea della metropolitana. La stazione prende il suo nome dal vicino parco della cultura e del divertimento \"Sokolniki\".\nIl tratto nord-orientale della linea, incluso Sokol'niki, fu costruito utilizzando il metodo \"scava e copri\". I tunnel da Krasnosel'skaja a Sokol'niki furono in costruzione sin dall'estate del 1933, ma i lavori sulla stazione Sokol'niki iniziarono nel marzo 1934. La struttura della stazione fu completata in soli cinque mesi, e Sokol'niki apr\u00ec insieme al resto della linea il 15 maggio 1935. Il primo test effettuato sulla metropolitana nel 1934 avvenne proprio tra questa stazione e Komsomol'skaja. La stazione fu progettata dagli architetti Ivan Taranov e Nadezhda Bykova e presenta mura e pilastri ricoperti da marmo grigio-blu Ufaley. Uno dei modelli della fermata fu premiato al Grand Prix all'Esposizione Universale del 1937 a Parigi.\nSokol'niki costitu\u00ec il capolinea nord-orientale della linea per 30 anni, fino all'estensione avvenuta nel 1965 a Preobra\u017eenskaja plo\u0161\u010dad'. I binari di servizio vengono ancora usati in caso di interruzioni della linea o per il ricovero notturno dei convogli."}
{"id": "1616824", "revid": "442848", "url": "https://it.wikipedia.org/wiki?curid=1616824", "title": "Rio Negro (fiume Uruguay)", "text": "Il Rio Negro \u00e8 un fiume dell'Uruguay, affluente del fiume Uruguay. Nasce a Bag\u00e9 (in Brasile) e sfocia nel R\u00edo de la Plata.\nIl corso di questo fiume divide il nord del paese dal sud; alla sua foce \u00e8 posizionata una diga per la produzione di energia elettrica."}
{"id": "1616825", "revid": "1544245", "url": "https://it.wikipedia.org/wiki?curid=1616825", "title": "Torri costiere del Lazio", "text": "Le torri costiere del Lazio sono un complesso fortificato unitario edificato tra XVI e XVII secolo dalla Camera Apostolica sulle coste laziali per difendere i territori interni dello Stato Pontificio da incursioni militari provenienti da oltremare.\nElenco.\nElenco delle Torri costiere del Lazio suddivise per comune."}
{"id": "1616828", "revid": "149727", "url": "https://it.wikipedia.org/wiki?curid=1616828", "title": "Piazza Duomo (Milano)", "text": ""}
{"id": "1616830", "revid": "34928", "url": "https://it.wikipedia.org/wiki?curid=1616830", "title": "Thammuz", "text": ""}
{"id": "1616837", "revid": "2096950", "url": "https://it.wikipedia.org/wiki?curid=1616837", "title": "Rita Pelusio", "text": "Biografia.\nAttrice dal repertorio comico, ha partecipato agli spettacoli \"Markette\" (nell'autunno 2006) e \"Colorado Caf\u00e8\" (dal 2007 al 2009 e dal 2012 a oggi) mentre in teatro ha portato un proprio spettacolo intitolato \"Suonata\", in cui \u00e8 stata diretta da Luca Domenicali.\nDi origini Salentine \u00e8 nata a Milano - dopo gli studi in clowneria e mimo presso la scuola di Jean Mening e sull'attore comico alla scuola Atelier Teatro Fisico (metodo Lecoq) di Philip Radice a Torino - si \u00e8 dedicata al cabaret.\nTra i suoi personaggi figurano quelli di un'irriverente teenager macabramente innamorata di uomini adulti, \"Adelina Perez\", domestica latino-americana di Letizia Moratti (della quale racconta gli arcani segreti), una pressante sposina pugliese, Morchia, una nuova fata delle Winx, la Giovanna e Violeta parodia della protagonista della serie televisiva argentina \"Violetta\".\nNel 1998 d\u00e0 vita alla \"Compagnia degli Gnorri\", insieme a Natalino Balasso, Corrado Nuzzo, Bruno Nataloni e Domenico Lannutti, con cui realizzer\u00e0 anche diverse commedie per la regia dello stesso Balasso.\nCinema.\nFilm\nProgrammi televisivi.\n\"Before Pintus\" - Amazon Prime Video (2021)"}
{"id": "1616842", "revid": "105428131", "url": "https://it.wikipedia.org/wiki?curid=1616842", "title": "Sacro Militare Ordine Costantiniano di San Giorgio", "text": ""}
{"id": "1616844", "revid": "124123", "url": "https://it.wikipedia.org/wiki?curid=1616844", "title": "Boston Teran", "text": "\u00c8 nato nel South Bronx, a New York. Vive a Los Angeles.\n\u00c8 diventato famoso con il suo primo romanzo \"Dio \u00e8 un proiettile\", (\"God is a Bullet\", 1999) un thriller noir, crudo e spietato ambientato nella California della fine del XX secolo.\nPremi e riconoscimenti.\nL'autore ha vinto importanti premi tra cui lo \"Stephen Crane Literary First Fiction Award\" nel 1999 e il CWA New Blood Dagger l'anno successivo per il suo primo romanzo \"God is a Bullet\". Ha ottenuto anche delle nomination in altre competizioni letterarie."}
{"id": "1616845", "revid": "767487", "url": "https://it.wikipedia.org/wiki?curid=1616845", "title": "Karl Aage Hansen", "text": "Caratteristiche tecniche.\nEra un centrocampista che veniva utilizzato come regista (ruolo ricoperto anche nella propria Nazionale).\nCarriera.\nAcquistato dall'Atalanta nell'estate 1949, sigl\u00f2 18 reti nel suo primo campionato. Passato alla , nel primo campionato con i bianconeri segn\u00f2 23 gol, mentre nel secondo vinse lo scudetto. Dopo una breve parentesi nella , concluse la propria carriera nel Catania, disputando con la maglia rossazzurra un campionato di Serie A (1954-1955) e due in Serie B. In carriera ha totalizzato 182 presenze e 60 reti in Serie A e 48 presenze e 5 reti in Serie B."}
{"id": "1616849", "revid": "118121320", "url": "https://it.wikipedia.org/wiki?curid=1616849", "title": "Ville di Scandicci", "text": "Nel Comune di Scandicci sono presenti numerose ville. Tale presenza \u00e8 espressione della cultura artistica del contado di Firenze, di cui Scandicci era uno dei territori satellite pi\u00f9 rilevanti."}
{"id": "1616857", "revid": "15756", "url": "https://it.wikipedia.org/wiki?curid=1616857", "title": "Classe Centauro", "text": "La classe Centauro, costituita da 4 unit\u00e0 \u00e8 stato un tipo di fregate della Marina Militare costruite in Italia all'inizio degli anni cinquanta.\nLa costruzione di queste unit\u00e0 avvenne nell'ambito del programma di ammodernamento del 1950 e la costruzione dell'unit\u00e0 capoclasse inizi\u00f2 il 17 maggio 1952 impostata nei Cantieri Ansaldo di Livorno, mentre 2 giorni prima, il 15 maggio, sullo scalo dei Cantieri Navali di Taranto era avvenuta la posa del primo troncone prefabbricato del \"Canopo\".\nIl \"Centauro\" venne varato il 4 aprile 1954 ed il \"Canopo\" il 2 febbraio 1955.\nAlla fine del 1953 vennero ordinate ai cantieri italiani dagli Stati Uniti altre due unit\u00e0 gemelle da costruire nell'ambito del MDAP (Mutual Defense Assistence Program) per conto della NATO. Le due unit\u00e0 classificate DE 1020 e DE 1031 al termine dei lavori vennero assegnate all'Italia e ribattezzate rispettivamente \"Cigno\" e \"Castore\". Le quattro unit\u00e0 vennero consegnate quasi contemporaneamente alla Marina Militare e le prime tre inizialmente classificate come \"avviso scorta\" vennero riclassificate fregate a partire dal 10 aprile 1957, con decreto P.R. 13 maggio 1957, mentre il Castore iscritto nei quadri del naviglio militare il 14 luglio 1957 entr\u00f2 in servizio direttamente come fregata.\nCaratteristiche.\nLo scafo aveva il ponte di coperta continuo, con ampio cavallino, una prora a cutter e poppa stretta, a specchio inclinato, affilata e leggermente tondeggiante. La compartimentazione dello scafo era a paratie stagne che dividevano fra loro i vari locali. lo scafo aveva i bordi arrotondati ed era completamente privo di obl\u00f2, cosa che rendeva pi\u00f9 resistenti le murate evitando anche l'ingresso all'interno di eventuali nebbie radioattive dovute ad esplosioni nucleari. All'estremit\u00e0 della prora era presente un argano elettrico per la manovra delle due ancore.\nLe sovrastrutture erano costituite da un castello centrale spostato verso proravia che proseguiva verso poppa in una lunga e larga tuga che era sormontato da una costruzione a due piani con i due fumaioli disposti in maniera simmetrica rispetto alla prora ed alla poppa. A poppavia del primo fumaiolo c'era un grande albero a tripode che sosteneva le antenne dei radar, mentre nella struttura a poppavia del secondo fumaiolo era presente un altro albero pi\u00f9 piccolo che sarebbe stato successivamente rimosso.\nI principali locali di comando, per il governo della nave sia in navigazione che in combattimento erano ubicati nella sovrastruttura principale. Nella parte anteriore il ponte comando con la plancia, al cui interno, al centro, c'era la timoneria principale, dietro cui al piano superiore c'erano la COC (Centrale Operativa di Combattimento) e la stazione radar. Al piano inferiore, sotto il ponte di comando c'era la AS-SIOC (la centrale Antisom Servizio Informazioni Operazioni Combattimento) e pi\u00f9 a poppavia la stazione R.T. principale. La centrale di tiro principale era ubicata a centro nave sotto coperta, mentre una stazione di tiro secondaria trovava posto nella piccola tuga posta a poppavia del secondo fumaiolo.\nTutti i locali erano dotati di impianto di circolazione dell'aria e di condizionamento.\nPropulsione.\nL'apparato motore era costituito da due gruppi di turbine a vapore Ansaldo alimentati da due caldaie Foster Wheeler, la cui temperatura di esercizio era di 410\u00a0\u00b0C e la pressione di 43atm, ed ogni gruppo aveva una turbina ad alta pressione per l'andatura di crociera e di una turbina di bassa pressione per la marcia indietro. La potenza complessiva sviluppata dall'apparato motore era di 22.000 HP che consentivano una velocit\u00e0 massima di 26 nodi. I due gruppi, indipendenti fra loro, agivano ognuno sull'asse di un'elica mediante ingranaggi di riduzione ed erano ubicati in due compartimenti stagni separati e contigui. Il gruppo pi\u00f9 a proravia agiva sull'elica di dritta e i bruciatori della caldaia di alimentazione che sfogavano nel fumaiolo prodiero. Il gruppo di sinistra, analogo al precedente, sfogava nel fumaiolo poppiero. A centro nave c'era la centrale elettrica principale che alimentava tutti i circuiti di bordo mediante 3 gruppi elettrogeni di diesel-alternatori Mayback, che erogavano 200Kw di potenza complessiva.\nElettronica di bordo.\nLe unit\u00e0 della classe erano dotate di apparecchiature radar ed ecogoniometriche di notevole sensibilit\u00e0 i cui dati venivano elaborati dalla COC, dalla centrale di tiro. All'entrata in servizio le apparecchiature elettroniche di scoperta presentavano delle diversit\u00e0 tra le unit\u00e0: Centauro e Canopo avevano un radar di scoperta aeronavale AN/SPS6C di costruzione americana che aveva 250 Km di copertura, mentre Cigno e Castore avevano un radar Microlambda di fabbricazione nazionale e solo nel 1960 l'apparecchiatura \u00e8 stata uniformata, con le quattro che vennero dotate del radar AN/SPS6C americano.\nOltre al radar di scoperta aerea (AN/SPS6C) le unit\u00e0 montavano un radar di scoperta di superficie (AN/SPQ2A/B) di costruzione nazionale, il cui raggio di azione era di circa 60\u00a0km.\nIl sonar AN/SQS-11A di costruzione americana era ad alta frequenza, a scafo, montato verso prora all'interno di un bulbo carenato. Dopo i lavori di ristrutturazione vi era un ulteriore sonar di scoperta AN/SQS36 americano con una portata di 32.000 yds a media frequenza. In una esercitazione Nato (iles d'or) nel 1971 . Le propagazioni sonore erano ottime essendo novembre e la temperatura dell'acqua molto bassa. Nel 1976 in navigazione sul settore occidentale della Sardegna, un operatore prese un contatto, con l'SQS36, a 13500 yards, si tratt\u00f2 di un sommergibile nucleare americano in immersione, contatto confermato in quanto il sommergibile emerse per farsi riconoscere, fonte: L. CANTONE (Ete/As).\nArmamento.\nL'armamento principale era costituito da quattro cannoni Oto Melara da 76/62mm in due torri binate a canne sovrapposte, derivato dal tipo SMP3 singolo imbarcato sulle Albatros, la cui frequenza di tiro era di 60 colpi al minuto, che per\u00f2 non avendo dato i risultati sperati non sarebbe stato imbarcato su nessun'altra unit\u00e0. Rispetto al modello singolo imbarcato sulle corvette Albatros, le torri delle \"Centauro\" erano a caricamento completamente automatico e continuo, consentendo cos\u00ec una pi\u00f9 elevata cadenza di tiro.\nL'armamento antiaereo era costituito da quattro mitragliere Bofors da 40/70 mm in due impianti binati posti a destra e sinistra della tuga centrale a poppavia del secondo fumaiolo; le \"Centauro\" furono le ultime unit\u00e0 a montare questi cannoni. L'armamento antiaereo era completato da due lanciarazzi tripli da 105mm montati sul cassero centrale, uno per lato a proravia del ponte di comando.\nL'armamento antisommergibile all'entrata in servizio, era composto da un lanciabombe antisommergibile (lanciabas) trinato lungo tipo Menon da 305mm, derivato dal modello simile \"Limbo\" inglese, posto a prora sul cassero a poppavia della torre principale e da quattro lanciabas \"Menon\" corti, disposti due per lato in coperta a centro nave."}
{"id": "1616860", "revid": "180559", "url": "https://it.wikipedia.org/wiki?curid=1616860", "title": "Paperino e le scatole pensanti", "text": "Paperino e le scatole pensanti (\"The Think Box Bollix\") \u00e8 una storia a fumetti della Walt Disney realizzata dal grande cartoonist Carl Barks, pubblicata sull'albo statunitense \"Walt Disney's Comics and Stories \" numero 141, datato giugno 1952. \nIn Italia \u00e8 stata pubblicata per la prima volta sul numero 47 di \"Topolino\" del 25 luglio 1952; in questa prima pubblicazione la storia viene intitolata Paperino e la macchina soffiapensieri: il suo titolo attuale lo ha assunto solo nel 1970, quando venne ripubblicata su \"Topolino\" sul numero 748.\nLa storia.\nL'avventura rientra nella serie di storie di Barks denominate \"ten pages\", poich\u00e9 il loro svolgimento era di 10 pagine.\nLa storia segna la seconda apparizione del personaggio di Archimede Pitagorico dopo la sua comparsa nell'avventura \"Paperino e l'amuleto del cugino Gastone\" del 1952."}
{"id": "1616861", "revid": "36426", "url": "https://it.wikipedia.org/wiki?curid=1616861", "title": "Rotta di Roncisvalle", "text": ""}
{"id": "1616876", "revid": "339392", "url": "https://it.wikipedia.org/wiki?curid=1616876", "title": "Primo Impero Bulgaro", "text": ""}
{"id": "1616878", "revid": "196543", "url": "https://it.wikipedia.org/wiki?curid=1616878", "title": "Francesco Soriano", "text": "Biografia.\nCome molti suoi contemporanei dai natali non illustri, prese il nome del luogo d'origine.\nAdolescente, si trasfer\u00ec a Roma, ove a 15 anni \u00e8 enumerato tra i \"putti cantori\" della cappella musicale di San Giovanni in Laterano. \nNegli anni seguenti fu alla scuola prima di Giovanni Maria Nanini, poi dello stesso Giovanni Pierluigi da Palestrina, del quale \u00e8 considerato fra i migliori discepoli.\nDopo un periodo a Mantova alla corte dei Gonzaga (1583-4) ebbe la direzione di alcune fra le principali cappelle romane del tempo: San Luigi dei Francesi (1581) una delle cappelle di Santa Maria Maggiore (1587), la Cappella musicale Pia Lateranense di San Giovanni in Laterano (1589). \nDopo una breve parentesi nel duomo di Tivoli, nel 1603 era di nuovo a Roma come maestro della Cappella Giulia di San Pietro in Vaticano, ove rimase fino al 1620, quando fu pensionato \"con il godimento dell'intero assegno\", e sostituito dal maestro Vincenzo Ugolini da Perugia.\nPosizione nella musica cinquecentesca.\nLo stile di Francesco Soriano manifesta i caratteri salienti della Scuola Romana: purezza vocale, fluidit\u00e0 contrappuntistica, ardore religioso.\nUno dei suoi meriti \u00e8 quello di aver contribuito alla stesura del \u201cGraduale Mediceo\u201d. La riforma tridentina (1545- 1563) revision\u00f2 molti dei testi liturgici, riducendone la lunghezza: l e parti musicali in sovrabbondanza dovettero essere riviste e sistemate di conseguenza. Il lavoro fu iniziato dal Palestrina e da Annibale Zoilo. Dopo la morte di Palestrina la stesura fu ritenuta arbitraria ed eccessivamente innovativa; il lavoro fu pertanto affidato a Francesco Suriano e Felice Anerio . Il loro lavoro termin\u00f2 nel 1614. Fu approvato ed adottato all'uso liturgico, per tre secoli, fino al 1900, quando Pio X volle restituire ai canti gregoriani la loro primitiva integrit\u00e0 ed affid\u00f2 il compito ai monaci di Solesmes. \nQualche anno dopo la sua morte, Giovanni D'Avella ( in Regole di musica, Roma, Moneta 1657)\nafferma: \u201cpossedeva bene l'arte ai tempi nostri un valent'uomo romano degno di lode, chiamato Suriano. Questi era talmente eccellente che sopra ogni nota faceva dissonanze continue, senza interporre il contraponto; pareva una furia infernale et un angelo poi nel contraponto sonor; et era tanto pronto nelle dissonanze, che in ci\u00f2 fu veramente singolare. Molti si provarono se potevano imitarlo. Ma dopo tre o quattro pause, si ritiravano all'ordinario contraponto\u201d."}
{"id": "1616879", "revid": "1543377", "url": "https://it.wikipedia.org/wiki?curid=1616879", "title": "Grace Slick", "text": "Fu, insieme a Janis Joplin, la figura femminile di punta della scena musicale californiana, e un'icona della musica rock della seconda met\u00e0 degli anni sessanta e settanta. Oltre a seguire la carriera solista, ha fatto parte come \"vocalist\" dei gruppi The Great Society, Jefferson Airplane e Jefferson Starship. Chiusa la carriera musicale, si \u00e8 dedicata alle arti visive.\nBiografia.\nInfanzia e adolescenza.\nGrace Wing (secondo quanto lei stessa dichiara, il cognome originale, di origini norvegesi, \u00e8 Venia, altrove trascritto Vinje) nacque al Chicago Hope Hospital di Evanstone da Ivan Wilford Wing, funzionario di banca, e Virginia Barnett, che aveva lavorato come attrice e cantante, e per i primissimi anni di vita abit\u00f2 a Highland Park, una zona residenziale sul lago Michigan che si trova a una trentina di chilometri a nord del centro di Chicago. Quando la Slick aveva tre anni, suo padre, seguito nei suoi spostamenti dal resto della famiglia, fu trasferito per lavoro a Los Angeles prima e successivamente a San Francisco, dove nel 1949 nacque il fratello Chris. Da piccola, svilupp\u00f2 la passione per alcuni personaggi di storie per bambini, quali Alice nel Paese delle Meraviglie e Biancaneve.\nNei primi anni cinquanta la famiglia lasci\u00f2 San Francisco per sistemarsi a Palo Alto. Nella citt\u00e0 californiana Grace Slick frequent\u00f2 la Senior High School e poi la Castilleja High School, finch\u00e9 nel 1957 decise di trasferirsi al Finch College di New York. Qui si avvicin\u00f2 alla musica, soprattutto per il tramite delle folk singer di colore allora in auge - Miriam Makeba, Stan Wilson e in particolare Odetta, che la Slick riteneva pi\u00f9 vicina di altre alle proprie caratteristiche vocali e che ebbe modo di vedere in un concerto al Greenwich Village. Terminato il college, la Slick si iscrisse all'Universit\u00e0 di Miami, Florida, e l\u00ec frequent\u00f2 un corso di arte.\nRitorn\u00f2 in California a seguito di un articolo apparso sul \"San Francisco Chronicle\" che descriveva quanto si stava muovendo sulla sponda del Pacifico, in particolare nella Bay Area di San Francisco dove stava maturando il germe del fenomeno hippie. In California svolse alcuni lavori temporanei, fra i quali quello di modella per un negozio di moda; inoltre rispose a un annuncio partecipando a un'audizione per il reclutamento di una \"vocalist\", ma senza successo. Nel 1961 si spos\u00f2 con uno studente di cinematografia, Jerry Slick, con il quale and\u00f2 ad abitare a San Diego prima di stabilirsi definitivamente a San Francisco. Nella metropoli californiana cominci\u00f2 a comporre musica, scrivendo la sua prima canzone per la colonna sonora di una pellicola amatoriale prodotta dal marito e aiutando il cognato Darby Slick nella composizione di \"Somebody to Love\"; nello stesso periodo, secondo quanto la cantante afferma, con un furgoncino assieme a un gruppo di amici prese a compiere incursioni oltre confine in territorio messicano, adottando comportamenti da \"hippy\" quando il termine non era ancora diffuso.\nLa carriera musicale.\nThe Great Society.\nNell'agosto 1965, assieme a Jerry Slick si trov\u00f2 una sera ad assistere a un concerto dei Jefferson Airplane al Matrix, e fu allora che, invogliati dal divertimento e dal possibile guadagno, i due decisero di formare un gruppo musicale in cui la Slick sarebbe stata la cantante e il marito il batterista; e reclutarono Darby Slick come chitarrista, David Minor alla voce e chitarra e Bard Dupont al basso, sostituito poi da Peter Van Gelder. La formazione, che esord\u00ec a San Francisco il 15 ottobre dello stesso anno sul palcoscenico della Coffee Gallery, decise di battezzarsi The Great Society, richiamandosi sarcasticamente all'espressione che designava il programma politico dell'allora presidente in carica Lyndon B. Johnson, e assieme alla carriera musicale inizi\u00f2 per Grace e per la gente di cui si circondava l'esperienza con la droga.\nThe Great Society si esib\u00ec come formazione di spalla di gruppi pi\u00f9 famosi al Fillmore Auditorium in uno storico concerto tenuto nel dicembre 1965, mentre conquistavano popolarit\u00e0 fra i giovani i Trip Festival ideati e patrocinati da Ken Kesey. Un giorno di quella stagione Grace Slick, sotto i fumi della droga, ascolt\u00f2 \"Sketches of Spain\" di Miles Davis e sovrappose alla musica certi passaggi presenti in \"Le avventure di Alice nel Paese delle Meraviglie\" riferiti alle conseguenze dell'uso di sostanze allucinogene. Il risultato fu un brano musicale che la sua compositrice intitol\u00f2 \"White Rabbit\", e che si ispirava anche al \"Bol\u00e9ro\" di Ravel.\nJefferson Airplane.\nBen presto il gruppo decise di sciogliersi, incrinato da due defezioni e con Darby Slick e Peter Van Gelder intenzionati ad andare in India a studiare il sitar sotto la guida dello strumentista indiano Ali Akbar Khan. Nello stesso periodo Signe Toly Anderson, cantante dei Jefferson Airplane, dopo aver partorito ed essersi sposata, aveva deciso di spostarsi in Oregon per dedicarsi alla neonata e alla famiglia. In previsione dell'abbandono della cantante solista nel settembre 1966 Grace Slick fu avvicinata all'Avalon Ballroom da Jack Casady, bassista degli Airplane, che le propose di subentrare alla Anderson; dopo un mese la Slick esord\u00ec come \"vocalist\" del nuovo gruppo, nei concerti \"live\" e in sala di registrazione, portando in dote due brani che avrebbero assicurato alla formazione un duraturo successo, \"White Rabbit\" e \"Somebody to Love\", e che avrebbero acceso le polveri della rivoluzione psichedelica.\nNel 1967, mentre si accresceva la frattura generazionale con i suoi genitori, Grace Slick cominci\u00f2 a frequentare i musicisti legati alla scena di Laurel Canyon. L\u00ec ebbe modo di familiarizzare fra gli altri con David Crosby, Stephen Stills, Graham Nash, Joni Mitchell e Frank Zappa. Quell'anno assieme al suo gruppo partecip\u00f2 al Monterey Pop Festival, dove venne a contatto con molti musicisti americani, con gli inglesi Who e con Ravi Shankar. Due anni dopo fu la volta del raduno di Woodstock, dove la sua esibizione coi Jefferson Airplane avvenne alle 6 di mattina e la Slick apr\u00ec il concerto con le parole \u00abIt's a new dawn\u00bb, sottintendendo con il termine \"alba\" la portata innovativa e il punto di svolta costituito dall'evento. E infine sopraggiunse Altamont: dell'avvenimento la Slick conserva dei ricordi foschi, e nella fattispecie il litigio di Marty Balin con un Hell\u2019s Angel e la rissa davanti al palco, avvenuta durante l'esecuzione di \"Sympathy for the Devil\" da parte degli Stones, che la cantante scorse dall'alto mentre si allontanava in elicottero assieme agli altri Jefferson Airplane. Come ebbe a scrivere a proposito Ralph Gleason sul \"San Francisco Chronicle\", \u00abIn un giorno si erano concentrati in un luogo solo tutti i problemi della nostra societ\u00e0: ressa, violenza e disumanizzazione. Il nome del gioco era danaro, potere ed ego.\u00bb\nDopo la registrazione del terzo album, \"After Bathing at Baxter's\", alla fine dell'estate 1968 and\u00f2 in tourn\u00e9e in Europa assieme ai Jefferson Airplane. Oltre all'esibizione al Festival di Wight, la formazione suon\u00f2 a Copenaghen, Londra, Amburgo, Amsterdam e Francoforte. Negli spettacoli i Jefferson Airplane si alternavano ai The Doors di Jim Morrison. Fu nel concerto del 15 settembre ad Amsterdam che Morrison, imbottito di droga, durante l'esibizione degli Airplane entr\u00f2 inaspettatamente in scena danzando freneticamente, ma collass\u00f2 e dovette essere portato in ospedale.\nAl ritorno dal tour europeo Grace Slick and\u00f2 a vivere con altri membri dei Jefferson Airplane in una grande casa in stile vittoriano ai margini del quartiere di Haight-Ashbury che avevano acquistato facendola diventare il loro quartier generale. La Slick, assieme ad altri componenti del gruppo, partecip\u00f2 alla realizzazione di un documentario del regista francese Jean-Luc Godard: la pellicola, \"One American Movie\", li immortal\u00f2 mentre si esibivano sul tetto di un albergo di New York. In quel periodo and\u00f2 incontro anche a problemi di salute: le si svilupparono dei noduli alla gola che dovettero essere asportati in pi\u00f9 operazioni chirurgiche.\nDavid Crosby la chiam\u00f2 a far parte di un ampio gruppo di musicisti provenienti da gruppi californiani (e anche solisti, come Joni Mitchell) per partecipare all'incisione del suo primo lavoro da solista, \"If I Could Only Remember My Name\", e fra il 1971 e il 1973 assieme a Kantner - con cui era andata a vivere - Grace Slick registr\u00f2 due album, \"Sunfighter\" e \"Baron von Tollbooth &amp; the Chrome Nun\" (prendendo a prestito il soprannome di David Crosby e accostandolo al proprio). In seguito incise i successivi due album degli Airplane, \"Bark\" e \"Long John Silver\", in un clima di progressivo affievolimento dell'entusiasmo che aveva contraddistinto i momenti iniziali della carriera del gruppo ora sulla via della dissoluzione. Nel maggio del 1971, per vincere la pressione dovuta ai primi segnali del disfacimento del gruppo e alla prossima maternit\u00e0, si rifugi\u00f2 nell'alcool, e a causa dell'ubriachezza ebbe un incidente di auto che rischi\u00f2 di avere serie conseguenze per la sua incolumit\u00e0.\nJefferson Starship e oltre.\nCome racconta la cantante, nel salotto della sua casa di San Francisco vide il nascere di una nuova formazione, che prese il nome di Jefferson Starship. Per questo nuovo progetto Kantner reclut\u00f2 il batterista John Barbata, il tastierista Pete Sears, il bassista David Freiberg, e saltuariamente ne fece parte il violinista Papa John Creach. Al drappello si aggiunse Balin, rientrato per l'occasione, e successivamente Craig Chaquico alla chitarra solista. Col nuovo gruppo la Slick part\u00ec in tourn\u00e9e, durante la quale strinse un forte legame affettivo con Skip Johnson, il nuovo direttore delle luci. Nel 1978 effettu\u00f2 un altro tour europeo con i Jefferson Starship, ma durante la tourn\u00e9e Grace Slick arriv\u00f2 al punto di saturazione per un complesso di elementi che l'aveva ormai sfiancata artisticamente ed emotivamente; l'abuso di sostanze stupefacenti e il malessere la indussero a piantare in asso il gruppo.\nMusicista nata, adesso senza pi\u00f9 una formazione con cui comporre ed esibirsi, Grace Slick cominci\u00f2 allora a lavorare al progetto di un album solista, (aveva gi\u00e0 realizzato un album come solista nel 1974, \"Manhole\") che si concretizz\u00f2 in \"Dreams\", inciso nel 1979, disco che l'artista ritiene il migliore della propria produzione da solista e in cui per la prima volta fa breccia una vena intimistica. Ma agli inizi degli anni ottanta, allettata da Paul Kantner, si riun\u00ec ai Jefferson Starship, e il successivo abbandono di Kantner la fece diventare l'unico elemento rimasto degli originali Jefferson Airplane.\nNel 1989 si ebbe una temporanea riunione dei membri che formavano i Jefferson Airplane dell'epoca d'oro; l'unico assente era Dryden che venne sostituito da Kenny Aronoff, e il tour che accompagn\u00f2 e chiuse la ricostituzione del gruppo (e la carriera musicale della cantante) fu per Grace motivo di soddisfazione e di piacere nel ritrovarsi sul palco insieme ai vecchi amici dopo tanti anni.\nNonostante le precedenti dichiarazioni di non volere tornare a esibirsi dopo il ritiro dalle scene, l'ultima apparizione della Slick fu a un festival rock a Long Beach, California, a cui la cantante partecip\u00f2 a seguito degli attentati dell'11 settembre 2001 sventolando la bandiera americana e precisando che essa andava intesa come simbolo di libert\u00e0.\nVita privata.\nDal 1967 il rapporto col marito Jerry Slick and\u00f2 spegnendosi e i due divorziarono nel 1971, dopo una relazione che Grace Slick defin\u00ec \"senza passione\" perch\u00e9 frutto di un'imposizione culturale. Questa libert\u00e0 le dette modo di vivere brevi avventure, tra cui una con Jack Casady e un'altra con Spencer Dryden, con il quale si leg\u00f2 per due anni e a cui dedic\u00f2 la canzone \"Lather\". Quando la relazione con Dryden si concluse, la Slick si un\u00ec affettivamente a Paul Kantner, da cui ebbe una figlia, China, nata nel gennaio del 1971.\nNell'aprile 1970 ebbe modo di dare prova del proprio spirito ribelle e provocatorio. Lontana compagna al Finch College di Tricia Nixon (figlia del presidente statunitense, allora in carica), Grace Slick ricevette l'invito a partecipare a un t\u00e8 alla Casa Bianca. La cantante era conosciuta per il suo atteggiamento anti-establishment, e in quel periodo il brano \"Mexico\" era una critica alle politiche proibizioniste dell'amministrazione in materia di droga; ma riusc\u00ec a superare il filtro preventivo poich\u00e9 l'invito le era stato fatto a nome Wing. Ignorando la prudenza che l'evento avrebbe dovuto richiedere, si fece accompagnare da Abbie Hoffman, un notissimo attivista della sinistra radicale americana, e pianific\u00f2 di penetrare all'interno dell'appartamento presidenziale con l'intento di versare acido lisergico nella teiera; all'ingresso fu per\u00f2 riconosciuta da un addetto alla sicurezza, fermata e poi allontanata.\nNel 1974 intraprese una relazione con Skip Johnson, direttore delle luci del gruppo, durante la prima tourn\u00e9e degli Starship. La relazione con Kantner si era logorata, e cos\u00ec la Slick decise per la separazione, il che favor\u00ec lo sviluppo del nuovo legame con Johnson, che la cantante spos\u00f2 alle Hawaii nel novembre del 1976. Dopo il suo abbandono dei Jefferson Starship nel 1978, Grace Slick attravers\u00f2 una fase difficile segnata dall'alcolismo. Ricorda la cantante che la minaccia da parte delle autorit\u00e0 del ritiro della patente la costrinse a seguire corsi di disintossicazione.\nNegli anni ottanta la Slick si impegn\u00f2 come attivista contro la vivisezione e i test chimici sugli animali. In seguito alla sua attivit\u00e0 animalista divenne vegetariana.\nDal 1990, ritiratasi dalle scene, si \u00e8 dedicata alla pittura, scegliendo fra i suoi soggetti vecchi colleghi dell'ambiente musicale fra i quali Janis Joplin, Jimi Hendrix e Jerry Garcia. Ha esordito come pittrice in una mostra nel 2000 a Fort Lauderdale, in Florida. Da quel momento ha partecipato a un centinaio di rassegne tenute nelle pi\u00f9 prestigiose gallerie d'arte europee e americane, con opere che trasmettono la stessa energia della Slick cantante degli anni sessanta e settanta.\nNel 2006, a seguito delle complicazioni dopo un intervento all'intestino, ha subito due operazioni e una tracheotomia. Attraverso la riabilitazione ha recuperato subito il suo spirito attivo e grintoso."}
{"id": "1616884", "revid": "1488961", "url": "https://it.wikipedia.org/wiki?curid=1616884", "title": "Renzo Foa", "text": "Biografia.\nNato in una famiglia piemontese di religione ebraica, figlio del politico e sindacalista Vittorio Foa, anch'egli giornalista, ha iniziato la carriera professionale nelle testate politiche di centrosinistra, giungendo a divenire direttore de \"l'Unit\u00e0\" dal 1990 al 1992 (dopo Massimo D'Alema) e di \"Paese Sera\" dal 1993 al 1994.\nIn seguito ha mutato il suo orizzonte ideale, orientandosi verso il liberalismo e convertendosi al cattolicesimo. Negli anni novanta ha iniziato a collaborare come editorialista al quotidiano \"Il Giornale\".\nDal 2008 alla morte \u00e8 stato direttore del quotidiano \"Cronache di Liberal\" legato alla Fondazione Liberal.\n\u00c8 stato membro del Comitato per l'attuazione della legge Biagi, segretario dell'International Institute of Communication, componente della Fondazione Italia USA e del centro studi Eurispes."}
{"id": "1616885", "revid": "167080", "url": "https://it.wikipedia.org/wiki?curid=1616885", "title": "\u00cele d'Ouessant", "text": ""}
{"id": "1616886", "revid": "167080", "url": "https://it.wikipedia.org/wiki?curid=1616886", "title": "Penmarc'h", "text": ""}
{"id": "1616890", "revid": "34928", "url": "https://it.wikipedia.org/wiki?curid=1616890", "title": "Ebraico tiberiano", "text": ""}
{"id": "1616891", "revid": "18323", "url": "https://it.wikipedia.org/wiki?curid=1616891", "title": "2012 (film)", "text": "2012 \u00e8 un film catastrofico del 2009, diretto da Roland Emmerich, con John Cusack e Amanda Peet come interpreti principali.\nIl film \u00e8 uscito nelle sale cinematografiche il 13 novembre 2009 in contemporanea mondiale; \u00e8 stato distribuito dalla Sony Pictures.\nTrama.\n2009. Il professor Adrian Helmsley, consulente scientifico della Casa Bianca, viene a conoscenza, tramite il collega indiano Satnam Tsurutani, di alcune tempeste solari con una forte emissione di neutrini, che ottengono come effetto sul pianeta Terra un surriscaldamento del nucleo con conseguente liquefazione del mantello esterno; come conseguenza di ci\u00f2, la crosta terrestre comincer\u00e0 a dislocarsi, generando terremoti, eruzioni e tsunami. Helmsley avverte dunque Carl Anheuser, il capo dello staff del Presidente.\nGli eventi si spostano al 2010: durante il G8 nella Columbia Britannica \u00e8 ormai certo che la catastrofe planetaria arriver\u00e0 entro due anni, e si comincia a pianificare come l'umanit\u00e0 dovr\u00e0 affrontare la situazione.\nNel 2011 il segreto \u00e8 ancora strettamente celato e chi si rende conto che qualcosa non \u00e8 comunicato dai governi e prova a far valere le sue ragioni viene eliminato fisicamente. \u00c8 il caso per esempio del direttore del Louvre, che accetta di sostituire i pezzi pregiati del museo (tra cui la Gioconda) con dei falsi su invito di Laura Wilson, la figlia del Presidente degli Stati Uniti. In realt\u00e0, entrambi sono convinti in buona fede che le opere verranno trasferite al sicuro in Svizzera; solo successivamente alla morte del direttore, Laura scoprir\u00e0 dalla bocca del padre Thomas la verit\u00e0. Intanto, in gran segreto, le potenze mondiali stanno organizzando un piano che prevede il salvataggio di una ristrettissima parte dell'umanit\u00e0, circa 400.000 persone selezionate (politici, miliardari, scienziati, finanzieri, medici, militari e quanto altro si pensa possa essere fondamentale per l'inizio di un nuovo cammino dell'umanit\u00e0) mediante la costruzione, in Cina, di colossali scialuppe di salvataggio, delle vere e proprie tecnologiche arche di No\u00e8. Il finanziamento di queste attivit\u00e0 costruttrici \u00e8 ottenuto mediante la vendita di biglietti per il salvataggio al prezzo di un miliardo di euro a persona, e le attivit\u00e0 di costruzione sono mascherate come lavori relativi a una gigantesca diga.\nLa storia si sposta nel 2012. La West Coast degli Stati Uniti \u00e8 continuamente soggetta a piccoli terremoti che stanno lacerando il terreno gi\u00e0 instabile. Charlie Frost \u00e8 un visionario complottista, ma non tanto cacciatore di verit\u00e0 negate, dal caso Roswell alla morte di Marilyn Monroe. Charlie trasmette per radio delle notizie e pareri su quello che sta succedendo, assicurando che la fine del mondo \u00e8 prossima, come previsto dal calendario Maya. In questo si sbaglia solo nel sostenere che la via di fuga progettata sia costituita da gigantesche navi spaziali. La sua storia si intreccia con quella di Jackson Curtis, scrittore di fantascienza e occasionalmente autista di limousine; giunge a Los Angeles dalla ex moglie Kate ora convivente con Gordon, un chirurgo plastico invidioso di Jackson e accompagna i figli Noah e Lily a un campeggio.\nLe scene si spostano al parco di Yellowstone, dove Jackson e i suoi figli, introdottosi in una zona recentemente recintata, notano molti animali morti presso un laghetto dalle acque caldissime, quindi vengono trattenuti insieme agli altri campeggiatori da un corpo dell'esercito. L'incontro con Charlie Frost non lascia Jackson del tutto convinto della bont\u00e0 delle sue affermazioni. Riportati successivamente i figli a casa della ex moglie, va a prendere per lavoro con la limousine i figli del miliardario russo Yuri Karpov, Alec e Oleg, per accompagnarli all'aeroporto.\nFrequentando questi fastidiosi personaggi, Jackson si rende velocemente conto che stanno partendo in aereo per salvarsi da una catastrofe. In quel momento una piccola scossa scuote l'aeroporto, e Jackson capisce che Charlie Frost aveva sempre avuto ragione; quindi corre a prendere la sua famiglia ma, proprio mentre il governatore della California dalla TV assicura che il peggio \u00e8 passato, inizia il dislocamento della crosta e, come conseguenza di ci\u00f2, un colossale terremoto di intensit\u00e0 pari a ben 10,9 gradi sulla Scala Richter colpisce il sud della California. Jackson riesce a raggiungere la casa della sua famiglia in tempo e insieme eseguono una fuga disperata con la limousine, attraverso grattacieli che crollano, terreni che si aprono, treni e automobili che precipitano dentro ai crateri provocati dal cataclisma. Arrivano finalmente al parco di Yellowstone su un aereo noleggiato precedentemente da Jackson e pilotato da Gordon. Qui, insieme a Lily, Jackson recupera da Charlie Frost, posto in cima alla montagna ad aspettare un'enorme esplosione della caldera di Yellowstone, una mappa della base delle arche in Cina, ma prima devono fuggire dall'eruzione del gigantesco vulcano appena sorto.\nL'esplosione, come previsto, spazza via tutto, compreso Charlie Frost. Scappando dalla gigantesca esplosione, Jackson e Lily arriveranno in tempo all'aereo. Lily sale, ma Jackson rimane indietro: Gordon inizia a partire, mentre Kate salver\u00e0 lo sventurato Jackson. Contemporaneamente, una serie di catastrofici terremoti colpisce l'America meridionale, distruggendo Rio de Janeiro, mentre a Londra le olimpiadi del 2012 sono state interrotte e viene devastata da rivoltosi in cerca di risposte. Intanto, lo staff del governo statunitense, sapendo dell'eruzione del supervulcano, sale sull'Air Force One per raggiungere le arche, tranne il presidente, che decide di restare col popolo a Washington D.C. e, con un messaggio video trasmesso in mondovisione, annuncia che i disastri naturali che stanno accadendo negli Stati Uniti sono solo la minima parte di quella che sar\u00e0 la fine del mondo.\nIntanto i protagonisti raggiungono Las Vegas, devastata da una serie di terremoti, dove incontrano il miliardario Karpov, i suoi 2 figli e l'amante Tamara. Insieme, con l'aggiunta della guardia del corpo, Sasha, partono con un aereo cargo Antonov An-225 pieno di auto di lusso, tutte appartenenti a Karpov, pochi secondi prima che la nube di cenere generata dall'eruzione della caldera di Yellowstone investa la citt\u00e0.\nMentre terremoti, eruzioni e altre catastrofi uccidono milioni di persone in tutto il mondo, Washington viene colpita da un potente sisma di magnitudo 9,4, che provoca il crollo del Washington Monument. L'aereo su cui viaggiano i protagonisti, intento, sta esaurendo il carburante: il gruppo decide di provare a fare rifornimento alle Hawaii, per poi scoprire che sono diventate un immenso inferno di lava.\nA questo punto, proprio nel momento in cui un terremoto distrugge Roma (compresa la Basilica di San Pietro), uccidendo il primo ministro italiano (anche lui ha deciso di condividere la sorte dei propri concittadini) e il Papa, il dislocamento della crosta terrestre raggiunge il suo picco di velocit\u00e0; come conseguenza di ci\u00f2, oltre a esserci un ulteriore aumento del gi\u00e0 enorme numero di terremoti ed eruzioni, si formano dei giganteschi tsunami che finiscono per sommergere buona parte dei continenti, uccidendo quasi ogni persona sulla Terra (tra cui il padre di Adrian, che muore quando la nave su cui \u00e8 a bordo viene travolta dallo tsunami nell'Oceano Pacifico al largo dalle coste giapponesi, lo scienziato indiano Satnam Tsurutani che viene travolto dallo tsunami insieme alla sua famiglia in India uccidendolo, e il presidente degli Stati Uniti, che muore quando una portaerei, trascinata a terra da un mega-tsunami alto un chilometro, si schianta sulla Casa Bianca).\nI protagonisti pensavano di fare un ammaraggio nell'Oceano Pacifico, ma scoprono che il dislocamento della crosta terrestre ha spostato il continente asiatico e che quindi in realt\u00e0 si trovano molto vicino alla loro destinazione iniziale. Cercando di fare un atterraggio di emergenza, Sasha precipita insieme all'aereo in un burrone perdendo la vita, mentre gli altri riescono a scendere a bordo di un'auto e vengono avvistati dagli elicotteri militari cinesi. Sfortunatamente per i protagonisti, Karpov abbandona il gruppo con i suoi 2 figli, lasciando Tamara e gli altri al loro destino poich\u00e9 i cinesi salvano solo chi ha i pagato i pass per le navi.\nJackson, Gordon, Kate, Tamara, Lily e Noah, con l'aiuto di un ragazzo tibetano, riescono a salire su una delle arche proprio mentre sta iniziando la procedura di partenza. All'interno dell'arca, Gordon muore in modo straziante, triturandosi tra gli ingranaggi, e Jackson, nel tentativo di salvare un operatore, danneggia i marchingegni del portellone: contemporaneamente, per poter salire su altre arche, la massa di gente all'esterno, tra cui anche Karpov e i suoi figli, si spinge oltre le paratie di contenimento e molti muoiono precipitando, tra cui lo stesso miliardario russo che si sacrifica per salvare i suoi due figli.\nAdrian, gi\u00e0 a bordo di una delle arche insieme a Carl Anheuser, alla vista delle persone che muoiono, parla alle altre arche per far salire pi\u00f9 persone possibili a bordo, convincendo tutti i capi di Stato tranne Carl. Il gruppo di \"clandestini\" passa in quello presso i meccanismi del portellone posteriore, ma poich\u00e9 il trapano pneumatico usato dai protagonisti per farsi strada cade tra gli ingranaggi, il portellone non riesce a chiudersi, impedendo cos\u00ec l'accensione dei motori. Vicino alla diga, un monaco che si trova in un monastero posto in cima a una montagna, inizia a suonare una campana all'arrivo di un gigantesco tsunami che sta per spazzare via tutto.\nAll'arrivo dell'onda anomala, l'Air Force One, trascinato dall'acqua, colpisce gli ancoraggi e la nave si stacca dalla diga, finendo in rotta di collisione contro l'Everest. Diverse stanze dell'arca rimangono sommerse: Tamara, nel tentativo di salvare la piccola figlia di Jackson e il suo cagnolino, rimane intrappolata morendo affogata. Fortunatamente, Jackson riesce a sbloccare il meccanismo del portellone, in modo da farlo chiudere. La nave frena in tempo e riesce a partire, iniziando il tragitto in un nuovo oceano, in un nuovo mondo.\nGiorno 27, mese 1, anno 1: Le acque si stanno ritirando mentre le arche si dirigono verso il Capo di Buona Speranza, in Sudafrica, dove stanno riemergendo i Monti dei Draghi, ora divenuta la catena montuosa pi\u00f9 alta della Terra. L'Himalaya non \u00e8 pi\u00f9 il \"tetto del mondo\"; il continente africano, infatti, durante il dislocamento della crosta terrestre, ha subito un notevole innalzamento di alcune migliaia di metri e non \u00e8 stato sommerso.\nL'umanit\u00e0 \u00e8 cos\u00ec pronta a ricominciare tutto da capo.\nProduzione.\nIl progetto \u00e8 nato da uno spec script redatto da Roland Emmerich e Harald Kloser, i quali ne hanno poi venduto i diritti alla Sony Pictures.\nIl film \u00e8 stato annunciato il 20 febbraio 2008 da Emmerich, lo stesso ha poi dichiarato che il film \u00e8 stato prodotto con una spesa di , cifra pi\u00f9 tardi confermata. Lo stesso mese, la Columbia Pictures si \u00e8 offerta di distribuire il film in tutto il globo.\nPrima di dare il via definitivo al progetto, Emmerich ha avuto un incontro con dei rappresentanti degli studi finanziatori per indicare il suo piano di produzione circa lo scripting e il piano di bilancio, un processo d'approvazione che il regista aveva avuto in passato per i film \"The Day After Tomorrow - L'alba del giorno dopo\" e \"Independence Day\".\nLa pre-produzione \u00e8 partita a inizio marzo 2008, in contemporanea all'annuncio della data di debutto statunitense.\nA causa del possibile sciopero degli attori di Hollywood, la Sony annunci\u00f2 di aver studiato un piano regolatore per una gestione celere del progetto in modo da terminare la lavorazione prima dei tempi previsti.\nNell'agosto 2008 venne confermato che gli effetti speciali sarebbero stati curati dalla Sony Pictures Imageworks.\nNei crediti dei titoli di coda il film si dice ispirato al libro \"Impronte degli dei\" (\"Fingerprints of the Gods\") di Graham Hancock.\nRegia.\nIn un'intervista Emmerich ha dichiarato che nel film, oltre a raffigurare la distruzione dei principali simboli cristiani (come il Cristo di Rio o l'intero Vaticano), avrebbe voluto mostrare anche la distruzione della Ka\u02bfba alla Mecca, ma che ha deciso di soprassedere rendendosi conto che avrebbe ricevuto certamente una fatw\u0101, affermando: \u00abnon avr\u00f2 delle fatwa sulla mia testa a causa di questo film\u00bb.\nNella scena che mostra il crollo della Basilica di San Pietro si vede il premier italiano morire mentre \u00e8 in preghiera in piazza San Pietro insieme alla popolazione e al Papa, avendo scelto di non abbandonare la Patria. Interpellato al proposito, Emmerich ha dichiarato che \u00abil suo premier italiano non pu\u00f2 essere identificato con Silvio Berlusconi: lui sarebbe stato il primo a scappare\u00bb.\nRiprese.\nLa lavorazione era inizialmente programmata per iniziare ai primi di febbraio 2009, data poi anticipata al 23 luglio 2008 con l'intenzione di svolgere le riprese ai Los Angeles Studios.\nIn ultimo, per ottenere agevolazioni fiscali e risparmio nel bilancio, \u00e8 stata presa la decisione di filmare l'intera pellicola ai Vancouver Film Studios a partire dal 1\u00ba agosto.\nBench\u00e9 il luogo di costruzione delle arche si trovi nel Tibet, tale termine compare solo una volta nel film, in sovrimpressione all'inizio della prima scena ivi ambientata: per tutto il resto della narrazione, nella versione in lingua italiana si parla solamente in termini di Cina o Repubblica Popolare Cinese. Inoltre il toponimo immaginario \"Chao-Ming\" (la valle dove vengono costruite le arche, cos\u00ec come l'aeroporto realizzato nei pressi del cantiere) \u00e8 cinese e non tibetano.\nNel film \u00e8 presente una versione digitale dell'aereo Antonov An-225 Mriya, l'aereo cargo pi\u00f9 grande al mondo. Nel film \u00e8 guidato da due piloti ma nella realt\u00e0 necessita un equipaggio di almeno sei persone per essere controllato.\nColonna sonora.\nLa colonna sonora originale del film \u00e8 composta da Harald Kloser e Thomas Wanker. L'album \u00e8 composto da 24 tracce, di cui 21 strumentali e 3 canzoni; \"It Ain't the End of the World\" scritta da Kloser e Vander e interpretata da George Segal e Blu Mankuma, \"Fades Like A Photograph\" dei Filter e \"Time for Miracles\" eseguita da Adam Lambert, quest'ultima usata come tema principale della colonna sonora.\nAccoglienza.\nIncassi.\nNel primo fine settimana di apertura il film ha guadagnato solo negli Stati Uniti dollari, mentre nelle quattro settimane successive altri dollari, portando quindi il totale di guadagni a dollari, poco pi\u00f9 di tre quarti del budget speso; in Italia nella prime cinque settimane di programmazione ha incassato dollari e in tutto il mondo dollari rendendolo quindi, con dollari, il quarto film per incassi dell'anno (dopo \"Harry Potter e il Principe Mezzosangue\", \"L'era glaciale 3 - L'alba dei dinosauri\" e \"Transformers - La vendetta del caduto\").\nCritica.\nNonostante gli incassi abbiano permesso di rientrare nelle spese, le recensioni non sono state altrettanto positive. Rotten Tomatoes gli d\u00e0 un 39% (basato sulle percentuali di critiche positive/negative) e un voto complessivo di 5/10, con la motivazione \u00abRoland Emmerich ha fornito una pletora di effetti speciali d'impatto, ma senza un'adeguata sceneggiatura a supportarne la sua epicit\u00e0 e la sua eccessiva lunghezza [il film dura 2 ore e 38 minuti]\u00bb. Stessa votazione, con le stesse motivazioni, anche per il sito Metacritic.\nDistribuzione.\nEdizione italiana.\nDoppiaggio.\nNel trailer italiano le voci sono diverse rispetto a quelle del film:\nPromozione.\nIl primo trailer \u00e8 stato pubblicato in rete su \"Moviefone\" il 13 novembre 2008, ha una durata di 1 minuto e un quarto, mostra un monaco tibetano che suona una campana cercando di dare una specie di avviso, ma il suo campanile posto sulla punta di un monte viene travolto da un'onda gigantesca che spazza via anche i monti circostanti. Rilevante \u00e8 il particolare uso di una melodia ripetitiva e ossessiva, in crescendo, che descrive l'onda che attraversa i monti; questa traccia, scritta da Wendy Carlos, era stata precedentemente utilizzata da Stanley Kubrick nel trailer ufficiale di Shining, dove si assisteva a un fenomeno analogo. In quel caso, per\u00f2, l'onda \u00e8 fatta di sangue ed esce dalle porte dell'ascensore che si aprono, costituendo insieme con la musica uno spettacolo inquietante.\nA met\u00e0 novembre del 2008 \u00e8 stato aperto il sito Institute for Human Continuity, in cui viene data la possibilit\u00e0 di registrarsi cos\u00ec da essere scelti in futuro come ricreatori del genere umano destinato a finire nel 2012.\nIl 19 giugno 2009 sono stati diffusi su internet i primi 2 trailer, quello americano e quello internazionale. In entrambi compaiono alcune scene in cui la basilica di San Pietro viene distrutta da un evento catastrofico simile a un terremoto.\nEdizioni home video.\nLe edizioni in DVD e Blu-ray uscirono negli Stati Uniti il 2 marzo 2010 mentre in Italia dal 24 marzo 2010.\nNei contenuti speciali del DVD \u00e8 presente un finale alternativo in cui le tre arche navigano verso la Genesis, la nave da crociera su cui viaggiava il padre di Adrian Helmsley, che si \u00e8 arenata su un grande scoglio: suo padre e gran parte dei passeggeri e dell'equipaggio sono vivi e comunicano con le arche via radio. In questa scena si possono notare le dimensioni delle tre arche rispetto alla nave da crociera, che in confronto sembra insignificante.\nSequel.\nRoland Emmerich e il produttore di \"Grey's Anatomy\" Mark Gordon avevano annunciato lo sviluppo di \"2013\", una miniserie per la TV sequel del film. La serie doveva essere un sequel diretto del kolossal catastrofico, ambientato nel mondo post-apocalittico, che mostrava come \u00able persone sopravvissute al disastro affrontano la vita dopo la fine del mondo\u00bb. Tuttavia Emmerich in seguito ha dichiarato che la serie non sarebbe stata creata a causa del budget insufficiente."}
{"id": "1616892", "revid": "124123", "url": "https://it.wikipedia.org/wiki?curid=1616892", "title": "Crist\u00f3bal de Molina el almagrista", "text": "Il soprannome di \"\"el almagrista\" o quello di \"el cileno\" \u00e8 stato affibbiato a Crist\u00f3bal de Molina dagli storici moderni per distinguerlo da un suo omonimo contemporaneo, chiamato invece \"el cuzqueno\", anche lui religioso e anche lui scrittore di cose degli Inca e, per di pi\u00f9, vissuto nella stessa epoca.\nBiografia.\nMolina, il cui padre era un tal Mateo Hern\u00e1ndez e la madre una certa Catalina S\u00e1nchez, acquisiti gli ordini religiosi si rec\u00f2, dapprima, nelle Fiandre e successivamente in Italia. Nel 1532 pass\u00f2 nelle Americhe e si stabil\u00ec per un certo tempo a Santo Domingo e a Panama per poi recarsi, nel 1535, nel Per\u00f9 da poco conquistato.\nSuper\u00f2 alcune traversie che lo costrinsero a tornare a Panam\u00e1 e l'anno successivo torn\u00f2 nella terra degli Inca per unirsi stabilmente a Diego de Almagro con cui avrebbe condiviso le esperienze della spedizione cilena.\nL'avventura nelle terre meridionali del continente sudamericano avrebbe impressionato negativamente Molina per le crudelt\u00e0 verso gli indigeni che, incapace di contrastare, avrebbe comunque ampiamente denunciato.\nNel 1537 era curato della parrocchia del Sagrario di Lima e nel 1552 scrisse la cronaca che lo avrebbe reso famoso e nella quale avrebbe dato libero sfogo alle lacerazioni che avevano turbato la sua coscienza.\nSuccessivamente torn\u00f2 in Cile con la spedizione di Garc\u00eda Hurtado de Mendoza e ivi rest\u00f2, evangelizzando gli indigeni, fino alla sua morte che sopravvenne nel 1580 quando gi\u00e0 aveva la considerevole et\u00e0 di 84 anni.\nLe opere.\nLa sua relazione ha un titolo molto lungo, ma solitamente \u00e8 riportata come \"Conquista y poblaci\u00f3n del Pir\u00fa; fundaci\u00f3n de algunos pueblos; relaci\u00f3n de muchas cosas acaecidas en el Pir\u00fa\".\"\nIl manoscritto, datato 1552, \u00e8 anonimo e solo recentemente gli esperti di storia inca si sono trovati d'accordo per attribuirlo a Crist\u00f3bal de Molina.\nIn effetti altri due religiosi si erano recati in Cile con Almagro e avrebbero potuto essere i relatori della sua spedizione, ma uno era morto prima del 1552 e l'altro non era accreditato per competenze letterarie.\nLa storia che vi \u00e8 rappresentata prende inizio dalla prima comparsa degli spagnoli in Per\u00f9 ed esamina tutti gli aspetti della conquista soffermandosi in particolar modo sulle vicende di Atahuallpa.\nProsegue con la spedizione nelle terre di Quito e si distingue, dalle altre cronache del tempo, per la quantit\u00e0 di notizie che trascrive sulle crudelt\u00e0 esercitate verso gli indigeni.\nQuesta della denuncia delle vessazione verso i nativi \u00e8 la caratteristica principale dell'opera di Molina che sembra aver usato i fatti storici che racconta come cornice per descrivere le crudelt\u00e0 dei suoi compatrioti, tanto che Las Casas ebbe a chiamare la sua opera \u00abConquista y poblaci\u00f3n o mejor destruici\u00f3n del Per\u00fa\u00bb.\nProseguendo nel suo racconto, Molina narra diffusamente le vicende di Manco II e le sue difficolt\u00e0, sia con gli spagnoli sia con i suoi rivali indigeni del Cuzco, per poi accingersi a relazionare i suoi lettori sulla spedizione verso le terre del Cile. Non prima, per\u00f2, di aver esaminato con acutezza gli aspetti della civilt\u00e0 inca come gli si presentavano e di aver fornito notizie, assai interessanti, sulle leggende e la storia della etnia dominante.\nInfine, \u00e8 il racconto della campagna cilena che domina la scena, con le terribili difficolt\u00e0 degli spagnoli attraverso le Ande innevate e le contrade deserte, ma, anche e soprattutto, con la tragedia degli indigeni che li accompagnavano incatenati come portatori e falcidiati a migliaia.\nMolina ci tramanda anche notizie originali come quella del ritrovamento di un profugo spagnolo, tale \"Barrientos\", che aveva preferito inoltrarsi, da solo, in Cile, piuttosto che affrontare i suoi compatrioti che, al Cuzco, lo avevano condannato al taglio degli orecchi.\nLa relazione prosegue con il ritorno in Per\u00f9, dove era scoppiata la ribellione di Manco e, dopo la conquista del Cuzco da parte di Diego de Almagro, si conclude con l'inizio delle ostilit\u00e0 tra questi e Francisco Pizarro.\nEsiste anche un'altra opera di Molina che \u00e8 andata perduta. Si tratta di una mappa disegnata dal religioso che comprendeva la strada tra Tumbez e il Rio Maule, l'estremo confine dell'impero inca al sud del continente. Sappiamo che \u00e8 stata inviata, da Lima, al Re di Spagna, ma ne \u00e8 scomparsa ogni traccia."}
{"id": "1616896", "revid": "584834", "url": "https://it.wikipedia.org/wiki?curid=1616896", "title": "Moretto veneziano", "text": "Il Moretto veneziano \u00e8 un gioiello della tradizione orafa veneziana, nato dalla sintesi di svariate suggestioni culturali.\nIl nome e la foggia derivano dal termine \"moro\", che all'epoca indicava i musulmani o, per estensione, i pirati saraceni. Le origini dei gioielli rimandano infatti all'epoca in cui i Saraceni compivano razzie sulle coste dalmate.\nLe popolazioni del litorale indossavano a mo' di amuleto - oppure donavano alle chiese come \"ex voto\" - degli orecchini d'oro e smalto bianco e nero. Questi gioielli arrivarono anche a Venezia, non per esorcizzare gli attacchi dal mare ma come rappresentazione dei pirati turchi sottomessi: in alcune rappresentazioni di Vittore Carpaccio sono infatti rappresentati come miti gondolieri con turbante e piume.\nCon il consolidarsi del dominio della Serenissima sull'Adriatico, l'orecchino lasci\u00f2 il posto a rappresentazioni dei moretti anche in fogge diversi e con altro significato. La fantasia degli orefici veneziani ha dato luogo ad infinite variazioni sul tema: busto e turbante sono diventati uno spazio scenico dove si rappresentano le migliori tecniche apprese dall'oreficeria locale con trafori, incisioni, filigrane, coralli; le teste o i busti sono in ebano. Recentemente, trionfa il monocromatismo con perle, smeraldi o rubini.\nI moretti continuano ad essere oggetto amb\u00ecto di un collezionismo d'elite, oltre ad essere stati apprezzati anche da personaggi importanti come Grace Kelly, Barbara Hutton, Ernest Hemingway, Arthur Rubinstein, Elton John, Liz Taylor."}
{"id": "1616899", "revid": "115478545", "url": "https://it.wikipedia.org/wiki?curid=1616899", "title": "Televisioni locali del passato (Toscana)", "text": ""}
{"id": "1616900", "revid": "1305772", "url": "https://it.wikipedia.org/wiki?curid=1616900", "title": "Osismi", "text": "Gli Osismi (in latino \"Osismii\") furono una trib\u00f9 gallica facente parte dei popoli celti armoricani.\nTerritorio.\nGli Osismi condividevano con i Veneti il territorio dell'attuale Bretagna. Pi\u00f9 precisamente, mentre il territorio dei Veneti si affacciava sulla costa atlantica, attorno alla loro capitale Vannes, sembra che gli Osismi vivessero invece nel nord della Bretagna e in territorio di Finist\u00e8re, una posizione da cui potevano probabilmente esercitare il controllo sul traffico marittimo della Manica. Il loro territorio doveva corrispondere almeno a quello dell'attuale dipartimento francese di Finist\u00e8re e a quello della parte ovest della C\u00f4tes-d'Armor.\nLoro capitale, o capoluogo, fu l'attuale citt\u00e0 di Carhaix (\"Vorgium\" per gli antichi romani). Esisteva anche un altro agglomerato chiamato Vorganium e un oppidum a Le Yaudet (vicino all'attuale Lannion, nella C\u00f4tes-d'Armor).\nStoria.\nSi sa molto poco della storia di questo popolo, nonostante gi\u00e0 nel IV secolo a.C. fossero citati, sotto il nome di \"Ostimioi\", dal navigatore greco-massaliota Pitea che collocava il loro territorio a fianco dell'\u00eele d'Ouessant e di un capo \"Kaba\u00efon\", del quale non si sa se trattarsi della punta di Penmarch o del promontorio di Raz. Il loro nome significa \u00abi pi\u00f9 alti\u00bb o \u00abquelli dell'estremo del mondo\u00bb, un significato che corrisponde a quello attuale di \"Finis terrae\".\nGli Osismi sono poco citati da Cesare nel suo \"De bello Gallico\" e dalle cronache dell'epoca.\nEssi compaiono puntualmente nei testi di autori successivi: Plinio il Vecchio, Strabone e Tolomeo.\nSecondo questi autori gli Osismi, bench\u00e9 sottomessi da Cesare nel 57 a.C., avrebbero partecipato alla rivolta dei Veneti nel 56 a.C. oltre che all'esercito in soccorso che corse in appoggio a Vercingetorige durante l'assedio di Alesia.\nEconomia, politica.\nRecenti ritrovamenti archeologici (provenienti soprattutto dagli scavi incompleti di Carhaix-Plouguer) farebbero supporre che gli Osismi fossero pi\u00f9 potenti, pi\u00f9 ricchi e, forse, pi\u00f9 influenti dei Veneti loro confinanti.\nLe fondazioni di vasti edifici, pi\u00f9 imponenti di quelli trovati a Vannes, sono state portate alla luce presso Carhaix. \nLe numerose mole e tracce di silos lasciano pensare che essi padroneggiassero perfettamente la coltura dei cereali. \nI numerosi oggetti in ferro, bronzo, o argento potrebbero indicare che essi controllavano anche delle miniere.\nUn importante tesoro, un deposito di esemplari monetali gallici \u00e8 stato portato alla luce nell'estate 2007 a Laniscat (C\u00f4tes-d'Armor) durante gli scavi di quella che si credeva essere una propriet\u00e0 agricola dell'et\u00e0 del ferro; un'area coltivata che doveva appartenere ad una famiglia importante visto che gli scavi archeologici hanno rivelato, all'interno di una cinta, 545 monete di elettro disperse su varie centinaia di metri quadrati al di sotto di una massicciata stradale. Questo tesoro comprende 58 stateri e 487 quarti di statere, tipiche emissioni monetali dell'organizzazione degli Osismi. Si tratta del deposito monetale pi\u00f9 importante finora scoperto in Bretagna che, peraltro, \u00e8 la regione che ne ha restituiti di pi\u00f9. Oltre alle monete rare, vi si sono rinvenute delle varianti inedite, recanti sulla sinistra di un lato un tipo di testa umana con capigliatura stilizzata a grosse ciocche e con un doppio cordone di perle attorno al capo terminante all'estremit\u00e0 in quella che sembra essere una piccola testa tagliata. Vi compare anche un cinghiale, importante animale simbolico presso i galli. Sul verso della moneta vi figura un cavallo non androcefalo cavalcato da un uomo che impugna una lancia nella mano destra e nella sinistra uno scudo. Il cavallo fronteggia un motivo floreale mentre al di sotto del simbolo del cinghiale sembra esservi un'insegna."}
{"id": "1616902", "revid": "167080", "url": "https://it.wikipedia.org/wiki?curid=1616902", "title": "Trib\u00f9 gallica", "text": ""}
{"id": "1616904", "revid": "167080", "url": "https://it.wikipedia.org/wiki?curid=1616904", "title": "Stateri", "text": ""}
{"id": "1616910", "revid": "1013865", "url": "https://it.wikipedia.org/wiki?curid=1616910", "title": "Barinas (citt\u00e0)", "text": "Barinas \u00e8 una citt\u00e0 del Venezuela capitale dello Stato omonimo.\nFu fondata nel 1577 dallo spagnolo Juan Andr\u00e9s Varela ad un'altezza di 188\u00a0m s.l.m., in una posizione di particolare importanza commerciale e strategica.\nFu, fino agli inizi del novecento, la terza citt\u00e0 pi\u00f9 popolosa del Venezuela. Ha una popolazione di 353.442 abitanti (stima 2011) e conta con alcune industrie agroalimentari. L'area intorno alla citt\u00e0 di Barinas conta una notevole attivit\u00e0 di allevamento di bestiame.\nBarinas \u00e8 sede di due Universit\u00e0 (\"Santa Ines\" e \"Universidad de los Llanos Ezequiel Zamora\") ed ha una notevole industria alberghiera centrata sul turismo.\nFra gli edifici pi\u00f9 prestigiosi della citt\u00e0 va segnalata la Cattedrale, edificata alla fine del Seicento.\nBarinas \u00e8 al centro di una ricca regione agricola che in epoca coloniale aveva il suo punto di forza nella coltivazione del tabacco. Successivamente si diffusero in zona altre colture, come quella della canna da zucchero e del cacao. Nei primi decenni del Novecento ebbe un notevole sviluppo l'allevamento di bovini. La scoperta e lo sfruttamento del petrolio nello Stato di cui Barinas \u00e8 capitale, diedero ulteriore impulso all'economia della citt\u00e0, che oggigiorno \u00e8 considerata la citt\u00e0 pi\u00f9 importante e prospera dei \"Llanos\" occidentali del Venezuela."}
{"id": "1616913", "revid": "1305772", "url": "https://it.wikipedia.org/wiki?curid=1616913", "title": "Crist\u00f3bal de Molina", "text": ""}
{"id": "1616924", "revid": "167080", "url": "https://it.wikipedia.org/wiki?curid=1616924", "title": "Osismii", "text": ""}
{"id": "1616925", "revid": "287204", "url": "https://it.wikipedia.org/wiki?curid=1616925", "title": "Giovanni Cristini", "text": "Biografia.\nGli studi e gli inizi.\nNato da una famiglia numerosa e di modeste condizioni, compie gli studi liceali durante la guerra, lontano da Brescia, e consegue la maturit\u00e0 classica come privatista al Liceo Arnaldo da Brescia. Ritorna nella sua citt\u00e0 dopo aver interrotto gli studi universitari per cercare lavoro.\nSi dedica presto all'attivit\u00e0 di giornalista e di poeta. Il suo primo articolo appare nel novembre del 1943 (aveva 18 anni) su \"L'Italia\" l'indomani della morte di Angelo Canossi cui l'articolo \u00e8 dedicato.\nTrova lavoro come redattore e collaboratore di giornali locali. Fa le sue prime prove sul quotidiano \"Brescianotizie\" di Franco Grassi e viene assunto dall'Editrice La Scuola dove collabora attivamente, come scrittore e redattore, alla rivista per studenti \"Carta Penna e Calamaio\" sulla quale pubblica numerosi articoli, soprattutto di critica letteraria, e tiene una rubrica fissa, \"Su onda radar\".\nIn quei primi anni Cristini si lega di a Don Primo Mazzolari, partecipando alla travagliata esperienza del giornale \"Adesso\", fondato dal parroco di Bozzolo. A Don Mazzolari, morto nel 1959, Cristini dedic\u00f2 il poemetto \"Il grande grido\".\nLa poesia.\nIl suo primo libro di poesie, \"La strada della croce\", esce nel 1950 per le edizioni de Il Gallo di Genova e \nL'ispirazione della poesia di Cristini negli anni \u00e8 stata di tipo religioso, ma di una religiosit\u00e0 che, col passare degli anni, \u00e8 diventata, Undici anni pi\u00f9 tardi, nel 1961, quelle stesse poesie vennero ripubblicate dalla \"Locusta\" di Vicenza.\nDue anni prima, nel 1959, era uscita presso Vallecchi una seconda raccolta di poesie, \"Concerto grosso\", che comprendeva le poesie pubblicate in quegli anni su \"Il Gallo\", \"L'ultima\" e nell\"Antologia della poesia religiosa italiana contemporanea\", a cura di Valerio Volpini. Un gruppo di queste poesie, \"Cori per un mistero\", \u00e8 ancora dedicato a Don Primo Mazzolari.\nL'attivit\u00e0 giornalistica ed editoriale.\nPoi, per circa venticinque anni, le poesie di Giovanni Cristini circolarono solo dattiloscritte fra gli amici. La sua attivit\u00e0 era intensa, da quando nel 1955 si era trasferito a Milano, dove si era sposato. Frequenti i suoi interventi, oltre che sul Giornale di Brescia, su Avvenire, sull'Osservatore Romano e su varie riviste come Humanitas, Leggere, La Fiera Letteraria. I suoi articoli pubblicati sul Giornale di Brescia negli anni settanta e ottanta,insieme ad altri inediti, vennero pi\u00f9 tardi raccolte nel volume \"Sulle rive del lago\", uscito nel 1990 per le Edizioni Paoline.\nNegli stessi anni intensa era la sua attivit\u00e0 di collaboratore presso editori diversi: Fabbri, Mondadori, Rizzoli, Mursia. Presso quest'ultima casa editrice diresse per oltre vent'anni il settore della letteratura per ragazzi, settore questo, cui aveva da tempo prestato attenzione. Aveva pubblicato infatti presso La Scuola Editrice due saggi, \"Perrault\" (1954) e \"I Grimm\" (1966), e presso Rizzoli (1964) una trascrizione, dedicata ai ragazzi delle scuole medie, de \"I grandi poemi dell'umanit\u00e0\".\nNel 1986 esce l'ultimo libro di poesie, \"Weekend in terra straniera\", in cui Cristini aveva raccolto quanto era venuto scrivendo in quei venticinque anni, organizzandolo non cronologicamente ma per tematiche. Il poemetto eponimo di apertura e l'ultima \"Elegia di Capodanno\" erano usciti entrambi nel 1973. Il primo su \"Il Ragguaglio Librario\" insieme ad un'intervista in cui \nRiconoscimenti.\n\"Weekend in terra straniera\" ebbe un notevole riconoscimento: vinse nel 1987 il \"Premio Nazionale di poesia Clemente Rebora\", che fu consegnato a Cristini da David Maria Turoldo.\nSuccessivamente Cristini vinse il \"Premio Cultura e Comunit\u00e0\" per la saggistica (ex aequo con Alberto Frattini) nel 1991 e il \"Premio Calliope\" per la poesia inedita, nel 1992, con le liriche di \"La stanza\".\nDal 1989, cio\u00e8 dalla morte di Ines Scaramucci, Giovanni Cristini diresse il \"Ragguaglio Librario\", una rassegna bibliografico-culturale che \u00e8 vissuta sessantaquattro anni: l'ultimo numero, ancora curato da lui, \u00e8 uscito nel dicembre 1995. \"Il Ragguaglio Librario\", nel marzo 1996 gli ha dedicato un numero unico con le testimonianze degli amici.\nNel marzo 1997 sono state pubblicate presso l'I.P.L. di Milano le poesie ancora inedite, col titolo \"Poesie (1978-1995)\".\nNel 1998 la Edizioni San Paolo ha pubblicato \"Lettera ai figli e altri scritti familiari\"\nNel 2003 presso Interlinea Edizioni \u00e8 uscito \"Tutte le poesie\" che comprende l'intera opera poetica con alcuni inediti."}
{"id": "1616926", "revid": "123699615", "url": "https://it.wikipedia.org/wiki?curid=1616926", "title": "Sporting Club Lecce 1922-1923", "text": "Questa pagina raccoglie i dati riguardanti lo Sporting Club Lecce nelle competizioni ufficiali della stagione 1922-1923."}
{"id": "1616928", "revid": "1318658", "url": "https://it.wikipedia.org/wiki?curid=1616928", "title": "Televisioni locali del passato (Sicilia)", "text": ""}
{"id": "1616933", "revid": "1305772", "url": "https://it.wikipedia.org/wiki?curid=1616933", "title": "Gradisca (Sedegliano)", "text": "Gradisca (\"Grediscje\" in friulano) \u00e8 una frazione del comune di Sedegliano (UD), sita nei pressi del Tagliamento. Attualmente conta circa 700 abitanti.\nAlle porte della borgata sono stati rinvenuti i resti di uno fra i pi\u00f9 antichi castellieri della regione (fra i 1500 e i 1700 anni a.C.)"}
{"id": "1616938", "revid": "19933", "url": "https://it.wikipedia.org/wiki?curid=1616938", "title": "Sporting Club Lecce 1912-1913", "text": ""}
{"id": "1616940", "revid": "1226", "url": "https://it.wikipedia.org/wiki?curid=1616940", "title": "Le amazzoni del Sud", "text": ""}
{"id": "1616947", "revid": "2006282", "url": "https://it.wikipedia.org/wiki?curid=1616947", "title": "Yiddish Black Hand", "text": "La Yiddish Black Hand, traducibile come \"Associazione Ebraica Mano Nera\", fu una organizzazione criminale operante nel Lower East Side, una zona di Manhattan a New York, durante i primi anni del 1900, guidata da Jacob \"Johnny\" Levinsky.\nLe estorsioni.\nAttorno al 1906, Levinsky, assieme a Charles Vitoffsky e Joseph Toplinsky iniziarono le estorsioni partendo dal loro ritrovo di \"Suffolk Street\" consegnando lettere anonime firmate \"Yiddish Black Hand\" in cui minacciavano di rubare o avvelenare i cavalli di fornitori locali e di altri uomini d'affari. Questo metodo era stato utilizzato in precedenza dalla Camorra, da mafiosi siciliani e membri della Mano Nera. Nel giro di tre anni l'associazione di produttori di gelato crearono un fondo comune con cui avrebbero pagato la societ\u00e0 criminale.\nVerso la fine del 1913, dopo aver ottenuto il monopolio virtuale nelle loro attivit\u00e0 criminali, i tre riorganizzarono la loro societ\u00e0 criminale con Levinsky che si dedic\u00f2 solo alle estorsioni e al commercio del gelato, Vitoffsky ai traffici del mercato di selz e Toplinsky ai traffici di soda.\nDall'individualismo all'associazione a delinquere.\nSebbene i tre lavorassero spesso indipendentemente gli uni dagli altri, collaborarono per specifici traffici, come aggressioni, furti e omicidi. Un membro che aveva decifrato le informazioni forn\u00ec una descrizione delle tariffe per i diversi \"servizi\": "}
{"id": "1616949", "revid": "599013", "url": "https://it.wikipedia.org/wiki?curid=1616949", "title": "GNU Affero General Public License", "text": "La GNU Affero General Public License o GNU AGPL \u00e8 una licenza di software libero e copyleft pubblicata dalla Free Software Foundation nel novembre 2007, pensata per permettere la cooperazione all'interno della comunit\u00e0 della rete del software. \nLa GNU AGPL \u00e8 simile alla licenza GNU General Public License versione 3, eccetto per il fatto che ha una sezione aggiuntiva (la numero 13) che si riferisce all'utilizzo del software su una rete di calcolatori. Questa sezione richiede che il codice sorgente, se modificato, sia reso disponibile a chiunque utilizzi l'opera sulla rete. Il codice da fornire non sar\u00e0 solo quello coperto da AGPL, ma anche tutti i moduli da esso utilizzati, escluse naturalmente le librerie di sistema. Come quasi tutte le licenze, la AGPL proibisce la rimozione della licenza stessa.\nLa Open Source Initiative ha approvato nel marzo 2008 la GNU AGPLv3 come licenza open source.\nDescrizione.\nLa AGPL, cos\u00ed come la capostipite GPL, si rif\u00e0 al modello copyleft e software libero, garantendo all'utente la libert\u00e0 di accesso e modifica del programma. L'idea alla base di questo tipo di licenze \u00e8 il rispetto della libert\u00e0 degli utenti, garantendogli la possibilit\u00e0 di eseguire, studiare, copiare, distribuire e modificare il server, ma sempre nel rispetto dei diritti degli altri utenti. \nLa Free Software Foundation raccomanda questa licenza per ogni software che sia comunemente pensato per applicazioni web e che in generale siano rese disponibili su una rete. La AGPL non \u00e8 compatibile con la GPL 2.0 perch\u00e9 la sezione 13 rientra nella definizione di \"restrizioni aggiuntive\" fornita dalla vecchia versione della GPL. \u00c8 per\u00f2 pienamente compatibile con la GPL 3.0, grazie a una sezione appositamente inserita in essa.\nL'introduzione della AGPL \u00e8 dovuta al cosiddetto ASP loophole della GNU GPL. Infatti l'obbligo di rendere disponibile il codice sorgente modificato nella GNU GPL \u00e8 legato alla circolazione del software, per cui non sorge alcun obbligo in tal senso se il codice modificato non viene in alcun modo distribuito. Si pone il problema in cui, invece di distribuire il codice, si distribuiscono le funzionalit\u00e0 del codice rendendolo disponibile con un'interfaccia remota. In questo caso, seppure la lettera della GNU GPL non venga violata, ne viene violato lo spirito in quanto ci si avvale di materiale soggetto a copyright di altri senza rendere alla comunit\u00e0 le modifiche effettuate. La AGPL risolve questa lacuna richiedendo a qualunque eventuale modificatore del software di mettere il codice sorgente a disposizione della comunit\u00e0, negandogli la possibilit\u00e0 di eseguire la versione modificata del programma nel suo server personale senza dover rilasciare una copia del programma accessibile agli altri utenti. Pertanto, nel caso di un server accessibile pubblicamente, la fruizione dal parte del pubblico della versione modificata del server garantisce l'accesso al codice sorgente modificato.\nL'Affero General Public License, spesso viene abbreviata in Affero GPL o AGPL (e ancora informalmente licenza Affero), si pu\u00f2 riferire a due distinte, anche se storicamente collegate, licenze di software libero:\nStoria.\nLa nascita dell'AGPL avvenne in seguito a una discussione ad Amsterdam tra Henry Poole e Richard Stallman relativamente al problema dell'ASP loophole nella GPLv2. Nel 2001 Pool fond\u00f2 Affero inc., una societ\u00e0 di servizi web, e poich\u00e9 sentiva il bisogno di una licenza che obbligasse a ridistribuire il codice a coloro utilizzassero i servizi di Affero contatt\u00f2 Bradly M. Kuhn e Eben Moglen della FSF per avere consigli su come ovviare all'ASP loophole.\nAlla fine di febbraio 2002 si arriv\u00f2 all'idea di includere una sezione alla licenza GPL che obbligasse l'utilizzatore a rendere disponibile una funzione nell'applicazione web, che utilizza un software sfruttante software libero, in grado di permettere il download del codice sorgente. Moglen e Kuhn scrissero quindi una proposta di sezione e la inviarono a Pool che richiese e ricevette il permesso dalla FSF di pubblicarlo come derivata dell GPLv2. Nel marzo 2002, Affero inc pubblic\u00f2 l'originale della Affero General Pubblic Licence (AGPLv1) per essere utilizzata con il progetto Affero e rese la licenza disponibile per tutti gli altri progetti analoghi.\nCompatibilit\u00e0 con la GPL.\nLa versione definitiva della AGPL \u00e8 stata pubblicata nel 2007 dalla Free Software Foundation che ne raccomanda l'utilizzo per ogni software che viene fatto girare su una rete. Entrambe le versioni delle AGPL sono copyleft. Secondo l'opinione della FSF il requisito aggiuntivo della AGPLv1 la rende incompatibile con la GPLv2 per cui non \u00e8 possibile distribuire applicazioni con entrambe le licenze. L'AGPLv3 \u00e8 compatibile con la GPLv3."}
{"id": "1616953", "revid": "43530", "url": "https://it.wikipedia.org/wiki?curid=1616953", "title": "Affero General Public License", "text": ""}
{"id": "1616954", "revid": "43530", "url": "https://it.wikipedia.org/wiki?curid=1616954", "title": "GAGPL", "text": ""}
{"id": "1616955", "revid": "889014", "url": "https://it.wikipedia.org/wiki?curid=1616955", "title": "GNU AGPL", "text": ""}
{"id": "1616964", "revid": "1024463", "url": "https://it.wikipedia.org/wiki?curid=1616964", "title": "Camallanus", "text": "Camallanus \u00e8 un genere di vermi nematodi che parassitano diverse specie di pesci, uccelli e rettili.\nDescrizione.\nLe diverse specie del genere si presentano come piccoli vermi rossastri che si nutrono del sangue che succhiano attraverso una testa a fresa con la quale aderiscono fortemente all'intestino della specie ospite. Le femmine sono lunghe pi\u00f9 del doppio dei maschi.\nAcquariofilia.\nAlcune specie del genere, soprattutto \"Camallanus cotti\", sono conosciute dagli acquariofili in quanto negli ultimi anni si stanno diffondendo pericolosamente tra i pesci d'acquario in tutta Europa, propagati dagli allevamenti di pesci a scopo commerciale nei paesi asiatici."}
{"id": "1616967", "revid": "162719", "url": "https://it.wikipedia.org/wiki?curid=1616967", "title": "Classe Alcione (corvetta)", "text": ""}
{"id": "1616973", "revid": "113757", "url": "https://it.wikipedia.org/wiki?curid=1616973", "title": "Mitrovic\u00eb", "text": ""}
{"id": "1616974", "revid": "869733", "url": "https://it.wikipedia.org/wiki?curid=1616974", "title": "Semiautomatico", "text": ""}
{"id": "1616981", "revid": "124123", "url": "https://it.wikipedia.org/wiki?curid=1616981", "title": "Mike Garson", "text": ""}
{"id": "1616983", "revid": "22475", "url": "https://it.wikipedia.org/wiki?curid=1616983", "title": "Touba (Senegal)", "text": "Touba \u00e8 una citt\u00e0 del Senegal centrale, e seconda citt\u00e0 del paese dopo la capitale Dakar. \u00c8 la citt\u00e0 santa del Mouridismo, ed \u00e8 il luogo dove \u00e8 seppellito il suo fondatore, lo sceicco Amadou Bamba.\nOgni anno in questa citt\u00e0 santa si ricorre alla celebrazione del Magal, una celebrazione religiosa che ha lo scopo di riunire milioni di fedeli provenienti da tutto il mondo. Dopo il pellegrinaggio alla mecca Hajj che conta 6-7 milioni di fedeli ogni anno, esso \u00e8 secondo al mondo per numero di presenze, dove ogni anno i fedeli raggiungono quota 3-4 milioni."}
{"id": "1616985", "revid": "767487", "url": "https://it.wikipedia.org/wiki?curid=1616985", "title": "Rob Dickinson", "text": " Noto principalmente per aver militato nei Catherine Wheel dal 1991 al 2000, in seguito al loro scioglimento si \u00e8 dedicato alla carriera solista.\nVita privata.\n\u00c8 cugino di Bruce Dickinson, attuale cantante degli Iron Maiden.\nCarriera solista.\nDopo lo scarso successo di \"Wishville\", e il conseguente scioglimento della band, Dickinson rimase inattivo sino al 2005, quando collabor\u00f3 con i Jimmy Chamberlin Complex cantando in due canzoni dell'album \"Life Begins Again\". Il settembre dello stesso anno pubblic\u00f3 il suo primo album solista \"Fresh Wine for the Horses\", che includeva sia brani composti per i Catherine Wheel ma rimasti inediti, sia nuove canzoni. La pubblicazione del disco fu seguita da un tour acustico negli USA e in Canada. Nell'agosto 2006, va in tour assieme ai The Church, aprendo i loro concerti. \nIl 10 giugno 2008, \"Fresh Wine for the Horses\" viene ripubblicato dalla Universal/Fontana con una nuova traccia \"The End of the World\" e un bonus disc, \"Nude\", che contiene sei brani dei Catherine Wheel rielaborati da Dickinson.\nNel 2009, Dickinson abbandona momentaneamente la carriera musicale e si dedica al restauro di auto d'epoca, in particolare delle Porsche 964."}
{"id": "1616986", "revid": "48344", "url": "https://it.wikipedia.org/wiki?curid=1616986", "title": "Discografia Destiny's Child", "text": ""}
{"id": "1616995", "revid": "767487", "url": "https://it.wikipedia.org/wiki?curid=1616995", "title": "Starchildren", "text": "Starchildren \u00e8 un progetto parallelo creato da Billy Corgan, frontman dei The Smashing Pumpkins. Dal 1990 al 1994 la band suon\u00f2 dal vivo in varie occasioni; in ogni concerto generalmente cambiava la composizione della band, con il solo Corgan come elemento fisso. La band ha pubblicato ufficialmente due canzoni, \"Delusions of Candor\", composizione originale dello stesso Corgan, e una cover di \"Isolation\" dei Joy Division."}
{"id": "1616999", "revid": "767487", "url": "https://it.wikipedia.org/wiki?curid=1616999", "title": "L\u00e1szl\u00f3 Sz\u00e9kely", "text": "Carriera.\nAllenatore.\nEx centrocampista, ha allenato per diverse stagioni il Fenerbah\u00e7e vincendo il campionato turco nella stagione 1960-1961. Ha guidato nel 1950 la nazionale di calcio di Israele e nel 1957 la nazionale di calcio della Turchia.\nHa inoltre allenato per tre anni in Brasile lavorando per la Juventus San Paolo ed il Fluminense.\nIn Italia ha allenato Verona, , , Alessandria e ed Albenga.\nLa morte.\nIl 27 novembre 1969 mor\u00ec a causa di un incidente con la sua auto, mentre percorreva l'autostrada Voghera-Piacenza, all'altezza di Robecco Pavese. Lasci\u00f2 moglie e due figli."}
{"id": "1617000", "revid": "124992368", "url": "https://it.wikipedia.org/wiki?curid=1617000", "title": "Abarth 500", "text": "LAbarth 500 \u00e8 un'autovettura sportiva prodotta dalla casa automobilistica italiana Abarth, su base Fiat 500, dal 2008.\nLa vettura.\nLa vettura nacque sulle orme della celebre Fiat Nuova 500 Abarth prodotta per un ventennio dal 1958.\nLa versione sportiva della 500 fu svelata al pubblico in occasione dell'inaugurazione della nuova sede Abarth nell'Officina 83 di Mirafiori e, nel marzo del 2008, presentata ufficialmente al salone dell'automobile di Ginevra.\nLa Abarth 500 differisce dal modello da cui deriva sia nella meccanica sia nella carrozzeria, grazie all'introduzione di paraurti, minigonne e alettone posteriore specifici. Davanti, la presa d'aria del radiatore maggiorata \u00e8 circondata dalle due pi\u00f9 piccole che alimentano la coppia di intercooler gemelli. Il paraurti anteriore ha una bombatura maggiore per poter alloggiare la turbina della sovralimentazione, arrivando ad allungare la vettura di 11,9\u00a0cm rispetto alla versione normale. Il paraurti posteriore presenta un estrattore d'aria centrale, con lo scarico a due uscite separate.\nL'assetto \u00e8 stato abbassato e irrigidito rispetto alla Fiat 500 da cui deriva, pur mantenendo lo stesso schema sospensivo con Mac Pherson all'anteriore, ponte torcente al posteriore e barre antirollio su entrambi gli assi. I cerchi misurano 16, 17 o 18 pollici a seconda della versione.\nCome per le \"sorelle\" Abarth Grande Punto e Abarth Punto Evo, anch'essa \u00e8 commercializzata in varie versioni che differiscono per estetica e prestazioni. Inoltre, come da tradizione per il marchio, vi \u00e8 la possibilit\u00e0 di installare in qualsiasi momento uno dei tanti Kit di potenziamento proposti.\nLa vettura riceve alcuni aggiornamenti tramite il \"Model Year 2014\" che comportano l'introduzione di nuove combinazioni di colore della carrozzeria, differenti dotazioni di serie e l'adozione di un nuovo quadro strumenti digitale TFT da 7 pollici, fornito da Magneti Marelli.\nAbarth 500.\nAbarth 500/Abarth 500 Custom.\nIl modello base (dal 2013 denominato ufficialmente \"Custom\") \u00e8 stato commercializzato dal luglio 2008 (dal novembre 2008 invece il modello \"esseesse\") fino ai primi mesi del 2015.\nTale modello \u00e8 dotato di un motore a 4 cilindri sovralimentato gi\u00e0 omologato Euro 5, il noto 1.4 T-Jet (1.368 cm\u00b3) 16 valvole da 135 CV a 5.750 giri/min con una coppia massima di 206 Nm a 3.000 giri al minuto in modalit\u00e0 \"Sport\" e di 180 N m a 2.000 giri al minuto in modalit\u00e0 \"Normal\".\nL'auto \u00e8 inoltre dotata di un sistema elettronico - il \u201cTTC\u201d (\"Torque Transfer Control\") - che sfrutta i medesimi sensori dell'ESP (non escludibile) per ripartire la coppia motrice sulla ruota dell'asse anteriore con maggior trazione in curva, funzionando come un differenziale autobloccante (simile all'Electronic Q2 Alfa Romeo). Tale sistema agisce direttamente sul controllo di trazione: attivando il TTC viene parzialmente disabilitato il \"traction control\", che interverr\u00e0 solo nel caso in cui vi sia necessit\u00e0 di ripartire la coppia motrice sull'asse anteriore nelle curve pi\u00f9 impegnative, riducendo di fatto il sottosterzo tipico delle vetture a trazione anteriore. Con la disabilitazione del sistema, il controllo di trazione torna a entrare normalmente in funzione, ma senza ripartitore di coppia.Altre dotazioni inedite sono il manometro del turbo (inserito in un quadro indipendente) e sulle prime serie il GSI - \"Gear Shift Indicator\". Quest'ultimo segnala il momento migliore in cui cambiare marcia per ottenere una prestazione ottimale (se si guida in modalit\u00e0 \"Sport\") o consumi pi\u00f9 bassi (in \"Normal\").\nCompletano la dotazione di serie i sedili sportivi anteriori con poggiatesta integrato, volante sportivo e pomello cambio in pelle, i cerchi in lega da 16\" con pneumatici 195/45 e l'impianto frenante specifico (dischi anteriori ventilati \u00d8284\u00a0mm x 22, posteriori \u00d8240\u00a0mm x 11). A richiesta \u00e8 disponibile il cambio automatico sequenziale con comandi al volante MTA (\"Manual Transmission Automated\"). Le prestazioni dichiarate dalla casa produttrice riportano una velocit\u00e0 massima di 205\u00a0km/h e uno scatto da 0 a 100\u00a0km/h di 7,9 secondi (8,1 per la versione con cambio elettroattuato MTA).\nCon l'arrivo del modello MY2015, la \"Abarth 500 Custom\" viene sostituita dalla \"Abarth 595 Custom\".\nKit esseesse.\nIl \"Kit esseesse\" viene installato sul modello base dalle officine Abarth autorizzate, che successivamente eseguono la riomologazione del veicolo e l'aggiornamento del Libretto di Circolazione. L'elaborazione prevede un aumento di potenza del motore a 160 CV, associato e della coppia massima a 230 Nm. Ulteriori modifiche riguardano il reparto sospensivo, con molle Eibach ribassate, l'impianto frenante potenziato (con dischi freno forati e ventilati \u00d8284\u00a0mm x 22 all'anteriore e \u00d8240\u00a0mm x 11 al posteriore insieme a pastiglie anteriori Brembo HP1000 ad alte prestazioni), filtro aria sportivo BMC e cerchi in lega da 17\" specifici (a scelta in color Titanio o Bianco) con pneumatici 205/40.\nIl kit viene consegnato nella caratteristica cassa di legno rievocativa delle storiche cassette di trasformazione della casa dello Scorpione, contenente tutti i pezzi necessari all'upgrade.\nQuesto kit ha generato nel corso degli anni una famiglia di varianti comunemente nota come \"esseesse\", composta da modelli molto simili tra loro, ma con lievi differenze a livello di setup. Tali potenziamenti sono il \"Kit esseesse Koni\", il \"Kit Abarth Elaborazione 595\" e il \"Kit Abarth 695 Brembo Koni\".\nKit esseesse Koni.\nIl \"Kit esseesse Koni\" \u00e8 sostanzialmente identico al \"Kit esseesse\" tranne che per il reparto sospensivo. In questo kit infatti vengono sostituiti anche gli ammortizzatori originali con i pi\u00f9 performanti Koni con valvola FSD (\"Frequency Selective Damping\").\nTali sospensioni adottano una tecnologia basata sul controllo del flusso di olio idraulico in funzione della frequenza.\nQuesto \u00e8 possibile grazie a una valvola aggiuntiva che entra in funzione, progressivamente, all'aumentare della frequenza della sospensione e apre l'accesso a un secondo flusso di olio idraulico. Quando la valvola FSD \u00e8 sottoposta a basse frequenze, la frenatura \u00e8 determinata dal flusso principale e rimane la pi\u00f9 alta possibile per ottenere la \"miglior prestazione di tenuta di strada\". Quando le alte frequenze sollecitano la valvola FSD, questa lascia accesso a un flusso parallelo di olio idraulico che diminuisce la taratura dell'ammortizzatore, rendendo la condizione di marcia pi\u00f9 confortevole.\nAbarth 500C.\nDa giugno 2010 \u00e8 disponibile la Abarth 500C, la versione cabrio della Abarth 500, che conserva tutte le caratteristiche tecniche del modello base. Successivamente sono stati resi disponibili gli stessi kit di potenziamento proposti per la versione chiusa. Al momento del lancio viene presentata col nuovo cambio MTA Abarth Competizione automatico/sequenziale con comandi al volante, successivamente anche con il consueto manuale a 5 rapporti.\nAl Salone di Ginevra 2011 viene fatta debuttare la 500C in versione \"esseesse\", dotata anche del nuovo \"Kit Assetto Abarth Koni\", con le molle Eibach e gli ammortizzatori Koni FSD riproposti in seguito nel \"Kit esseesse Koni\".\nAbarth 595.\nAl motorshow di Bologna del 2011 la Abarth espone una nuova famiglia di vetture basate sul modello Abarth 500, denominata Abarth 595, nome rievocativo delle omonime vetture storiche elaborate su base 500. Con questa serie speciale, l'azienda vuole riportare alla luce il concetto di \"derivazione\" dei modelli di base, caratteristica principale del marchio fondato da Karl Abarth.\nQuesto particolare modello viene presentato dapprima nella sola variante coup\u00e9 e successivamente nella versione cabrio, nelle seguenti versioni:\nLa Custom \u00e8 il modello \"entry-level\" da 140 CV introdotto nel 2015 e prende ufficialmente il posto della vecchia \"Abarth 500 Custom\". La \"Trofeo Edition\" \u00e8 una serie limitata derivata dalla entry-level ed \u00e8 prevista per il solo mercato inglese. \"Turismo\", \"Competizione\" e \"Yamaha Factory Racing\" sono versioni potenziate e personalizzate preparate prima dell'acquisto e differiscono per la tipologia di clientela verso cui sono rivolti. L\"Elaborazione \" \u00e8 un Kit di potenziamento appartenente alla famiglia \"esseesse\", destinato alle versioni \"Custom\" \"500\" e \"595\" e pu\u00f2 essere allestito anche su vetture gi\u00e0 immatricolate e in circolazione. Infine la \"50\u00ba Anniversario\" \u00e8 un'edizione celebrativa per i 50 anni dello storico modello \"595\".\nIn un primo momento \"Turismo\", \"Competizione\" e \"Kit Elaborazione\" vengono dotate del consueto motore 1.4 Turbo 16v T-Jet ma con potenza incrementata a 160 CV, sovralimentati con turbocompressore IHI RHF3-P a geometria fissa. La coppia massima erogata \u00e8 di 206 Nm a 2000 giri/min in modalit\u00e0 \"Normal\" e 230 Nm a 3000 giri/min in modalit\u00e0 \"Sport\" (valori che salgono di ulteriori 15Nm per versioni dotate di scarichi \"Record Monza o Modena\"). La velocit\u00e0 massima dichiarata dal produttore \u00e8 di 211\u00a0km/h mentre lo scatto da 0 a 100\u00a0km/h \u00e8 di 7,4 secondi (rispettivamente 209\u00a0km/h e 7,6 secondi per gli esemplari con cambio MTA).\nCon l'arrivo del modello \"MY 2015\" presentato al Salone di Ginevra, la \"Competizione\" subisce un ulteriore potenziamento, raggiungendo i 180 CV di potenza, grazie all'introduzione della gi\u00e0 nota turbina Garrett 1446 utilizzata sulle \"695\". Tale modifica permette un incremento prestazionale che porta a coprire lo 0\u2013100\u00a0km/h in soli 6,7 secondi (per la versione dotata di cambio manuale, 6,9 secondi se dotata di cambio MTA).\nNel 2016, con l'introduzione del modello restyling, la Turismo riceve la turbina Garrett GT 1446 della Competizione MY 2015, raggiungendo i 165cv di potenza massima.\nLa \"595 50\u00ba Anniversario\", \"Kit Abarth Elaborazione 595\" e \"595 Yamaha Factory Racing\" sono le uniche di questa serie a montare gli ammortizzatori \"Koni con valvola FSD\" e le molle ribassate Eibach, mentre \"Turismo\" e \"Competizione\" differiscono per i soli ammortizzatori anteriori, che in questo caso sono del tipo \"Cofap FSD\", gli stessi montati sulla 500 Abarth Custom di 2\u00aa serie.\nAnche l'impianto frenante risulta differente in base alla versione. Le serie da 140 CV possiedono dischi e pastiglie identiche al precedente modello base \"Custom\". \"Turismo\" e \"Competizione\" (per quest'ultima solo per le prime serie fino al 2015) adottano dischi forati e autoventilati \"esseesse\". La \"Kit Abarth Elaborazione 595\" e la \"595 Yamaha Factory Racing\" mantengono i dischi di serie ma con pastiglie anteriori ad alte prestazioni Brembo e infine la \"50\u00ba Anniversario\" adotta l'impianto Brembo maggiorato specifico (opzionale per le altre versioni). Con l'arrivo del modello \"MY 2015\", la \"Competizione\" riceve di serie lo stesso impianto frenante della \"50\u00ba Anniversario\".\nLe 595 sono disponibili sia con il cambio manuale a 5 marce sia con l'automatico/robotizzato MTA con comandi al volante, mentre la sola \"50\u00ba Anniversario\" risulta disponibile solo con cambio automatico.\nQuesti particolari modelli implementano tutte le novit\u00e0 in campo meccanico e aerodinamico sviluppato dalla casa italiana nelle versioni speciali realizzate dal debutto e sono ulteriormente personalizzabili con ulteriori kit.\nA fine 2021 viene presentata la F595 Speciale in 165 esemplari. Monta un motore 1.4 T-jet Euro 6D Final da 165 CV, equipaggiato con il turbocompressore maggiorato Garrett con rapporto di compressione geometrico a 9:1. Velocit\u00e0 massima dichiarata di 218 km/h con ripresa in quinta marcia da 80 a 120 km/h in 7,8 secondi. E' lo stesso motore da cui \u00e8 derivato il propulsore delle monoposto Tatuus impegnate nei campionati italiano e tedesco di Formula 4 \u2013 \u201cF.4 Championship Powered by Abarth Certified by FIA\u201d. Nella \u201cF\u201d del nome il tributo alla Formula 4 di cui Abarth \u00e8 fornitore esclusivo dei motori.\nAbarth 595 Custom.\nNel marzo 2015 fa il suo debutto la nuova \"Abarth 595 Custom\", che prende ufficialmente il posto della \"Abarth 500 Custom\". \nA differenza della altre \"595\", questo modello si pone come \"entry-level\" ma al tempo stesso come base di partenza per molteplici possibilit\u00e0 di elaborazione, grazie ai numerosi kit di potenziamento messi a disposizione dei clienti.\nQuesta versione propone la consueta motorizzazione euro 6 gi\u00e0 utilizzata sulla Abarth 500 Custom ma incrementata di 5 CV raggiungendo quindi 140 CV complessivi, pur mantenendo le stesse prestazioni del modello base precedente.\nQuesto modello inizialmente non riportava i badge 595 sulle fiancate, utilizzati in un primo momento solo sulle edizioni Competizione, Turismo, Kit Elaborazione 595, Yamaha Factory Racing e 595 50\u00ba Anniversario, usati cio\u00e8 come segno distintivo di tutti quei modelli dotati di elaborazione motore di serie.\nDal 2015 per\u00f2 anche questo modello riceve i badge laterali \"595\".\nAbarth 595 Trofeo Edition.\nNel settembre 2015 compare sul mercato inglese un'edizione limitata di soli 250 esemplari, denominata \"Trofeo Edition\".\nQuesta serie speciale \u00e8 strettamente derivata dalla \"Abarth 595 Custom\", di cui mantiene il motore T-Jet da 140 CV e l'assetto originale.\nCi\u00f2 che caratterizza questo modello \u00e8 l'elaborazione estetica, grazie all'introduzione di serie dei cerchi \"Formula\" da 17\", inizialmente previsti solo per la 595 Competizione MY2015, la Kit 695 Brembo Koni e la 695 Tributo Ferrari.\nLa \"Trofeo Edition\" \u00e8 disponibile solo in 3 colorazioni: Grigio Record, Nero Scorpione e Rosso officina. Sempre di serie troviamo i vetri oscurati, la possibilit\u00e0 di personalizzare il colore delle pinze freni e dei badge in \"carbon look\" che ne distinguono il modello. Come per la 595 base, anche questo esemplare non riporta i badge laterali \"595\".\nAbarth 595 Turismo.\nLa versione \"Turismo\" della 595 \u00e8 stata concepita per soddisfare una clientela pi\u00f9 attenta alla cura dei dettagli estetici e al comfort. Al debutto viene presentata in una speciale livrea bicolore \"rosso officina/grigio pista\", con le due tinte divise da una sottile striscia bianca orizzontale. La vettura pu\u00f2 comunque essere richiesta nei consueti colori proposti dalla casa. Di serie la vettura adotta cerchi in lega da 17\" (con pneumatici 205/40) e sedili in pelle. Peculiarit\u00e0 di questo modello insieme alla variante \"Competizione\", \u00e8 la speciale colorazione \"grigio Titanio\" adottata per le griglie di aerazione frontali e per il diffusore posteriore. Nell'abitacolo c'\u00e8 una grande attenzione nella scelta dei colori e dei materiali che risultano di sofisticata lavorazione ed elevata qualit\u00e0 rispetto agli altri allestimenti come il tessuto di vetro alluminizzato \"Alutex\" (un materiale tessile integrato con fibra di vetro e alluminio), materiale utilizzato sia per il pomello del cambio (per le versioni manuali) sia per il battitacco e la pedaliera (Pack Turismo). Infine il volante presenta inserti in pelle dello stesso colore dei sedili, esattamente come avviene sulle \"695\".\nCon l'introduzione del modello restyling nel 2016, la vettura riceve la turbina Garrett \"GT 1446\" gi\u00e0 montata sulle serie speciali \"695\", raggiungendo i 165cv di potenza massima.\nAbarth 595 Competizione.\nLa versione \"Competizione\" della 595 differisce da quella \"Turismo\" sostanzialmente per l'aspetto estetico marcatamente pi\u00f9 aggressivo e per alcune differenti dotazioni di serie, esasperando volutamente il carattere sportivo della \"500 Abarth esseesse\". La dotazione di serie per i modelli antecedenti al 2015, prevede una coppia di sedili anteriori firmati Sabelt e quattro terminali di scarico denominati \"Record Monza\" sviluppati dalla Magneti Marelli (componenti entrambi montabili a richiesta su qualunque versione della 500 Abarth).Con l'introduzione del modello \"MY 2015\", la nuova 595 Competizione riceve un incremento di potenza pari a 180 CV (la MY2011 ne aveva 160), andandosi a differenziare dalle \"sorelle\" \"Turismo\", \"Kit Elaborazione\" e \"Yamaha Factory Racing\". Inoltre, tale potenziamento prevede anche l'introduzione dell'impianto frenante maggiorato Brembo, gi\u00e0 in uso sulle versioni \"695\". Di serie comprende anche i nuovi cerchi in lega da 17\" denominati \"Formula\" di derivazione \" 695 Tributo Ferrari\", disponibili in 3 diverse colorazioni: Titanio, Magnesio e Nero.\nLa vettura presenta alcuni dettagli estetici che la distinguono dalle altre 595: al posto delle usuali cromature presenti sul fregio frontale del muso anteriore, sulla maniglia del portellone posteriore e sulle maniglie delle portiere laterali, viene utilizzata una speciale colorazione grigio satinata con trattamento \"Tarcold Gray\", applicata anche agli specchietti retrovisori laterali e alla plancia del cruscotto interna, regalando alla vettura un aspetto molto aggressivo. Questa versione adotta di serie cerchi in lega da 17\" (con pneumatici 205/40), fari allo Xeno e volante in pelle con inserti colorati abbinati ai sedili, pomello cambio, pedaliera e battitacco in alluminio satinato (Pack Competizione) e kit estetico sticker laterali Abarth Grigio Titanio. Altra caratteristica \u00e8 la speciale colorazione grigia utilizzata per le plastiche del diffusore posteriore e le griglie di aerazione frontali.\nKit Abarth Elaborazione 595.\nNel settembre 2012 viene proposta una variante del kit \"esseesse\" che prende il nome di \"Elaborazione 595\", destinato a tutte le 500 Abarth prodotte dal 2008 in poi (2009 per la versione Cabrio). Tale elaborazione, a differenza delle versioni \"Turismo\" e \"Competizione\", pu\u00f2 essere richiesta anche su veicoli gi\u00e0 circolanti ed \u00e8 rivolta a chi desidera trasformare la propria \"\"Abarth 500\" in una \"Abarth 595\"\" elaborata, potenziando il motore e migliorando l'assetto, conservando sostanzialmente l'aspetto estetico scelto al momento dell'acquisto. L'aggiornamento riguarda l'incremento di potenza da 135 a 160\u00a0CV tramite rimappatura centralina, sostituzione filtro aria originale con quello sportivo BMC, montaggio \"Kit Sospensioni Abarth Koni\" (molle ribassate esseesse \"Eibach\" e ammortizzatori Koni con valvola FSD), pastiglie freni anteriori Brembo HP1000 ad alte prestazioni, badge laterali \"595\" in alluminio lucidato e infine il badge \"esseesse\" sulla cover motore.\nGli ammortizzatori anteriori di questo specifico kit, a differenza di quelli montati di serie sulle versioni \"Turismo\" e \"Competizione MY2011\", sono pi\u00f9 performanti, identici a quelli delle varianti \"695\".\nParticolarit\u00e0 di questo modello \u00e8 la presenza del badge \"595\" solo sulle fiancate, diversamente dalla sorelle \"Turismo\" e \"Competizione\" che riportano questo logo anche sul portellone posteriore. Inoltre il diffusore posteriore e le griglie di aerazione frontali sono di colore nero, essendo una derivazione del modello di serie.\nL'operazione, come per il \"Kit esseesse\" da cui deriva, viene eseguita presso qualsiasi officina autorizzata Abarth e prevede la riomologazione obbligatoria del veicolo a seguito dell'incremento di potenza del motore. Inoltre la condizione per il montaggio prevede che l'auto sia gi\u00e0 dotata di cerchi da 17\" (con pneumatici 205/40).\nAbarth 595 50\u00ba Anniversario.\nIn occasione dei 50 anni dalla nascita dell'originale \"595\" del 1963, viene presentata al Salone di Francoforte 2013 l'Abarth 595 50\u00ba Anniversario. Questo particolare modello viene proposto in 398 esemplari, 99 dei quali riservati al mercato giapponese.\nTecnicamente questa serie limitata differisce dalle altre 595 per il propulsore da 180\u00a0CV con specifiche 695. Viene proposta abbinata soltanto al cambio Abarth Competizione elettroattuato MTA, accompagnato da alcuni dettagli specifici per questo modello, come i loghi e le grafiche identiche agli originali e realizzate a mano, la colorazione bianca tristrato opaco con grafiche rosse e i cerchi in lega da 17\" di derivazione \"Tributo Ferrari\" in Grigio Magnesio con bordo rosso.\nCompletano la dotazione di serie l'impianto frenante Brembo con dischi forati maggiorati (anteriori \u00f8 305\u00a0mm x 28\u00a0mm, posteriori \u00f8 240\u00a0mm x 22\u00a0mm), il sistema di sospensioni con valvola FSD Koni, l'impianto di scarico Record Monza, i fari allo Xeno, il tetto apribile Skydome e i sedili sportivi in pelle rossa con inserti bianchi.\nLa vettura \u00e8 ordinabile dal 15 settembre 2013, la stessa data in cui la prima \"Abarth 595\" fu resa disponibile.\nAbarth 595 Yamaha Factory Racing.\nAl Salone di Francoforte 2015 viene presentata la nuova Abarth 595 Yamaha Factory Racing Edition, una serie speciale che nasce dalla partnership tra il marchio dello Scorpione e la scuderia Yamaha della MotoGP essendo Abarth sponsor ufficiale della squadra.\nTecnicamente la vettura si presenta molto simile alla \"Kit Abarth Elaborazione 595\", da cui riprende i principali contenuti di serie: mappatura motore da 160 CV, turbina IHI RHF3-P, filtro aria sportivo BMC, ammortizzatori anteriori e posteriori Koni con valvola FSD e molle Eibach e pastiglie anteriori ad alte prestazioni HP1000 Brembo su dischi di serie.\nInoltre la Yamaha Factory Racing, come per la Kit Elaborazione, adotta le griglie di aerazione e lo scivolo posteriore di colore nero.\nCi\u00f2 che la distingue per\u00f2 sono i cerchi in lega da 17\" \"Formula\" e l'adozione dello scarico Record Monza di serie. Sul portellone posteriore inoltre compare anche il logo \"595\" e lo stemma del Team Yamaha e sulle fiancate \u00e8 presente il badge 595. Infine nella zona compresa tra i finestrini anteriori e posteriori compare l'elenco dei titoli mondiali vinti dal team Yamaha.\nLa Abarth 595 Yamaha Factory Racing \u00e8 disponibile in 6 colori: \"Rosso Officina, Grigio Campovolo, Grigio Pista, Grigio Record, Blu Podio, Nero Scorpione\".\nLa versione presente allo stand di Francoforte si caratterizza per la livrea bianca, in contrasto con i cerchi da 17\" nero opaco, mentre le pinze dei freni rosse riprendono le strisce Abarth sulle portiere. I vetri osacurati completano gli esterni mentre all'interno si trovano i sedili in pelle (a richiesta) e i pedali in alluminio.\nAbarth 695.\nSi tratta di una serie speciale, nata con lo scopo di rievocare la storica elaborazione estrema della 500 Abarth, denominata appunto \"695\". Gli esemplari di queste fuoriserie possono essere acquistati solo tramite prenotazione on-line presso il sito ufficiale nella sezione \"Abarth Specialties\". Le caratteristiche peculiari che accomunano queste vetture sono: motore 1.4 Turbo T-Jet potenziato a 180 CV a 5750 giri/min con turbocompressore Garrett GT 1446, iniettori specifici, sistema di scarico a quattro terminali \"Record Monza\" (raggruppato a 2 terminali sulla \"Edizione Maserati\" che prendono il nome di \"Record Modena\"), impianto frenante Brembo con dischi forati maggiorati (anteriori \u00f8 305\u00a0mm x 28\u00a0mm, posteriori \u00f8 240\u00a0mm x 22\u00a0mm), sistema di sospensioni Koni con valvola FSD, cambio al volante MTA, cerchi in lega da 17\" (con pneumatici 205/40) e l'adozione di alcuni materiali di pregio come la fibra di carbonio.\nDiverse invece le caratteristiche per le versioni dotate di \"Kit Abarth 695 Brembo Koni\", essendo delle elaborazioni previste per i modelli base della Abarth 500 gi\u00e0 immatricolate e in circolazione (a cui si rimanda la lettura nel capitolo specifico), come sono differenti le specifiche del modello speciale \"\"Abarth 695 biposto\",\" una vettura estrema \"Street Legal\", la pi\u00f9 potente 500 Abarth mai realizzata per utilizzo stradale.\nAbarth 695 Tributo Ferrari.\nLa Tributo Ferrari, presentata nel 2009 e prodotta in tiratura limitata e numerata (1696 esemplari), \u00e8 una versione particolarmente esclusiva della 500, pensata come omaggio alla Casa del Cavallino. \u00c8 stata proposta in quattro differenti tinte, tradizionali Ferrari: \"Rosso Corsa\" (1199 pezzi), \"Giallo Modena\" (299 pezzi), \"Grigio Titanio\" (99 pezzi) e \"Blu Abu Dhabi\" (99 pezzi). Esternamente spiccano le due fasce argentate che corrono lungo la carrozzeria (rievocative della Ferrari F430 Scuderia) i montanti e gli specchietti retrovisori in fibra di carbonio (questi ultimi in Alutex nella versione Blu Abu Dhabi). Il disegno dei cerchi in lega richiama quello dei modelli \"Challenge\" montati sulle Ferrari 599 GTB e 360 Challenge Stradale. Gli interni di questi esemplari sono personalizzati con sedili \"Abarth Corsa by Sabelt\" in pelle nera, con guscio e fondello cuscino in fibra di carbonio. Il volante, anch'esso in pelle nera, \u00e8 caratterizzato da inserti in pelle in colore vettura con mirino tricolore e ospita le palette del cambio MTA, mentre il quadro strumenti \u00e8 stato realizzato specificamente dal marchio Jaeger, ispirandosi alla strumentazione della casa di Maranello.\nAbarth 695 Edizione Maserati.\nIn occasione della Mille Miglia 2012 viene presentato un nuovo modello di 695 in tiratura limitata dedicato questa volta alla Maserati.\nIl modello \u00e8 basato sulla versione cabriolet, e prodotto in 480 esemplari numerati. La caratterizzazione esterna comprende verniciatura nel colore Maserati \"Bordeaux Pontevecchio\" tristrato, capote grigio titanio, impianto di scarico dual mode \"Record Modena\" e cerchi in lega \"Neptune\" dal disegno ispirato a quelli della Maserati Granturismo. All'interno si trovano rivestimenti in pelle beige sabbia, finiture in carbonio e UV-LUX fioccata per i pannelli porta e impianto audio JBL da 400 watt; infine \u00e8 disponibile un pacchetto di accessori personalizzato, il Travel Pack Tramontano con borse da viaggio in pelle color antracite.\nAl salone di Francoforte viene presentata nella speciale colorazione \"Grigio Record\", realizzata in una serie limitata di solo 49 pezzi per celebrare la Casa del Tridente nata proprio nel 1949.\nAbarth 695 Fuoriserie.\nAl Salone di Parigi 2012 viene introdotto il programma di personalizzazioni denominato \"Fuoriserie\"; il cliente comunicando direttamente con i designer e tecnici delle Officine Abarth di Mirafiori possono ottenere un Abarth 695 completamente personalizzata in esemplare unico, un po' come accade con le vetture del marchio Ferrari.\nGli esemplari di questa nuova serie sono prodotti e omologati presso la sede della casa costruttrice, e a ogni acquirente viene pubblicata una certificazione dove comparir\u00e0 come primo proprietario proprio Abarth&amp;C.Per mostrare le potenzialit\u00e0 di personalizzazione di questa nuova serie, l'azienda espone al salone di Parigi 2012 un modello personalizzato chiamato \"Abarth 695 \"Olio Fiat\"\" nella livrea giallo-blu resa celebre dalla Fiat 131 Abarth Rally. Questo particolare modello fa parte della collezione \"Heritage\" che si ispira alla storia del marchio torinese nei rally o nei record di velocit\u00e0. Al Salone di Ginevra 2013 vengono presentate altre quattro versioni speciali della 695 Fuoriserie, facenti parte della collezione \"New Wave\", che si ispira a un concetto moderno di sportivit\u00e0: Abarth 695 \"Record\", Abarth 695 \"Scorpione\", Abarth 695 \"Hype\" e Abarth 695 \"Black Diamond\".\nKit Abarth 695 Brembo Koni.\nIl \"Kit Abarth 695 Brembo Koni\", nato qualche tempo dopo il \"kit esseesse\", rappresenta la massima elaborazione dei modelli di base. Il kit comprende l'incremento di potenza da 135 a 160 CV (come sulle \"kit Abarth Elaborazione 595\" e \"Kit esseesse\"), l'assetto Koni (composto da molle esseesse Eibach e ammortizzatori Koni con valvola FSD), l'impianto frenante Brembo con dischi autoventilati forati (anteriori \u00f8 305\u00a0mm x 28\u00a0mm, posteriori di serie da \u00f8 240\u00a0mm x 22\u00a0mm), cerchi in lega \"Tributo Ferrari\" 7x17\" ET38 con pneumatici 205/40, il tyre pressure monitoring e il badge esseesse sulla cover motore.\nL'operazione, come per gli altri Kit di potenziamento, viene eseguita presso qualsiasi officina autorizzata Abarth e prevede la riomologazione obbligatoria del veicolo a seguito dell'incremento di potenza del motore.\nAbarth 695 biposto.\nAl Salone di Ginevra 2014, viene presentato il modello di 500 Abarth pi\u00f9 estremo: \"l'Abarth 695 biposto\". Ispirato al prototipo \"Abarth 695 Competizione\" presentato al Motor Show di Bologna 2011, si propone al pubblico come una sintesi estrema del concetto di \"elaborazione\", concretizzando un'idea di vettura \"biposto\" da corsa \"Street Legal\", e come riproposizione in chiave stradale dell\"Abarth 695 Assetto Corse Evoluzione\", da cui riprende molte soluzioni tecniche. Con un motore 1.4 T-jet da 190 CV e un peso di soli 997 kg, la \"Abarth 695 biposto\" raggiunge un rapporto peso/potenza di 5,2 kg/CV, ed \u00e8 in grado secondo la casa di accelerare da 0 a 100 km/h in soli 5,9 secondi (la pi\u00f9 scattante berlina con trazione anteriore oggi presente sul mercato), con una velocit\u00e0 di punta di 230 km/h.\nInoltre \u00e8 la prima vettura stradale al mondo, attuale e di categoria, equipaggiata con cambio a innesti frontali con comando a H della \"Bacci Romano\" (opzionale al cambio manuale a 5 marce).\nL\"Abarth 695 biposto\" eredita dal mondo Racing l'intercooler frontale, l'aspirazione dinamica con finiture in carbonio \"BMC\", il sistema di scarico \"Akrapovi\u010d\" (premendo il tasto SPORT sul cruscotto avviene l'apertura totale della valvola sullo scarico, che contribuisce a migliorare le performance e il sound), gli ammortizzatori regolabili \"Extreme Shox\", il \"data logger\" digitale MXL della \"AIM Sport\" ereditato dall'Abarth 500 Rally R3T, i sedili Abarth Corsa by Sabelt con cinture a 4 punti, il sistema frenante Brembo con dischi anteriori flottanti ventilati e forati (305x28mm) con pinze monoblocco a quattro pistoncini (4x38mm), i cerchi OZ da 18 pollici alleggeriti con pneumatici 215/35 Parada semislick e il roll bar posteriore in titanio \"Poggipolini\".\nIl modello si presenta come una vettura \"essenziale\", votata alla ricerca delle performance: cristalli anteriori fissi con sportelli scorrevoli in policarbonato e kit estetico specifico comprendente paraurti, minigonne, passaruota e spoiler maggiormente prominenti e arricchiti con inserti in carbonio realizzati da \"Zender\" secondo le indicazioni del \"Centro Stile Abarth\". Le caratteristiche della 695 biposto, per\u00f2, sono scomponibili in tre kit di personalizzazione: \"Kit 124 Speciale\", \"Kit Carbonio\" e \"Kit Pista\", quest'ultimo comprendente anche tuta, scarpe, guanti e casco.\nLa carrozzeria \u00e8 caratterizzata da un inedito colore \"Grigio Performance\" a effetto materico con vernice antigraffio. Il cofano ha un design specifico a due \u2018gobbe\u2019, ispirato alla classica 124 Abarth, ed \u00e8 realizzato in alluminio. Le calotte degli specchietti e la copertura dei montanti sono in fibra di carbonio. Chiudono le dotazioni di serie l'ABS, l'ESP e il TTC, insieme all'inedito differenziale autobloccante a dischi frizione. Non sono invece disponibili i seguenti optional: fari allo xenon, fendinebbia, climatizzatore, finestrini elettrici e impianto radio, per garantire le migliori prestazioni possibili.\nIl modello verr\u00e0 realizzato presso le Officine 83 di Mirafiori e sar\u00e0 prodotto in numero limitato in base alle richieste di mercato.\nAbarth 695 biposto Yamaha Factory Racing.\nAlla vigilia del Gran Premio di San Marino del mondiale MotoGP 2015, Abarth ha omaggiato la scuderia Yamaha di tre speciali esemplari della Abarth 695 biposto.\nLa Casa dello Scorpione, che nella stagione 2015 \u00e8 sponsor di Yamaha Racing, ha consegnato ai piloti ufficiali Valentino Rossi, Jorge Lorenzo e Lin Jarvis tre Abarth 695 Biposto Yamaha Factory Racing, personalizzate con i colori della squadra e targhette con i nomi dei piloti e del manager. \nLe vetture in questione presentano le stesse caratteristiche tecniche della \"biposto\" da cui derivano e sono dotate dello speciale cambio \"Dog-Ring\" a innesti frontali della Bacci Romano. \nLe differenze rispetto al modello di partenza si fermano a livello estetico, grazie a una colorazione dedicata.\nI tre esemplari hanno le calotte degli specchi coordinate con le pinze dei freni e i coprimozzo, in tre colori diversi: silver per la vettura consegnata a Lin Jarvis, giallo per la Abarth 695 biposto di Valentino Rossi e rosso per quella di Jorge Lorenzo.\nAbarth 695 biposto Record.\nAl Salone di Francoforte 2015 viene presentata l'Abarth 695 biposto Record, una serie limitata celebrativa prodotta in soli 133 esemplari.\nLa vettura nasce in occasione del 50\u00ba anniversario di un'impresa realizzata da Carlo Abarth nel 1965, quando stabil\u00ec un record sul circuito di Monza con la Fiat Abarth \u201c1000 Monoposto Record\u201d Classe G. Sigl\u00f2 il record di accelerazione sul quarto di miglio e sui 500 metri.\nQuesta edizione speciale della 695 biposto \u00e8 caratterizzata da un'esclusiva livrea \u201cGiallo Modena\u201d impreziosita dalle finiture in titanio per il baffo anteriore, le maniglie porta, il maniglione posteriore \u201cTar Cold Grey\u201d e badge \u201c695 Record\u201d smaltato sulla fiancata e dal cofano in alluminio. All'interno troviamo un quadro strumenti dotato di grafica specifica per questa versione e i sedili Sabelt con guscio in fibra di carbonio.\nLe prestazioni rimangono invariate rispetto alla 695 biposto di serie ma a differenza di quest'ultima \u00e8 disponibile solo il cambio manuale a 5 marce abbinato al differenziale autobloccante meccanico.\nAbarth 695 Rivale.\n Prodotta nel 2017 l\u2019Abarth 695 Rivale nasce dalla collaborazione dei costruttori di Yatch Riva, prendendo il nome dallo \"Yatch 56\u2019 Rivale\". L\u2019auto \u00e8 un\u2019edizione speciale e numerata.\nSpinta dal 1.4 T-Jet 180CV monta un assetto Koni con tecnologia FSD (\"Frequency Selective Damping\"), un impianto frenante Brembo con dischi forati (anteriori \u00f8 305 mm x 28\u00a0mm e posteriori \u00f8 240\u00a0mm x 22\u00a0mm), una turbina Garrett GT 1446, e uno scarico Akrapovi\u010d con terminali in carbonio che richiama ad altri elementi dello stesso materiale come la plancia (che si poteva eventualmente avere anche in mogano), il cambio (anch'esso ordinabile in mogano), il battitacco e le rifiniture del volante, mentre i sedili in pelle blu e i cerchi in lega Supersport da 17\u201d la rendono sportiva.\nContestualmente viene anche inaugurata \"l\u2019Abarth 695 Rivale 175 Anniversary\" per onorare il 175\u00ba anniversario dei cantieri Riva, questa versione in edizione numerata a 300 esemplari (175 Hatchback e 175 Cabrio) si contraddistingue per alcune differenze dalla precedente come i badges sui montanti delle portiere, i cerchi in lega Formula da 17\u201d e dettagli neri sui sedili in pelle.\nAbarth 695 70\u00ba Anniversario.\nIn occasione degli \"Abarth Days\" 2019 \u00e8 stata presentata la versione \"70\u00ba Anniversario\", per celebrare i 70 anni del marchio. Prodotta in edizione limitata a 1949 esemplari, come la data di fondazione, \u00e8 caratterizzata da uno spoiler regolabile in 12 differenti posizioni, con un'inclinazione da 0\u00b0 a 60\u00b0. Questa aumenta il carico aerodinamico a 42\u00a0kg alla velocit\u00e0 di 200\u00a0km/h e permette di ridurre di quasi il 40% le correzioni sullo sterzo. In estetica, invece, \u00e8 esaltata dallo scarico Record Monza attivo e, in particolare, dalla livrea verde Monza 1958, celebrando la prima 500 Abarth che ha stabilito nell'autodromo sei record internazionali. Quanto al motore dispone di un turbo da 1.4\u00a0l, con 180\u00a0cv di potenza e 250\u00a0Nm di coppia, raggiungendo una velocit\u00e0 massima di 225\u00a0km/h e un'accelerazione da 0 a 100\u00a0km/h in 6,7\u00a0s.\nVersioni da corsa.\nAbarth 500 Assetto Corse.\nSin dal momento del debutto del modello di serie la Abarth viene annunciata la realizzazione di una variante da competizione denominata \"Assetto Corse\". Presentata poco dopo, si tratta di una versione destinata a privati e prodotta in serie limitata con relativo equipaggiamento da gara dedicato. Le Assetto Corse competono in un campionato monomarca organizzato annualmente.\nRispetto al modello stradale il peso \u00e8 ridotto di 180\u00a0kg (portando la vettura a un peso di 930\u00a0kg) tramite interventi quali la rimozione dei sedili posteriori e sostituzione degli anteriori con modelli da competizione. Il telaio \u00e8 opportunamente irrigidito da un rollbar. Anche il motore, il 1.4 T-Jet, viene modificato fino a raggiungere una potenza di 190 CV, abbinato al cambio manuale a 6 rapporti tipo \"M32\" di derivazione \"Abarth Punto Evo\". dall'ottobre 2011 la \"Abarth 500 Assetto Corse\" \u00e8 stata sostituita dalla nuova \"695 Assetto Corse\" che dispone di nuove modifiche meccaniche e aerodinamiche e una potenza di 205 CV.\nAbarth 695 Assetto Corse.\nNel 2011 la \"695 Assetto Corse\" sostituisce la 500 Assetto Corse nel campionato monomarca Abarth. La vettura dispone di appendici aerodinamiche migliorate, assetto con ammortizzatori regolabili a ghiera, cambio sequenziale Sadev a 6 marce, turbocompressore Garret GT 1446 e un nuovo sistema di scarico. La potenza massima sale cos\u00ec a 205 CV.\nAbarth 695 Assetto Corse Evoluzione.\nAl Salone di Ginevra 2014 debutta una nuova evoluzione della versione da corsa della 500 Abarth.\nRispetto alla precedente 695 Assetto Corse il motore \u00e8 ulteriormente potenziato esprime 215 cavalli e la massa della vettura scende di 20\u00a0kg. Inoltre, apporta numerose migliorie al telaio e dispone di una nuova architettura elettrica con riposizionamento centraline all'interno dell'abitacolo e parabrezza con sbrinatore termico. Altre specifiche riguardano i nuovi bracci sospensioni anteriori scomponibili in acciaio, un differente layout per il raffreddamento motore e modifiche all'impianto intercooler, ora montato in posizione frontale. Questo aggiornamento \u00e8 reso disponibile anche come kit per le 695 Assetto Corse gi\u00e0 prodotte.\nAbarth 695 Assetto Corse Endurance.\nNel giugno del 2014 viene svelata al pubblico una nuova versione da corsa per il \"Campionato Italiano Turismo Endurance\" (CITE), che nasce sulla base della 695 Assetto Corse Evoluzione. Con i suoi 215 CV di potenza, si presenta come un modello opportunamente modificato per le corse \"Endurance\", tramite l'aggiunta di un serbatoio supplementare e un setup specifico delle sospensioni rielaborato dalla ditta \"Sara Ficocelli\".\nIl debutto avviene sulla pista di Imola col pilota Andrea Bertolini, 4 volte campione del mondo GT con la Maserati e neo vincitore nella categoria GTE-Am24 della \"24 Ore di Le Mans\" con la Ferrari 458 Italia del Team SMP Racing. Sul circuito di Vallelunga Bertolini viene affiancato dall'ex pilota di Formula 1 Giancarlo Fisichella, che avr\u00e0 il compito di sviluppare la vettura nel corso del campionato.\nAbarth 500 Rally R3T.\nLa 500 R3T \u00e8 la versione da competizione omologata per i rally Gruppo R. La vettura dispone di una potenza di 180\u00a0CV con peso di 1080\u00a0kg a vuoto, come da regolamento. La 500 partecipa anche all'Abarth Challenge.\nAbarth 695 biposto R.\nIn occasione del Rally d'Italia 2015 WRC svolto in Sardegna, la Squadra Corse Abarth presenta un nuovo modello da corsa della 500 Abarth. Si tratta di una variante Rally della \"695 biposto\", opportunamente modificata con dotazioni di sicurezza previste dalla FIA (Federazione Internazionale dell'Automobile).\nLe novit\u00e0 principali riguardano l'adozione di un nuovo cambio sequenziale a innesti frontali e un assetto specifico rialzato adatto alle corse rallystiche. Per l'inaugurazione del nuovo modello, alla guida della \"695 biposto R\", \u00e8 stato scelto l'ex pilota di rally e due volte Campione del Mondo Miki Biasion.\nSerie speciali.\nAbarth 500 Opening Edition.\nPresentata nel corso del 2008, si tratta di un modello prodotto in serie limitata numerata in soli 200 esemplari, di cui 100 destinati al mercato italiano.\nMeccanicamente basata sulla 500 esseesse, se ne distingue per la pi\u00f9 ricca dotazione di serie comprendente sellerie in pelle con inserti in tinta al volante, pomello del cambio in ergal, climatizzatore automatico, impianto stereo Sound System Interscope e navigatore satellitare Blue&amp;Me Map Abarth. Sul tunnel centrale una targhetta metallica riporta il numero progressivo di serie della vettura.\nQuesta serie speciale \u00e8 stata proposta in due soli colori: Bianco Gara e Grigio Campovolo, quest'ultimo abbinabile allo sticker tetto a scacchi rossi in onore delle vecchie Abarth da corsa. Assieme alla macchina veniva consegnato anche un telo coprivettura con disegno \u201cAbarth 595\u201d d'epoca e una coppia di tappetini Abarth bordati in pelle.\nAbarth 500 Zerocento.\nQuesta serie limitata a soli 100 esemplari celebra il centenario della nascita di Karl Abarth. Derivata dall'Abarth 500 \"esseesse\", questa versione adotta l'impianto di scarico \"Record Monza\" e rapporti del cambio particolarmente ravvicinati, cosicch\u00e9 i 100\u00a0km/h con partenza da fermo vengono coperti in soli 7,3 secondi. La rapportatura giova anche alla ripresa, con lo 40\u2013100\u00a0km/h in quarta marcia coperto in soli 8,5 secondi - un secondo in meno rispetto alla \"esseesse\".\nLa carrozzeria \u00e8 verniciata in Grigio Nuvolari, abbinato alle bande sulle fiancate tono su tono e alle calotte degli specchietti cromate. Lo scarico di serie previsto per questa versione speciale \u00e8 il Record Monza a contropressione variabile.\nLe dotazioni interne comprendono sellerie in pelle color cuoio con cuciture argento, impianto stereo Sound System Interscope e il navigatore satellitare Blue&amp;Me Map Abarth.\nAbarth 500 Cabrio Italia.\nNel 2011, in occasione dei 150 anni dell'Unit\u00e0 d'Italia \u00e8 stata presentata una variante della Abarth 500C \"esseesse\" in colorazione Blu Abu Dhabi (la stessa utilizzata sulle 695 Tributo Ferrari) con capote nera. Questo allestimento speciale viene prodotto in soli 150 esemplari numerati.\nLa dotazione di serie comprende fari allo Xeno, sedili sportivi Sabelt con rivestimento in cuoio e schienale in fibra di carbonio, pedaliera e pomello cambio in vetro alluminizzato Alutex, battitacco in fibra di carbonio, navigatore Abarth Blue&amp;Me MAP con funzione Telemetria, calotte specchio in tinta magnesio e cerchi da 17\u2033 diamantati. Una Cabrio Italia ufficiale Abarth partecipa al Giro automobilistico d'Italia 2011.\nAbarth 500 Track Package.\nIn occasione dei 65 anni di vita della casa dello Scorpione, nel 2014 Abarth lancia un'edizione limitata a soli 65 esemplari prevista solo il mercato inglese.\nSi tratta di un'edizione speciale della Abarth 500 Custom da 135 CV, arricchita da un pacchetto estetico specifico. Questo esemplare \u00e8 caratterizzato dalla livrea Record Grey Metallic sulla quale spiccano le pinze dei freni di colore giallo, i tubi degli scarichi in acciaio satinato e i cerchi in lega dieci razze da 17 pollici con finiture diamantate. All'interno della vettura troviamo dei nuovi sedili posteriori e il display TFT da 7 pollici sul cruscotto dal quale gestire le funzionalit\u00e0 di guida e d'infotainment.\nLa meccanica rispetto alla versione di partenza, rimane invariata, come anche le prestazioni. A ogni acquirente della \"Abarth 500 Track Package\" viene offerto il pacchetto \"Abarth Track Experience\" che consentir\u00e0 ai clienti di correre in circuiti come Donington Park, Brands Hatch e Oulton Park.\nAbarth 500 Bi-Colore Edition (Black&amp;Grey Edition).\nSi tratta di una serie limitata a soli 50 esemplari rivolta in un primo momento al solo mercato del Regno Unito, successivamente anche in Italia. La vettura \u00e8 una variante della Abarth 500 Custom da 135 CV ed \u00e8 caratterizzata dalla carrozzeria in tinta bicolore, composta dal \"Nero Scorpione\" nella fascia superiore su vernice \"Record Grey\" nella parte inferiore.\nDi serie ci sono i cerchi in lega da 17 pollici a dieci razze con design diamante, mentre i doppi terminali dell'impianto di scarico presentano finiture in acciaio satinato.\nQuesto esemplare propone inoltre i sedili in pelle sportivi, il climatizzatore, un impianto audio CD e MP3 con sei altoparlanti e un sistema vivavoce Blue&amp;Me.\nLe prestazioni rimangono identiche alla Abarth 500 Custom da cui deriva.\nPrototipi.\nNel corso degli anni, da quando fu presentata al pubblico l'Abarth 500, ci sono state tantissime varianti che hanno interessato ogni fetta di mercato. Alcuni di questi modelli per\u00f2 sono stati realizzati solo a livello prototipale e come esemplari unici mai messi in vendita per ragioni di costo o per precise scelte di mercato.\nAbarth 695 Competizione.\nAl Motor Show di Bologna 2011, viene presentato un nuovo modello: la Abarth 695 Competizione, che nelle intenzioni dell'azienda produttrice, sarebbe stata la prima vettura da corsa \"street legal\" marchiata Abarth. Ispirata fortemente alla \"Abarth 500 Assetto Corse\", viene presentata nell'esclusiva livrea \"Grigio Competizione Opaco\", impreziosita da una livrea di richiamo racing che rinuncia tuttavia ai forti contrasti cromatici in favore di un raffinato effetto tono su tono.La vettura \u00e8 dotata di due soli posti accompagnati da un roll bar al posto dei sedili posteriori. L'introduzione di questo elemento \"racing\" diminuisce il peso della Abarth 695 Competizione rendendola ancora pi\u00f9 performante e sportiva.\nLo spazio lasciato vuoto dai sedili adotta un rivestimento che richiama il mandorlato delle vetture racing che prosegue nel vano baule. Questo esemplare \u00e8 equipaggiato con propulsore 1.4 Turbo T-Jet 16v da 180\u00a0CV abbinato al cambio \"Abarth Competizione\" con palette al volante (MTA). Meccanicamente quindi risulta identica alle altre Abarth 695.\nAbarth 500 Assetto Corse Stradale.\nCome per l'Abarth 695 Competizione, anche questo esemplare avrebbe dovuto rappresentare una sorta di vettura da corsa omologata per l'utilizzo stradale, ma per motivi di mercato non \u00e8 mai stata commercializzata. Solo nel 2014 viene ripresa quest'idea, realizzando la \"\"Abarth 695 biposto\".\"\nKit Abarth e accessori.\nCome da tradizione per il marchio, la casa propone una serie di Kit di potenziamento per le proprie vetture. Alcune di queste elaborazioni hanno bisogno dell'omologazione a Libretto (*). Di seguito l'elenco dei Kit resi disponibili per l'Abarth 500:\nOltre ai classici kit Abarth, la casa propone una linea di accessori per la personalizzazione della propria vettura.\nEcco un elenco dei principali accessori disponibili:\nImpianti di scarico Abarth.\nCome da tradizione per il marchio, Abarth propone quattro diversi tipi di sistemi di scarico per le sue vetture.\nImpianto di serie.\nL'impianto di serie della 500 Abarth \u00e8 caratterizzato da un doppio terminale di scarico cromato \nche si integra nel diffusore posteriore della vettura. Il sound risulta avere una timbrica particolare, distintiva del modello, grazie all'adozione di alcuni accorgimenti specifici che ne amplificano la sonorit\u00e0 (centrale diretto e finale semisilenziato).\nQuesti terminali hanno la caratteristica, in fase di rilascio, di emmettere talvolta i tipici \"back-fire\" (detti pi\u00f9 comunemente scoppiettii), dovuti all'esplosione di piccole quantit\u00e0 di combustibile lungo i condotti di scarico, soprattutto quando la temperatura del motore e le condizioni ambientali esterne sono favorevoli.\nI due terminali di scarico vengono utilizzati anche nella versione \"Abarth 500 Assetto Corse\", ma a differenza di quelli di serie vengono abbinati a un finale di scarico diretto.\nRecord Monza.\nLe marmitte Record Monza impiegano la tecnologia \"Dual Mode\". Questa prevede l'utilizzo di una valvola di bypass a due vie a comando meccanico, inserita a monte del terminale di scarico.\nI benefici di questo sistema si vedono nelle curve di erogazione di coppia e potenza con una risposta motore pi\u00f9 pronta a partire dai medi regimi di rotazione a cui la valvola entra in funzione, con un incremento medio di circa 5\u00a0CV e di circa 1,5 kgm (circa 15 Nm) di coppia a partire dai 2000 giri/min.\nInoltre con il bypass del terminale all'apertura della valvola la sonorit\u00e0 diventa pi\u00f9 marcata e aumenta il backfiring in fase di rilascio.\nGli scarichi, composti da 4 terminali, possono essere montati presso le officine autorizzate Abarth; al cliente viene consegnato un documento da esibire alle Forze dell'Ordine in caso di controllo, attestante l'omologazione degli scarichi montati sulla vettura.\nSono montati di serie sulle Abarth 595/595C Competizione, 695 Tributo Ferrari, 500 Zerocento, 595 \"50\u00ba Anniversario\" e 595 Yamaha Factory Racing. Possono essere montati su richiesta su tutte le altre versioni.\nNel 2018 viene lanciato il Record Monza Attivo. Come il precedente, anch'esso ha la valvola ma, invece che aprirsi e chiudersi in base alla pressione di scarico, si apre e chiude elettronicamente attraverso l'uso del tasto Sport situato all'interno dell'abitacolo. Questo significa che il guidatore pu\u00f2 scegliere quando tenerlo aperto o chiuso. Nonostante questa funzionalit\u00e0, date certe legislazioni, lo scarico si apre solo se il guidatore parte da fermo con il gas premuto a pi\u00f9 del 75% o se supera i 60km/h. In tanti cercano di evitare questa problematica staccando il cavo della valvola situata nel vano motore.\nRecord Modena.\nNato per essere montato di serie sulla 695 Edizione Maserati, questo impianto si riconosce per i due terminali ovali con un setto centrale divisorio dal disegno ispirato a quelli della Maserati Granturismo S; tecnicamente \u00e8 identico al Record Monza.\nOltre all'Edizione Maserati, sono montati di serie sulla \"Abarth 695 fuoriserie \"Olio Fiat\"\" e \"Abarth 695 fuoriserie \"Scorpione\"\" e possono essere installati a richiesta su tutte le altre versioni.\nAkrapovi\u010d.\nGli scarichi Akrapovi\u010d, specifici per le Abarth 695 Biposto e Biposto Record, vantano una tecnologia denominata a \"doppio stadio\", ovvero un sistema di apertura di valvole che permette allo scarico di cambiare sonorit\u00e0 a seconda della modalit\u00e0 di guida selezionata, incrementando notevolmente il livello sonoro nella guida sportiva. A livello tecnico si ottengono dei vantaggi in termini di erogazione di coppia e potenza rispetto a scarichi di tipo tradizionale. Esteticamente si presentano come una coppia di terminali tondi in titanio integrati nel diffusore posteriore.\nImpianti frenanti Abarth.\nLa casa propone varie tipologie di impianto frenante differenziati in base alla potenza del veicolo e alla versione su cui sono installati.\nImpianto di serie.\nL'impianto di serie \u00e8 composto da 4 freni a disco, dotati di pinze flottanti monopompante prodotte da Bosch (Lucas al retrotreno), autoventilanti \u00d8284\u00a0mm x 22 all'anteriore e \u00d8240\u00a0mm x 11 al posteriore . \nTale sistema frenante \u00e8 adottato esclusivamente sull'Abarth 500 Custom e successivamente dalla Abarth 595 Custom.\nSistema frenante Kit Elaborazione 595.\nQuesto impianto viene montato esclusivamente sulle \"Kit Abarth Elaborazione 595\" e \"595 Yamaha Factory Racing\" e va a potenziare i freni di serie della 500/595 Abarth Custom, dove ai dischi anteriori autoventilanti viene aggiunta una coppia di pastiglie ad \"alte prestazioni HP1000 della Brembo\".\nSistema frenante esseesse.\nTale impianto frenante prevede la sostituzione dei dischi di serie con 4 nuovi dischi autoventilanti e \"forati,\" \u00d8284\u00a0mm x 22 all'anteriore e \u00d8240\u00a0mm x 11 al posteriore. Le pinze rimangono quelle dell'impianto \"entry level\" ma sui dischi anteriori vengono installate le pastiglie ad \"alte prestazioni HP1000 della Brembo\".\nViene montato sulle \"595 Turismo, 595 Competizione MY2011 da 160hp, Kit esseesse, Kit esseesse Koni, Ferrari Dealers, Cabrio Italia, da Zero a Cento e Opening Edition\".\nSistema frenante Abarth Brembo.\nRappresenta l'elaborazione massima dell'impianto frenante per la 500 Abarth, grazie all'adozione di 2 freni a disco anteriori flottanti \"maggiorati\" della Brembo (autoventilati forati \u00f8 305\u00a0mm x 28\u00a0mm), mentre al posteriore rimane la configurazione di serie, con dischi \u00f8 240mm pieni o forati a seconda della versione su cui vengono installati. \nInoltre sempre sull'asse anteriore sono previste 2 nuove pinze maggiorate a 4 pompanti. Questo impianto viene montato di serie su tutta la gamma \"Abarth 695\", nonch\u00e9 sulla \"Kit Abarth 695 Brembo Koni\" e sulla \"595 Competizione Model Year 2015\". Pu\u00f2 essere installato su altre versioni sotto forma di kit, ma solo sui modelli provvisti di assetto Koni FSD ed almeno 160 cavalli di potenza.\nCustomizzazione dell'impianto frenante.\nOltre ai freni di serie, la casa prevede la possibilit\u00e0 di personalizzare ulteriormente il proprio impianto frenante tramite la rete di ricambi Mopar del gruppo FCA. Tali customizzazioni prevedono ad esempio l'utilizzo di pastiglie ad alte prestazioni, dischi forati per impianto Bosch/Lucas e dischi maggiorati flottanti per pinze Brembo.\nMotorizzazioni.\n\"*Dati riferiti alla media dei test effettuati da alcune riviste di settore.\"\nLa Abarth 500 per i mercati extraeuropei.\nLa versione sportiva della Fiat 500 a marchio \"Abarth\" viene commercializzata in diversi continenti, spesso con notevoli differenze rispetto al modello originale europeo.\nDi seguito vengono riportati i modelli del mercato extraeuropeo.\nFiat 500 Abarth - USA.\nAl salone di Los Angeles 2011, viene presentata la versione per il mercato nordamericano, che prende il nome ufficialmente il nome di \"Fiat 500 Abarth\", denominazione che pone l'accento sull'elaborazione del modello Fiat, dato che il marchio Abarth negli USA \u00e8 scarsamente conosciuto.\nProdotta nello stabilimento di Toluca in Messico, il modello differisce da quello europeo principalmente per il propulsore: il T-Jet cede il passo al pi\u00f9 moderno 1.4 16v Turbo Multiair, gi\u00e0 largamente utilizzato su diversi modelli del gruppo FCA.\nA differenza del modello europeo, viene prevista una sola versione da 160 CV (inizialmente solo con cambio manuale 5 rapporti), senza possibilit\u00e0 di potenziamento del veicolo nel post vendita tramite i noti kit di elaborazione. \nLa versione da 135 CV in realt\u00e0 esiste anche per questo mercato, ma per una scelta di marketing non viene venduta sotto il marchio Abarth, prendendo il nome di \"Fiat 500 Turbo\".\nAnche se dotata di un propulsore differente, coppia, potenza e prestazioni generali dichiarate rimangono invariate rispetto all'omologo modello europeo da 160 CV.\nVi \u00e8 per\u00f2 la possibilit\u00e0 di esclusione totale del sistema elettronico di stabilit\u00e0 \"ESC\", tramite un apposito pulsante posto sulla plancia sotto il volante di guida.\nLa vettura propone di serie il sistema sospensivo \"Koni FSD\" e le sospensioni posteriori derivano direttamente dalla Fiat 500 Sport USA, ma irrigidite di un ulteriore 20%. I cerchi in lega di serie sono da 16\" (pneumatici 195/45 R16) e sono specifici per il mercato americano. A scelta si possono avere i 17\".\nAnche lo scarico, seppur esteticamente identico a quello europeo, \u00e8 tecnicamente diverso essendo maggiormente libero nella parte terminale, grazie a leggi omologative pi\u00f9 permissive. Per questo motivo risulta avere una timbrica notevolmente pi\u00f9 marcata.\nPoche le differenze a livello estetico rispetto al modello originale: si evidenziano solo le luci di posizione laterali integrate nei paraurti (di legge negli USA), il portatarga posteriore pi\u00f9 piccolo, l'assenza di cromature nei vani fendinebbia anteriori e i sedili anteriori maggiormente sagomati accompagnati da un bracciolo centrale ripiegabile.\nNel 2014 fanno la loro comparsa il nuovo cruscotto digitale e un inedito cambio automatico Aisin a 6 marce (opzionale al classico manuale). \nLa nuova trasmissione \u00e8 accompagnata da una diversa taratura del motore da 157\u00a0CV e 248 Nm di coppia. \nIl cambio \u00e8 senza paddles al volante ma dotato di una leva centrale di comando. Questo cambio \u00e8 capace nella modalit\u00e0 Sport di effettuare la doppietta in scalata e di mantenere il rapporto selezionato anche nelle curve e nelle condizioni di guida dinamica. La trasmissione automatica risulta essere completamente diversa da quella robotizzata MTA a cinque marce proposta in Europa, essendo una trasmissione del tipo a \"convertitore di coppia\".\nFiat 500 Abarth - Brasile.\nNel corso del 2014 la Fiat 500 Abarth \"sbarca\" sul mercato brasiliano, proponendo un modello derivato da quello statunitense.\nProdotta nello stabilimento di Toluca in Messico, questa nuova Fiat 500 Abarth conserva il motore Multiair della versione nord americana, ma con un incremento di potenza che la fa arrivare a 167 CV a 5500 giri e 230Nm di coppia, questo per adattarsi meglio al diverso tipo di carburante utilizzato in Brasile (quantit\u00e0 di etanolo nella benzina maggiore del 25% rispetto al mercato USA).\nLa motorizzazione \u00e8 abbinata a un cambio manuale a 5 rapporti.\nLe prestazioni dichiarate parlano di uno 0-100 in 6,9\" e una velocit\u00e0 massima di 214\u00a0km/h.\nAnche in questo modello vi \u00e8 la possibilit\u00e0 di esclusione dell'ESC (controllo di stabilit\u00e0) e di serie troviamo anche il sistema \"cruis control\".\nAltre dotazioni di serie prevedono i cerchi in lega da 16\" (con pneumatici 195/45), un impianto frenante con dischi autoventilanti da 284\u00a0mm di diametro all'anteriore e 240 al posteriore, il climatizzatore automatico, l'ABS con EBD, il differenziale elettronico TTC, l'impianto audio Alpine il sistema Hill Holder. \nIl MY 2015 riceve il nuovo quadro strumenti digitale multifunzione con TFT.\nFiat 595 Abarth Competizione - India.\nDopo un ritardo del lancio previsto per il 2014, nel 2015 approda finalmente in India la \"Fiat Abarth 595 Competizione\", unica versione attualmente disponibile per questo paese.\nIl motore \u00e8 il noto T-Jet 1.4 16V turbo da 160 CV, lo stesso utilizzato per il mercato europeo, ma in questo caso viene abbinato esclusivamente al cambio automatico elettroattuato con comandi al volante.\nCoppia e prestazioni sono le medesime del modello europeo con questo tipo di trasmissione (230Nm in modalit\u00e0 Sport, 0-100 in 7,6\" e velocit\u00e0 massima di 209\u00a0km/h).\nIl modello di serie presenta cerchi in lega da 17\", climatizzatore manuale, sedili anteriori sportivi Sabelt, sensori di parcheggio posteriori, il sistema sospensivo Cofap FSD all'anteriore e Koni al posteriore, il tachimetro digitale con display TFT, fari anteriori alle Xenon, differenziale elettronico TTC con ABS, EDB ed ESP, Hill Holder e sistema Blue&amp;me con comandi al volante.\nPu\u00f2 essere inoltre richiesta in 4 colorazioni diverse: Grigio Campovolo, Bianco Iridato, Nero Scorpione e Rosso Cordolo.\nA differenza del modello europeo, questa versione non \u00e8 dotata di scarichi Record Monza ma dei normali scarichi di serie."}
{"id": "1617004", "revid": "73843", "url": "https://it.wikipedia.org/wiki?curid=1617004", "title": "Chiese delle corporazioni di arti e mestieri di Roma", "text": "A Roma le Corporazioni delle arti e mestieri si chiamavano \"Universitas\". Erano una maglia della rete sociale della citt\u00e0, rappresentavano i gruppi economici e professionali presso il governo cittadino (le pi\u00f9 importanti avevano le sedi ufficiali al Campidoglio), avevano propri Consoli e tribunali, e funzionavano anche come societ\u00e0 di mutuo soccorso, garantendo ai propri aderenti qualche supporto economico per le vedove e una piccola dote per le orfane in stato di bisogno, e una tomba, quando ancora si seppelliva nelle chiese.\nNaturalmente, ogni corporazione possedeva e manteneva la propria chiesa, che era il luogo di aggregazione del gruppo professionale. La chiesa, a cui erano spesso annessi un ospedale e un oratorio, era sede della Confraternita che esercitava il controllo sociale sul comportamento degli aderenti, organizzava le feste patronali e in genere la vita religiosa della corporazione.\nLe chiese.\nLo Stato unitario abol\u00ec, nel 1873, tutte le numerosissime Confraternite che trov\u00f2 a Roma, incamerandone i beni e gli archivi.\nMolte di queste chiese tuttavia esistono ancora, e molte erano ubicate tra il Campidoglio e il Foro romano. Tra queste:"}
{"id": "1617006", "revid": "55935", "url": "https://it.wikipedia.org/wiki?curid=1617006", "title": "Laurussia", "text": ""}
{"id": "1617011", "revid": "1305772", "url": "https://it.wikipedia.org/wiki?curid=1617011", "title": "Barinas", "text": ""}
{"id": "1617013", "revid": "92723", "url": "https://it.wikipedia.org/wiki?curid=1617013", "title": "Diocesi di Joliet in Illinois", "text": ""}
{"id": "1617019", "revid": "599013", "url": "https://it.wikipedia.org/wiki?curid=1617019", "title": "National Board of Review Awards 1987", "text": "La 59\u00aa edizione dei National Board of Review Awards si \u00e8 tenuta il 16 febbraio 1988."}
{"id": "1617020", "revid": "767487", "url": "https://it.wikipedia.org/wiki?curid=1617020", "title": "The State of Play", "text": "The State of Play \u00e8 il primo album solista del cantante Tony Hadley, gi\u00e0 vocalist del gruppo britannico degli Spandau Ballet pubblicato per l'etichetta EMI, nel 1992.\nIl disco.\nDall'album, che non riscuote un grande successo commerciale, nonostante l'impeccabile esecuzione vocale del cantante (uno dei pochi ad avere studiato canto tra i numerosissimi autodidatta degli anni ottanta) vengono estratti due singoli: \"Lost in Your Love\" e \"For Your Blue Eyes Only\". Il primo dei due 45 giri (che \u00e8 anche il brano d'apertura del 33 giri), nell'edizione in CD singolo, comprende anche due inediti eseguiti dal vivo in un concerto del 1992, tenutosi in Germania e ripreso dalla TV tedesca, \"Why Can't We Fall in Love?\" e \"Theme No. 7\", il primo dei quali scritto dal solo Tony Hadley, mentre il secondo \u00e8 da lui composto assieme al fedele Keeble; entrambi gli inediti \"live\" sono prodotti e missati da Hadley e Keeble con Chapman (Andy Reilly \u00e8 invece il tecnico del suono). Quanto ai brani inseriti nel long playing, Tony Hadley ne firma 5 su 12. Tra gli altri pezzi, spiccano le firme del duo inglese Climie Fisher (\"You Keep Me Coming Back for More\") e della compositrice statunitense Diane Warren (\"Just the Thought of You\"), che ha scritto per moltissimi artisti: un esempio illustre \u00e8 costituito da una parte considerevole del repertorio solista pi\u00f9 di successo della cantante del gruppo musicale femminile USA delle Go-Go's, Belinda Carlisle.\nLa band.\nPer la realizzazione del suo primo album di inediti di studio da solista, Tony si \u00e8 portato dietro altri due compagni dalla sua ex band, gli Spandau Ballet: il batterista John Keeble, uno dei cinque membri ufficiali (qui anche autore del brano intitolato \"Riverside\" e coautore, assieme allo stesso Tony Hadley, dell'inedita \"Theme No. 7\"), e il tastierista e programmatore Toby Chapman, sesto membro ufficioso degli Spandau Ballet, con loro in tutti i dischi come session man fisso, ma mai nel quintetto-base. Completano la nuova band: Jerry Stevenson alle chitarre e Kevin Miller al basso, oltre a Tony alle voci, ovviamente. Come appare dunque ben chiaro, Tony Hadley, virando verso un pop rock molto pi\u00f9 commerciale, opta quasi per un'esatta ricostruzione dell'organico-tipo della sua ex band, non dando spazio soltanto al sassofono (che l\u00ec era suonato dal biondo Steve Norman, idolo del pubblico femminile, responsabile del celebre assolo nella Numero 1 del 1983, \"True\", e autore di un unico brano per gli Spandau Ballet, \"Motivator\", dall'album dell'addio, \"Heart Like a Sky\", del 1990)."}
{"id": "1617024", "revid": "124887745", "url": "https://it.wikipedia.org/wiki?curid=1617024", "title": "Petare F\u00fatbol Club", "text": "Il Deportivo Petare F\u00fatbol Club \u00e8 una squadra di calcio del Venezuela. Fino all'agosto del 2010 il suo nome era Deportivo Italia, in quanto squadra rappresentante della locale comunit\u00e0 italiana; tale modifica tuttavia ha suscitato diverse opposizioni, anche di tipo legale.\nStoria.\nIl Deportivo Italia fu fondato a Caracas il 18 agosto del 1948 da un gruppo di italiani emigrati nel Venezuela: Carlo Pescifeltri, Lorenzo Tommasi, Bruno Bianchi, Giordano Valentini, Samuel Rovatti, Angelo Bragaglia, Giovanni Di Stefano, Giuseppe Pane, Luca Molinas e Alfredo Sacchi.\nGli anni d'oro della squadra (soprannominata \"Azules\", ad imitazione degli \"Azzurri\" della Nazionale italiana) furono quelli dell\"'Era D'Ambrosio\", che dur\u00f2 dal 1958 al 1978.\nIn questi anni sessanta e settanta la storia calcistica del Deportivo Italia fu caratterizzata da notevoli risultati anche nella Copa Libertadores. Infatti nella Coppa Libertadores del 1971 il Deportivo Italia fu finanche capace di battere il Fluminense (Campione del Brasile) nello stadio Maracan\u00e3 di Rio de Janeiro: la vittoria fu celebrata da tutta la stampa sudamericana come \"Piccolo Maracanazo\".\nEra D'Ambrosio.\nNel 1958 Mino D'Ambrosio prese la gestione del Deportivo Italia insieme al fratello Pompeo D'Ambrosio (che diresse il settore finanziario della squadra).\nPer i successivi venti anni la squadra fu la migliore del Venezuela, ed ogni anno ottenne un primo o secondo posto nei maggiori Tornei di calcio del Venezuela (con risultati positivi anche nella Copa Libertadores).\nIn quegli anni (chiamati \"dorati\" dai suoi tifosi) il Deportivo Italia vinse quattro volte il titolo di Campione del Venezuela (1961, 1963, 1966 e 1972) e tre volte la \"Coppa Venezuela\" (1961, 1962 e 1970). Inoltre fu secondo nel Campionato di Prima Divisione del Venezuela nel 1965, 1968, 1969, 1970 e 1971 e nella Coppa Venezuela nel 1976.\nGli \"Azules\" parteciparono anche nella Copa Libertadores del Sudamerica in rappresentanza del Venezuela sei volte (1964, 1966, 1967, 1969, 1971 e 1972). Nell'edizione del 1964 furono la prima squadra venezuelana ad accedere al secondo turno eliminatorio della Coppa dei Campioni del Sudamerica Coppa Libertadores 1964.\nNella Coppa Libertadores del 1971 il Deportivo Italia riusc\u00ec a battere per 1 a 0 il Fluminense (Campione del Brasile) nello stadio Maracan\u00e3 di Rio de Janeiro.\nDeportivo Italchacao.\nNell'agosto 1998 il Deportivo Italia - passato sotto il controllo della multinazionale italiana Parmalat - divenne \u201cDeportivo Italchacao F\u00fatbol Club, S.A.\u201d, mantenendo i colori, il logo e la storia della squadra degli \"Azules\" della comunit\u00e0 italiana nel Venezuela.\nL'Italchacao vinse il campionato venezuelano nel 1999 e ne fu secondo l'anno successivo.\nDopo la crisi che scosse la Parmalat nel 2003 (Crack Parmalat), l'ItalChacao cominci\u00f2 a mancare di sostegno e sprofond\u00f2 nella seconda divisione venezuelana. Con nuovi sponsor (subentrati alla Parmalat), nella stagione 2006/2007, la squadra torn\u00f2 ad avere il suo nome originale di Deportivo Italia al posto di quello di ItalChacao.\nAttuale ritorno alle origini.\nNel 2007 la squadra riprese il suo nome storico di \"Deportivo Italia\", sotto la Direzione Tecnica di Raul Cavalieri e la Presidenza dell'Italo-venezuelano Eligio Restifo. Nel campionato 2007/2008 si \u00e8 classificato al quarto posto e nel 2008/2009 al secondo posto, perdendo la finale con il Caracas F\u00fatbol Club.\nStadio.\nDurante l\"'Era D'Ambrosio\" il Deportivo Italia gioc\u00f2 sempre nello Stadio Olimpico di Caracas, ma con la crisi Parmalat l'ItalChacao fu costretto ad usare il meno dispendioso Stadio \"Br\u00edgido Iriarte\", con capacit\u00e0 di soli 15,000 spettatori. Attualmente gioca nuovamente nell'Estadio Ol\u00edmpico de la Ciudad Universitaria di Caracas, che ha una capacit\u00e0 di oltre 30,000 posti.\nColori.\nI colori sono gli stessi della Nazionale di calcio dell'Italia, azzurro e bianco.\nRosa.\nAggiornata al 2013."}
{"id": "1617025", "revid": "599013", "url": "https://it.wikipedia.org/wiki?curid=1617025", "title": "National Board of Review Awards 1988", "text": "La 60\u00aa edizione dei National Board of Review Awards si \u00e8 tenuta il 27 febbraio 1989."}
{"id": "1617028", "revid": "709565", "url": "https://it.wikipedia.org/wiki?curid=1617028", "title": "National Board of Review Awards 1989", "text": "La 61\u00aa edizione dei National Board of Review Awards si \u00e8 tenuta il 26 febbraio 1990."}
{"id": "1617029", "revid": "729019", "url": "https://it.wikipedia.org/wiki?curid=1617029", "title": "Ermocrate", "text": "Eletto \"strategos\" di Siracusa durante la spedizione ateniese in Sicilia, \u00e8 considerato un personaggio di primo piano anche nel contesto precedente; egli fu autore di un celebre discorso avvenuto durante il congresso di Gela, tramandatoci grazie allo storico greco Tucidide, il cui obiettivo fu il richiamo all'unit\u00e0 siceliota per contrastare i nemici ateniesi. Determinante fu la sua strategia negli anni dell'assedio attico alla \"polis\" di Siracusa. Conseguita la vittoria finale contro Atene, Ermocrate nel 412 a.C. fu fautore di una spedizione contro gli alleati di Atene e quindi a favore della lega del Peloponneso.\nRimasto in Ionia diversi anni, ricevette la notizia dell'avvenuto suo esilio per volere del neo-governo democratico radicale instaurato da Diocle in sua assenza. Per il buon operato militare conseguito in qualit\u00e0 di ammiraglio peloponnesiaco, Ermocrate venne appoggiato dal satrapo Farnabazo II per il suo rientro in patria; con l'oro persiano il generale esule pot\u00e9 procurarsi navi e uomini e approdare in Sicilia nel 408 a.C. presso la \"polis\" di Messana (odierna Messina).\nDopo l'avvenuta distruzione di Selinunte, a causa dell'insorgere di una nuova guerra greco-punica, Ermocrate si fece padrone di quella citt\u00e0, ricostruendola e ripopolandola. Mor\u00ec infine in seguito di una rivolta popolare avvenuta nel 407 a.C. all'interno di Siracusa, dopo che egli, insieme a un gruppo fidato di suoi \"philoi\", aveva tentato di rientrare forzatamente nella polis. Se questa rivolta fu da una parte la disfatta di Ermocrate, dall'altra fu una parziale vittoria per Dionisio, futuro tiranno di Siracusa, che combatt\u00e9 tra le file dei seguaci di Ermocrate.\nFonti e storiografia.\nLa figura di Ermocrate siracusano \u00e8 presente in varie fonti primarie. Diodoro Siculo non ne parla molto; fattore questo che ha suscitato qualche interrogativo tra alcuni degli studiosi moderni:\nTucidide viene riconosciuto come lo storico che maggiormente valorizz\u00f2 la figura del generale siracusano. Egli lo rende protagonista di un lungo discorso, in assemblea a Gela per discutere della Guerra del Peloponneso, permettendo quindi di cogliere anche gli aspetti ideologici e comportamentali. Gli studiosi moderni hanno espresso nei loro studi la non isolata opinione che Tucidide nutrisse per Ermocrate rispetto che il siracusano si era meritato nel campo di battaglia. In scritti moderni viene definito come \u00abil personaggio pi\u00f9 ammirato da Tucidide dopo Pericle\u00bb. Tuttavia risulta complesso il rapporto che vi fu tra il testimone degli eventi della guerra del Peloponneso e il militare siracusano; studiosi come Gaetano De Sanctis e Gabriella Vanotti hanno ipotizzato che i discorsi attribuiti a Ermocrate siano in realt\u00e0 stati elaborati molto tempo dopo la fine della spedizione ateniese in Sicilia. Tale distanza tra la narrazione e la reale declamazione avrebbe portato Tucidide a risentire dell'influenza di un nuovo conflitto tra Sicelioti e Punici: infatti il discorso di Ermocrate andrebbe probabilmente inquadrato in chiave anti-punica pi\u00f9 che anti-ateniese. Scrive a tal proposito Vanotti:\nDe Sanctis aggiunge: \nTucidide, come \u00e8 noto, non termin\u00f2 il suo ottavo e ultimo libro della sua opera \"La Guerra del Peloponneso\". Al suo posto lo fece Senofonte, uno storiografo, il quale nelle \"Elleniche\" informa delle successive vicende di Ermocrate, dando ad esse particolare risalto: \nAltra fonte storica \u00e8 data da Timeo di Tauromenio che secondo lo storico Arnaldo Momigliano \u00abidealizza al di l\u00e0 di quanto avesse gi\u00e0 fatto Tucidide\u00bb il ruolo di Ermocrate. Importanti testimonianze sono date anche da Plutarco nelle sue \"Vite parallele\", in particolare in quella di Nicia, comandante ateniese durante la spedizione in Sicilia.\nBiografia.\nPrimi anni.\nErmocrate nacque in una famiglia aristocratica, diceva di discendere addirittura dal dio Ermes. Ermocrate \u00e8 da Tucidide per la prima volta menzionato nel 424 a.C., durante il congresso di Gela volto a mettere fine alle ostilit\u00e0 tra i Sicelioti che erano prima impegnati nella guerra di Leontini.\nGuerra contro gli Ateniesi in Sicilia.\nNel 415 a.C. propose una coalizione, che avrebbe dovuto includere anche citt\u00e0 non siceliote, (come ad esempio Cartagine) per respingere l'attacco di Atene.\nNel corso dei preparativi per l'arrivo della spedizione militare ateniese, Ermocrate fu accusato da Atenagora di cercare con la paura di creare una democrazia autoritaria. Alla fine dell'anno, per\u00f2, quando gli Ateniesi sconfissero per la prima volta i Siracusani, Ermocrate si propose come stratego, affermando che la causa della sconfitta era il numero troppo elevato di strateghi (dieci), che fu da lui ristretto per favorire efficienza e disciplina, ma anche per ridurre il controllo democratico; il discorso convinse il popolo, che a fine 415 a.C. lo elesse stratego assieme ad Eraclide e Sicano con pieni poteri.\nErmocrate, inviato a Camarina per tentare di stringere un'alleanza con Siracusa, riusc\u00ec ad ottenerne solo la neutralit\u00e0; poi, quando lui e i suoi due colleghi non riuscirono ad impedire che gli Ateniesi prendessero Epipoli, i Siracusani li sostituirono con tre nuovi strateghi.\nErmocrate, per\u00f2, fu uno dei pi\u00f9 importanti collaboratori a fianco del generale spartano Gilippo e contribu\u00ec alla vittoria contro Atene durante l'assedio di Siracusa; dopodich\u00e9, nel 413 a.C., riusc\u00ec a catturare l'intero esercito ateniese che stava per riprendere il mare, una vittoria di enorme importanza per la coalizione anti-ateniese.\nSecondo Diodoro Siculo e Plutarco, Ermocrate us\u00f2 invano la sua influenza per tentare di salvare le vite dei comandanti ateniesi, Nicia e Demostene, che invece furono giustiziati.\nLa campagna nell'Egeo.\nContesto storico.\nQuando ad Atene giunse notizia della disastrosa sconfitta subita a Siracusa, la reazione dei suoi abitanti fu inizialmente di incredulit\u00e0 e sconcerto. Tucidide cos\u00ec descrive l'animo degli ateniesi:\nI Sicelioti presero vigore da questa importante vittoria e si unirono spontaneamente alla causa ermocratea in Egeo. Non meno rilevante fu l'equilibrio che si venne a creare con Sparta, acerrima rivale della potenza attica, che dopo l'esito siciliano vedeva aprirsi la concreta possibilit\u00e0 di una definitiva vittoria e dunque sua egemonia sopra il territorio elleno. A causa della pesante sconfitta subita gli ateniesi incominciarono a perdere i propri alleati. Le citt\u00e0 si ribellavano, non ritenendo pi\u00f9 sicuro stare sotto la protezione egemone della polis attica.\nDalla Sicilia, nel 412, avendo stabilito un'alleanza con i peloponnesiaci, rafforzata dopo la sconfitta di Atene, furono inviate nel mare Egeo 35 navi cos\u00ec suddivise: 20 siracusane; 2 selinuntine; 3 tarantine e 10 di Thurion. Armate da flotta siciliana e italiota, vennero capitanate da Ermocrate - rieletto stratega di Siracusa - con il compito di continuare la guerra del Peloponneso, appoggiando Sparta. In quanto al numero di soldati che la coalizione sped\u00ec nell'Egeo, bisogna considerare che la capienza di una trireme era fatta per trasportare 200 uomini circa, suddivisi tra rematori, marinai e opliti; per cui il totale della coalizione ammonterebbe a 7.000 uomini, di cui 1.400 opliti per le battaglie terrestri.\nErmocrate e la rivolta dei marinai.\nLa coalizione delle navi partite sotto il nome di Siracusa, giunse presso Mileto, per unirsi alla flotta peloponnesiaca. Qui le venne incontro Alcibiade - passato dalla parte degli spartani - che consigli\u00f2 loro le prossime mosse da compiere nel prosieguo della guerra.\nIn un susseguirsi di battaglie, la flotta incontr\u00f2 Tissaferne - satrapo persiano della Lidia e della Caria, alleato di Sparta - che bramava di prendere prigioniero tale Amorge, figlio illegittimo di Pissutne, a sua volta satrapo, ribellatosi al Gran Re Dario II. Ebbe ci\u00f2 che cercava nella battaglia di Iasos, opulenta citt\u00e0 filo-attica, conquistata dalla flotta pelopennesiaca, dove secondo Tucidide si distinsero soprattutto i siracusani:\nPreso Amorge, lo consegnarono a Tissaferne; il quale, essendo ambasciatore del Gran Re ed essendo dunque referente di primo livello per Sparta, aveva il compito di decidere la paga dei marinai della flotta pelopennesiaca. Egli diede agli uomini il pagamento di un mese, che consisteva in una dracma attica al giorno per ciascuno di essi. Rifiutandosi per\u00f2 di continuare tale tributo, ridotto a tre oboli al giorno, per il tempo rimanente, fino a nuove disposizioni del suo re. Ermocrate, visto il malcontento generale, and\u00f2 a discutere della questione con uno degli spartani a capo dell'alleanza marittima, Teramene lacedemene, ma egli non era navarco; aveva solamente il compito di condurre la flotta da Astioco. Per cui il discorso venne momentaneamente chiuso.\nNel frattempo raggiunsero Astioco, che si trovava impegnato in operazioni belliche a Cio. Da qui partirono per altri conflitti su mare. Tempo dopo Alcibiade - divenuto sospetto agli spartani - cerc\u00f2 rifugio presso il persiano Tissaferne. E si dice fosse stato proprio Alcbiade, con la sua nota eloquenza, a convincere Tissaferne a far ridurre la paga dei marinai; egli diceva al satrapo che Atene - dalla vasta esperienza marinara - aveva da tempo abituato i suoi uomini a non vedersi retribuiti pi\u00f9 di tre oboli al giorno, altrimenti, sosteneva egli, i marinai avrebbero speso il denaro in eccesso per futili cose. Per cui si prodig\u00f2 verso i trierarchi e i capitani delle citt\u00e0 alleate, affinch\u00e9 accettassero questa pratica di riduzione sul soldo.\nAcconsentirono tutte le alte cariche, eccetto Ermocrate stratega di Siracusa e ammiraglio delle navi. Egli infatti si oppose a nome della flotta alleata, ma le sue rimostranze caddero nel vuoto. Vi era in effetti una congiura ordita dal persiano Tissaferne, la quale consisteva nel rendere inattivi gli alleati peloponnesiaci, per far s\u00ec che questa guerra potesse andare avanti, durare fino allo sfinimento delle principali parti in campo. Poich\u00e9 la Persia non voleva che Sparta abbattesse totalmente Atene, divenendo cos\u00ec padrona dell'intero Ellade. Dunque compr\u00f2 i trierarchi e i capitani della flotta alleata, promettendo loro un aumento di denaro; per l'appunto si trattava del soldo sottratto ai marinai su compiacenza di Alcibiade e del navarca Astioco:\nIl navarca affront\u00f2 successivamente a Mileto le ire dei marinai siracusani e turii - ex alleati italici di Atene - che essendo in maggior parte uomini di libera condizione pretendevano con fermezza il loro stipendio. Assunsero il ruolo d \u00abcapeggiatori della sedizione\u00bb e quando Astioco cerc\u00f2 di colpire con il bastone Dorieo - nobile esponente di Thurion - nulla pi\u00f9 trattenne la folla dei marinai peloponnesiaci dal voler picchiare il navarca e punirlo del suo comportamento irrispettoso. Questi si rifugi\u00f2 presso un altare di Mileto. Ma dopo la rivolta era ormai chiaro la sua incompatibilit\u00e0 con il prosieguo delle operazioni belliche marittime. I milesi si ribellarono a Tissaferne, cacciando dalla citt\u00e0 ionica la sua guarnigione, con il placido consenso degli alleati, soprattutto dei siracusani che mal lo sopportavano.\nVedendo tutto ci\u00f2 Ermocrate part\u00ec per Sparta, andando a denunciare le trame subdole che, egli sapeva, il persiano stava intrecciando con Alcibiade a discapito dei rivali di Atene.\nLa sconfitta a Cizico e l'esilio.\nErmocrate port\u00f2 con s\u00e9 un gruppo di milesi pronti a testimoniare contro Tissaferne. Nel contempo Mindaro prese il posto di Astioco come navarca, mandato anch'egli a Sparta, con un ambasciatore bilingue della Caria, Gautine, che aveva il compito di difendere l'operato di Tissaferne contro le accuse dei milesi e di Ermocrate.\nDa questo momento non \u00e8 ben chiaro quel che successe. Tucidide descrivendo quel che avvenne durante la permanenza a Sparta, menziona solamente in nota l'esilio di Ermocrate decretato da Siracusa, dicendo che il persiano si sentiva adesso ancor pi\u00f9 libero di accusare l'ammiraglio aretuseo dato che questi era divenuto \"esulo\", non pi\u00f9 protetto dal nome della polis occidentale. Si suppone dunque che l'esilio sia giunto dalla patria dopo gli avvenimenti della rivolta milese. Ma l'inserimento di tale nota, che apparentemente risulta esterna all'ordine di narrazione, induce a credere che Tudidice volesse esporre piuttosto l'inamicizia che correva tra il persiano e il siracusano, aumentata dopo il bando di quest'ultimo, avvenuto in un momento non precisato.\nErmocrate difatti compare ancora in alto grado durante le battaglie successive alla rivolta milese, avvenuta nel 411 a.C. Durante la battaglia di Abido la flotta alleata venne divisa in due: Mindaro lo spartano comandava il lato sinistro, mentre i siracusani comandavano il lato destro. Pare che Diodoro Siculo menzioni il nome di Ermocrate al comando della flotta siracusana. Certo \u00e8 che i peloponnesiaci persero quella battaglia, a causa soprattutto dell'arrivo dei rinforzi ateniesi guidati da Alcibiade, ormai passato nuovamente dal lato di Atene.\nInoltre Senofonte attribuisce l'esilio di Ermocrate alla grave sconfitta nella battaglia di Cizico, avvenuta nel 410 a.C.; fu una pesante sconfitta per gli spartani, in cui cadde anche il navarco Mindaro - corso all'inseguimento della navi di Alcibiade - e dove Atene pot\u00e9 impadronirsi di tutte le navi della flotta pelopennesiaca, tutte eccetto quelle dei siracusani; poich\u00e9 essi preferirono bruciarle piuttosto che consegnarle agli ateniesi; e tale ordine di ardere le navi venne dato da Ermocrate, dunque ancora presente:\nFu questa secondo Senofonte, la causa scatenante che spinse il governo di Siracusa a decretare l'esilio di tutti i suoi strateghi, colpevoli di aver distrutto la flotta della polis. Arriv\u00f2 la notizia dell'esilio, votato dal popolo, mentre la flotta si trovava a Mileto. Qui i capitani siracusani, ormai licenziati, appresero quanto accaduto direttamente da Ermocrate. Riflettevano tra loro non riuscendo a giustificare un atteggiamento cos\u00ec severo, definendo persino \u00abillegale\u00bb il modo in cui la loro patria aveva cos\u00ec deciso di esiliarli tutti insieme. Vi fu un sentito commiato ad essi dedicato per volere del resto della flotta, poich\u00e9 giudicavano il loro operato privo di pecche:\nInfine gli strateghi si rivolsero ai loro uomini, che l\u00ec sarebbero rimasti in attesa di nuovo comando:\nMa il rimpianto maggiore fu per Ermocrate, colui che aveva guidato la polis durante l'assedio ateniese in Sicilia, e colui che li aveva consigliati giorno e notte in questi due anni di guerra nel Peloponneso. Giunsero i nuovi comandanti dei soldati siracusani: Demarco figlio di Epicide, Miscone figlio di Menecrate e Potami figlio di Gnosia.\nGli aiuti del satrapo Farnabazo II.\nL'oro persiano.\nErmocrate, rimasto esule quando il conflitto peloponnesiaco era ancora in atto, and\u00f2 a rifugiarsi presso Farnabazo, divenutogli alleato, soprattutto perch\u00e9 il satrapo dell'Ellesponto era acerrimo rivale di Tissaferne, il quale appariva oramai come poco affidabile agli del Gran Re dopo l'ambasciata di Ermocrate presso Sparta.\nDopo la pesante sconfitta di Cizico, quando Atene riacquist\u00f2 la perduta sicurezza nelle sue armate, il potere attico venne in possesso di Calcedonia - importante colonia dalla posizione strategica - ci\u00f2 spinse Farnabazo a concludere un trattato di pace con gli ateniesi, nel quale veniva sancito che il satrapo si impegnava a pagare un tributo ad Atene per nome dei calcedoni, e inoltre si impegnava a condurre ambasciatori attici presso il Gran Re; questo punto del trattato era particolarmente importante per gli ateniesi, poich\u00e9 essi sapevano che la Persia riempiva di oro le forze spartane, ed era quindi un fondamentale ago della bilancia che poteva decretare la vittoria per l'una o l'altra parte dei due principali contendenti.\nPer una ragione non del tutto chiara, al seguito dei delegati attici e di quelli lacedemoni, si trovava Ermocrate - in compagnia di suo fratello Prosseno - gi\u00e0 esulo da Siracusa, per cui non potendo rappresentare l'alleanza occidentale. Si evince dunque che fosse l\u00ec in proprio nome. E tuttavia si sostiene che tale delegazione non giunse mai all'incontro con il Gran Re persiano, poich\u00e9 essa durante il cammino incontr\u00f2 un altro gruppo di ambasciatori spartani, guidati da Beozio, i quali avevano gi\u00e0 ottenuto da Dario il supporto politico in Asia. Con loro viaggiava il principe persiano Ciro, il quale si apprestava a divenire il comandante di tutte le province sul mare e primo alleato di Sparta, e si fece consegnare da Farnabazo i delegati attici, ed Ermocrate, che per testimonianza di Senofonte, pare abbia ricevuto il supporto finanziario dalla corte persiana, ancor prima di proferir parola:\nCos\u00ec con il benestare della Persia, Ermocrate nel 408 part\u00ec dall'Asia Minore per fare ritorno in Sicilia.\nNuovi sviluppi del contesto storico.\nGli equilibri politici dietro l'esilio di Ermocrate.\nSi sostiene che i motivi dell'esilio di Ermocrate siano da ricercarsi nelle lotte politiche che i partiti siracusani stavano attraversando durante l'allontanamento volontario dello stratega in Egeo. Il partito democratico di Diocle cercava infatti solo un pretesto per liberarsi di un pericoloso rivale oligarchico quale era Ermocrate; postosi inoltre su una luce pericolosamente imperialistica dopo l'avvio della missione sulla Ionia.\nIl disastro di Cizico, l'incendio della flotta, l'elevata responsabilit\u00e0 affidata dai peloponnesiaci agli strateghi siracusani, sarebbero state tutte motivazioni sufficientemente gravi da determinare il sollevamento dalla carica - e finanche l'esilio - per chi, come Ermocrate, in quel momento rappresentava il nome della polis.\nPare assodato dunque che dietro l'esilio ermocrateo vi fossero ragioni politiche, che andavano oltre il valore militare dimostrato dal generale siracusano in diverse occasioni. Ma il suo esilio avrebbe assunto un significato maggiormente rilevante se posto in un'ottica di diplomazia estera. Tucidide rende testimonianza di un avvenuto contatto tra Atene e Cartagine gi\u00e0 negli anni della seconda spedizione ateniese in Sicilia; questi contatti si sarebbero poi riaccesi con la partecipazione siracusana all'ultima fase del conflitto peloponnesiaca. Un'alleanza - \u03c0\u03b5\u03c1\u03af \u03c6\u03b9\u03bb\u03af\u03b1\u03c2 - tra due potenti metropoli che se fosse stata conclusa avrebbe posto seriamente a rischio gli equilibri dell'intera Sicilia, incominciando dalla distruzione politica di Siracusa.\nChe Cartagine fosse un'importante pedina per gli equilibri siciliani era noto gi\u00e0 da tempo. Lo stesso Tucidide ci informa infatti che, ancor prima degli ateniesi, erano stati i siracusani a cercare l'alleanza dei cartaginesi contro le forze attiche. In una situazione dove lo scenario del Mediterraneo orientale e occidentale pareva essersi unito a causa della comune accanita belligeranza che perdurava ormai da anni, gli studiosi non faticano a credere che dietro quell'epigrafe - purtroppo molto frammentata - ci fosse la nota eloquenza di Alcibiade, intento a fomentare o risvegliare l'astio che la capitale fenicia nutriva nei confronti dell'espansione siracusana; ed al contempo tale intervento sarebbe servito anche a privare i satrapi persiani dell'aiuto occidentale, avviato proprio su richiesta di Ermocrate. Ma poich\u00e9 le fonti storiche sono piuttosto vaghe sulla precisa datazione degli avvenimenti in questione, tali ipotesi risultano essere poco solide e di difficile testimonianza. Nonostante sia certo che vi sia stato un incontro in Sicilia di delegati ateniesi con i comandanti punici Annibale Magone e Imilcone II negli anni della terza campagna punica siciliana.\nE dunque Ermocrate risulterebbe essenziale per determinare il futuro politico della Sicilia; i plenipotenziari di Siracusa dovevano esiliarlo per dimostrare pubblicamente sia a Cartagine che ad Atene che il \"d\u00e9mos\" siracusano non condivideva la politica espansionistica e aggressiva ermocratea, per cui ne prendeva le distanze. Ermocrate nel frattempo riceveva gli aiuti finanziari di chi, come la Persia, non desiderava il potenziamento delle forze attico-puniche nel Mediterraneo. Del resto appare non priva di significato la frase che Diodoro riferisce sulle disposizioni date da Dario al figlio Ciro: \u00abfinanziare qualsiasi azione i Lacedemoni intendessero intraprendere contro Atene\u00bb Ermocrate non era un lacedemone ma appare evidente un suo coinvolgimento negli interessi persiani. La corte persiana aveva finanziato un esule, sapeva che sarebbe rientrato con la forza a Siracusa. Tale appoggio pu\u00f2 essere il frutto dell'amicizia e gratitudine che Farnabazo nutriva per Ermocrate, ma poich\u00e9 non basterebbe a giustificare l'armamento di un nemico del governo aretuseo, gli studiosi vedono nella Persia un preciso compito affidato ad Ermocrate: togliere il potere al governo democratico di Diocle - debole per la concezione politica persiana - e al contempo evitare l'unione attica e punica in terra di Sicilia nei concitati anni finali della guerra peloponnesiaca, che tanti equilibri aveva smosso..\nNel contesto di questo scenario politico - che va colto con la dovuta cautela, a causa delle scarse fonti primarie e dei ravvicinati eventi che si susseguono - approd\u00f2 presso Messina Ermocrate.\nScoppio di una nuova guerra greco-punica.\nAncora una volta fu la rivalit\u00e0 tra Segesta e Selinunte ad avviare uno scenario bellico che recava dietro di s\u00e9 un pi\u00f9 ampio respiro territoriale mediterraneo. Fu lo sconfinare di Selinunte, nel 413, e la preoccupazione della citt\u00e0 elima, che riusc\u00ec a portare sull'isola la presenza di Cartagine.\nTuttavia, proprio in nome del trattato di pace stipulato da Gelone, che da 70 anni vigeva senza violazioni tra cartaginesi e siracusani, la capitale fenicia fu inizialmente restia all'intervento contro i selinuntini - dichiarati alleati di Siracusa - e fu pi\u00f9 propensa a temporeggiare, per capire quale sarebbe stata la reazione siracusana in caso di attacco punico a Selinunte. Cos\u00ec mentre nell'Egeo era guerra fitta, Cartagine, nel 410, port\u00f2 tra le mura di Segesta un'armata di 5.000 uomini provenienti dall'Africa e di altri 800 provenienti dalla Campania.\nSelinunte non si fece intimorire e attaccato il presidio punico ne usc\u00ec rapidamente sconfitta. Dato che la situazione stava per degenerare, i selinuntini si rivolsero a Siracusa, chiedendole sostegno bellico. A sua volta Cartagine decise che sarebbe stata la capitale siceliota a dover arbitrare la delicata questione tra le due citt\u00e0 siciliane: Selinunte si sarebbe dovuta affidare al giudizio di Siracusa per stabilire i propri confini. Dunque in caso la polis aretusea avesse ordinato ai selinuntini di ritirare le proprie truppe dai territori adiacenti alla colonia megarese, i cartaginesi avrebbero a sua volta ritirato l'esercito mercenario posto a protezione di Segesta.\nMa, come previsto da Cartagine, Selinunte - fiorente e sicura in quel periodo - rifiut\u00f2 tale arbitrato, volendo essere padrona della propria politica. Cartagine a questo punto si aspettava che Siracusa rompesse i rapporti solidali con i selinuntini, ma il governo democratico di Diocle si mostr\u00f2 abbastanza cauto decidendo di mantenere la \"symmachia\" (alleanza) con Selinunte, dichiarando di conseguenza con la stessa di condividerne amici e nemici, senza per\u00f2 voler rinunciare a mantenere la pace anche con Cartagine.\nL'atteggiamento dimesso e prudente di Siracusa non fu comunque premiato, poich\u00e9 Cartagine, delusa dalla non dichiarata fine dei rapporti tra selinuntini e siracusani, opt\u00f2 ugualmente per la guerra. D'un tratto cessarono le pressanti ambascerie di Selinunte e Segesta presso Siracusa e Cartagine. Si scelsero i comandanti punici destinati all'incombente conflitto.\nErmocrate ultimo signore di Selinunte.\nAnnibale Magone, detentore del titolo di \u0161ofe\u1e6d (re o magistrato supremo), marci\u00f2 diretto a Selinunte con un esercito di 100.000 soldati - secondo Timeo e Senofonte - di 200.000 soldati e 4.000 cavalieri - secondo Eforo di Cuma.\nRadunata la grande armata, port\u00f2 le sue numerose navi nella punta estrema della Sicilia occidentale, presso la baia dell'isola di Mozia. Gela e Agrigento armarono i loro soldati, pronti a spedirli alla volta di Selinunte, dove gi\u00e0 era incominciato il turbolento assedio. Le due poleis aspettavano Siracusa per unire le loro forze a quelle aretusee, ma ottennero come risposta che prima di prestare soccorso ai selinuntini, i soldati siracusani dovevano occuparsi di una guerra ingaggiata contro i calcidesi. Annibale riusc\u00ec ad espugnare la citt\u00e0 in soli nove giorni. Quel che accadde dopo \u00e8 stato accuratamente descritto da Diodoro, il quale ha lasciato testimonianza di una delle pi\u00f9 cruenti cadute mai verificatesi in Sicilia al tempo dei greci:\nIl saccheggio fu infine tremendo, senza risparmiare nulla alla popolazione vinta. Pochi furono i sopravvissuti, i quali trovarono rifugio ad Agrigento. Gravemente colpevoli divennero i siracusani agli occhi della grecit\u00e0 di Sicilia; colpevoli di aver abbandonato i selinuntini alla furia punica e di non aver rispettato la \"symmachia\" con essi stabilita. Annibale si rivolse poi ad Imera, distruggendola e saccheggiandola. Terminate le due cruenti azioni belliche nella Sicilia occidentale, il \u0161ofe\u1e6d punico tonr\u00f2 in Africa.\nNei pressi di Messina, nello stesso anno delle distruzioni cartaginesi, giunse con lo \"status\" di esulo Ermocrate. Qui, servendosi dell'arsenale peloritano, fece costruire cinque navi da guerra e assold\u00f2 1.000 uomini tra i messinesi e altri 1.000 tra i superstiti di Imera giunti nella citt\u00e0 dello stretto. Uniti i contingenti alla sua armata, cerc\u00f2 con l'aiuto di alcuni \"philoi\" (influenti amici), di rientrare a Siracusa, ma poich\u00e9 non gli fu permesso, decise allora di volgere verso le zone interne della Sicilia. Giunse a Selinunte. Si rese conto della devastazione portata da Annibale. Il generale siracusano non si cur\u00f2 degli interessi punici; fece rialzare le mura - nonostante l'ultimo trattato di Annibale lo vietasse - richiamando tutti i selinuntini che - non essendo filo-punici - avevano cercato rifugio altrove. Ermocrate fece di Selinunte il suo centro operativo; fu l'ultimo \"signore\" che la polis di origine megarese-iblea ebbe. E le sue fortificazioni sono rimaste visibili tutt'oggi. Potendo contare su diverse triremi e 6.000 soldati, Ermocrate mosse da Selinunte una dichiarata ostilit\u00e0 contro il potere punico sulla Sicilia occidentale.\nIl rientro di Ermocrate a Siracusa e sua morte.\nSituazione interna: le fazioni politiche.\nDa Selinunte Ermocrate mosse verso la parte filo-punica della Sicilia: si diresse a Mozia e Palermo. Fece poi rotta con la sua armata ad Imera - ormai ridotta in cenere da Annibale - qui si accamp\u00f2 in un sobborgo diroccato, poi cerc\u00f2 con i suoi uomini il punto in cui l'esercito siracusano aveva combattuto e dove erano caduti i suoi concittadini. Li trov\u00f2, insepolti. Diocle infatti per la fretta di far ritorno alla pentapoli non aveva colpevolmente dato degna sepoltura ai caduti in battaglia.\nAllora Ermocrate fece deporre su carri riccamente addobbati i caduti di guerra e solennemente si avvi\u00f2 verso Siracusa. Essendo egli un esiliato non poteva varcare il confine stabilito da Diocle, ma i carri poterono oltrepassare le porte della polis aretusea, e una volta dentro la popolazione cap\u00ec quel che era successo. Il governo democratico inve\u00ec vibratamente contro il capo politico Diocle, il quale ostinatamente - probabilmente per difendere la sua posizione - si rifiutava di dare la sepoltura ai caduti. Ma i cittadini lo misero a tacere, accolsero i carri e diedero ai loro parenti solenne rito funebre. Diocle venne esiliato per tale gesto irrispettoso, ma Ermocrate - il quale stava fuori le mura speranzoso - non venne richiamato, e gli fu ugualmente negato il rientro nella polis.\nIl piano ermocrateo difatti prevedeva una sua riammissione che lo potesse portare dalla \"chora\" siracusana all'interno delle mura. Per questo motivo aveva creduto che facendo leva sulla piet\u00e0 dei suoi concittadini, questi lo avrebbero accolto dandogli nuova fiducia.\nMa la situazione politica di Siracusa era pi\u00f9 grave di quel che poteva prospettare il generale aretuseo. Il governo diocleo aveva cercato di mantenere la calma, di propendere per una via moderata, prudente. Ma nel frattempo gli equilibri divenivano sempre pi\u00f9 fragili: l'incessante \"status\" bellico; la paura di una possibile invasione cartaginese; le pressioni degli oppositori dei vari partiti, portavano via le certezze politiche della polis, dando luogo ad una serie di scontri.\nErmocrate, in questo scenario, era visto come l'elemento pericoloso che poteva fuorviare con i suoi discorsi patriottici - simbolo della grecit\u00e0 di Sicilia dopo il Congresso di Gela - il volere del \"demos\"; cos\u00ec vulnerabile in quei frangenti. Per la protezione della Repubblica, dunque - e per scongiurare l'avvento di un nuovo tiranno - egli doveva rimanere esule. Significativo \u00e8 inoltre che la parte decisionale della polis non aveva avuto alcuna esitazione ad esiliare anche Diocle; questo particolare dato evidenzierebbe l'esistenza di un terzo forte partito - o in questo caso fazione - a Siracusa, che ambiva a domare le estremit\u00e0 politiche aretusee. Si pu\u00f2 quindi schematizzare la situazione politica della polis dividendola in tre principali correnti:\nL'uccisione di Ermocrate.\nErmocrate, elaborato il rifiuto postogli dalla sua citt\u00e0, decise che vi sarebbe rientrato con la forza. Egli poteva infatti contare sull'approvazione di una buona parte della milizia aretusea. I suoi uomini in Asia Minore gli avevano garantito fedelt\u00e0; quando giunse l'annuncio dell'esilio, giurarono che si sarebbero impegnati a richiamarlo, una volta giunti a Siracusa. A tal proposito risulterebbe pi\u00f9 che credibile l'ipotesi che vuole l'intromissione di tale legame egeico-siceliota nel falso allarme lanciato ad Imera durante l'assedio cartaginese, quando improvvisamente si diffuse la voce - \u03a6\u03ae\u03bc\u03b7 - di una imminente marcia di Annibale sulla pentapoli - \"casus\" che spinse Diocle ad abbandonare celermente il campo di battaglia con le conseguenze che seguirono - nel medesimo tempo in cui approdarono presso la polis calcidese le triremi provenienti dalla Ionia. Senza escludere comunque l'ancor pi\u00f9 oscura trama che vorrebbe la falsa voce pronunciata dagli stessi siracusani appartenenti al partito democratico di Diocle, i quali saputa la notizia dell'arrivo della ex-flotta di Ermocrate, ben maggiormente temessero le ritorsioni di questi che non la minaccia punica.\nRitenendo i tempi maturi per farlo, Ermocrate comunic\u00f2 con i suoi \"philoi\" - che in gran numero risiedevano all'interno di Siracusa - e radunati 3.000 dei suoi soldati, marci\u00f2 da Selinunte, passando per Gela, fino a giungere di notte dietro le mura della polis aretusea. Le porte dell'Acradina vennero aperte per tradimento - in favore ermocrateo - ed egli, con i suoi uomini, fece irruzione tra le vie della citt\u00e0.\nAvvenne la battaglia quando veloce si diffuse la notizia del suo rientro. Il popolo armato assal\u00ec il contingente di Ermocrate. Giunti nella maggiore piazza vi fu lo scontro nel quale il tanto rinomato generale siracusano venne ucciso. Fu cos\u00ec che si concluse la vita di Ermocrate, figlio di Ermone, che dopo tanto battagliare contro il potere punico-attico, per\u00ec per mano dei suoi stessi concittadini. Quella notte furono molte le vittime dello scontro tra le fazioni siracusane. Presi dalla foga, i siracusani fedeli al governo interno ricercarono i complici ermocratei, e dopo averli trovati essi furono condannati a morte, mentre altri rimandati in esilio. Ridotti malamente, i restanti sostenitori di Ermocrate vennero salvati per un soffio; furono infatti i loro parenti che per sottrarli alla furia del popolo, li fece fingere morti, in maniera tale che vedendo i corpi immobili e la disperazione nei volti dei loro cari, si diramasse la folla e lasciasse stare i feriti. Tra coloro che sopravvissero in questa maniera, vi fu Dionisio - giovane soldato che aveva appoggiato il rientro ermocrateo - citato per la prima volta nelle cronache siracusane.\nErmocrate nella cultura di massa.\nL'Ermocrate di Platone.\nErmocrate appare nei dialoghi di Platone; egli \u00e8 infatti uno dei quattro interlocutori nel racconto del \"Timeo\" e del \"Crizia\", dove il filosofo ateniese parla per la prima volta di Atlantide - isola leggendaria - e pone Ermocrate al fianco di Socrate, maestro di Platone; Timeo di Locri, filosofo proveniente dalla Magna Grecia; e Crizia, zio dell'autore ateniese e leader dei Trenta Tiranni. Poich\u00e9 gli altri principali personaggi platonici hanno una provenienza geografica ben precisa - Attica-Italia - la maggior parte degli studiosi concorda nel dire che l'Ermocrate platonico altri non potrebbe essere se non l'Ermocrate proveniente da Siracusa - citt\u00e0 che come \u00e8 noto lasci\u00f2 profondi segni negli ultimi anni di Platone - appartenente agli studi del suo tempo, e illustre cittadino della meta politica agognata da Platone: una Siracusa retta da un governo repubblicano-filosofico. A tal proposito interessanti e preziose risultano essere le parole di Socrate riguardo Ermocrate; quando egli compie una prima sua descrizione:\nLe testimonianze a cui fa riferimento il Socrate platonico potrebbero essere gli studiosi contemporanei di quel tempo come Tucidide e Senofonte che di Ermocrate - statista siracusano - hanno trattato nei loro scritti. La studiosa Lucia Travaini, nota numismatica, analizza il legame che vi era tra l'arte monetale siciliana degli anni ermocratei e il pensiero politico di quel determinato periodo - che ella definisce come \"innovativo\" - e trova in esso una spiegazione di carattere filosofico sulla presenza di Ermocrate tra le file dei personaggi platonici. Il filosofo moderno Carlo Sini, prende l'Ermocrate platonico come \"fonte\" per determinare la datazione del dialogo \"Timeo\"; sostiene egli che essendo la guerra tra ateniesi e siracusani cominciata nel 415 a.C. e terminata solamente molti anni dopo, Ermocrate era divenuto dunque il \u00abnemico storico\u00bb; colui che aveva guidato i soldati aretusei contro la capitale attica. Per cui bisogna anticipare, secondo Sini, di molto la data del primo dialogo della trilogia platonica:\nSi \u00e8 poi analizzato il ruolo svolto dall'Ermocrate siracusano nei dialoghi di Platone; il filosofo francese Albert Rivaud, ricorda che Proclo - filosofo bizantino - fece menzione a una discussione tra studiosi antichi riguardante il \"Timeo\" e qui vi si analizzarono i rispettivi ruoli platonici degli interlocutori: poich\u00e9 Timeo di Locri rappresentava la \"causa esemplare\" e Crizia la \"causa formale\", essi sostenevano che Ermocrate - solo accennato nel testo conosciuto - rivestisse li ruolo della \"causa materiale\" o \u00abpuramente passiva\u00bb in quanto la sua presenza fosse significativa ai soli fini della narrazione. Tuttavia il discorso dedicato ad Ermocrate nel \"Crizia\" fa supporre che il ruolo ermocrateo dovesse consistere in un qualche compito per nulla passivo, poich\u00e9 Socrate e Crizia cos\u00ec interloquiscono con Ermocrate:\nTale accenno ad un terzo dialogo pronunciato da Ermocrate ha dato vita a molte ipotesi sul tema centrale che esso avrebbe avuto: alcuni studiosi, come Ronald H. Fritze, hanno ipotizzato che ad Ermocrate sarebbe stato affidato il compito di finire la descrizione di Atlantide; la catastrofe che la fece inabissare e il ricominciare della civilizzazione umana; altri come Diskin Clay, sostengono che Platone si sarebbe basato sui discorsi ermocratei presenti in Tucidide per completare il terzo dialogo. O chi come il Brisson e il Findlay sostiene che il dialogo ermocrateo sarebbe stato una rivisitazione sociale del terzo libro delle \"Leggi\" platoniche.\nNel Romanzo di Cherea e Calliroe.\nLa figura di Ermocrate - divenuta nota in Asia Minore dopo la guerra del Peloponneso - viene trattata nel romanzo di Caritone; scrittore antico-greco originario di Afrodisia (Caria; odierna Turchia). Egli viene trasportato nel contesto di uno dei romanzi pi\u00f9 antichi che in maniera completa sono giunti fino a noi; si tratta di \"Cherea e Calliroe\", considerato uno dei \"Big five\" (dei cinque grandi romanzi integri), esso narra le avventure di due giovani innamorati siracusani che a causa della divina bellezza di Calliroe - paragonata alla dea Afrodite - finiscono per affrontare gravi pericoli e situazioni estreme dalla Sicilia alla Ionia. L'Ermocrate caritoniano \u00e8 il padre della fanciulla; egli \u00e8 il cittadino pi\u00f9 rinomato di Siracusa, colui che tutti rispettano, il cui nome \u00e8 conosciuto e apprezzato persino in Persia, a Babilonia, presso la corte del Gran Re.\nMolte sono le analogie che collegano la vita reale di Ermocrate a quella caritoniana. L'Ermocrate figlio di Ermone ebbe realmente una figlia - di nome Aristomache - che and\u00f2 in sposa a Dionisio I di Siracusa; genero di Ermocrate. E proprio Dionisio fu il nome scelto da Caritone per il signore di Mileto, secondo marito di Calliroe. Tuttavia sorti diverse ebbero i famigliari dell'Ermocrate reale: la figlia Aristomache mor\u00ec a seguito delle brutali violenze subite durante la guerra civile siracusana; attuata contro la presa di potere del genero Dionisio, il quale in seguito si risposer\u00e0 con altre due donne e non avr\u00e0 alla fine una vita ritirata come quella che invece Caritone dona al milesio.\nGli studiosi moderni collegano l'avvicinamento della grecit\u00e0 orientale con quella occidentale dopo il periodo di Alessandro Magno - che come \u00e8 noto condusse i greci in Oriente - da qui sarebbe derivato l'interesse di Caritone per le vicende siracusane. Ma la figura di Ermocrate appare chiaramente nei luoghi asiatici ben prima delle vicende alessandrine; durante la spedizione navale nella Ionia egli fu navarco e stette diversi anni in quelle terre. Prova evidente di quel periodo sono le tante monete siracusane ritrovate in Asia Minore e al contempo le coniazione dei Darici persiani ritrovati presso il territorio siracusano. \u00c8 questo - 412-409 - il periodo definito di \"maggiore intensit\u00e0\" per i contatti tra Sicilia e Anatolia - patria dell'autore del romanzo - che sicuramente pu\u00f2 giustificare la grande considerazione che Caritone nutre per Ermocrate - fautore della spedizione che determin\u00f2 tale vicinanza - presente per l'intera narrazione caritoniana.\nGorgia e lo scriba sabeo.\nErmocrate diviene uno dei personaggi in chiave greco-siciliana nel breve racconto \"Gorgia e lo scriba sabeo\", pubblicato in epoca contemporanea dallo scrittore Gesualdo Bufalino. L'ambientazione \u00e8 collocata nel tempo in cui Socrate incontra Gorgia da Leontini nel famoso dialogo di Platone intitolato appunto \"Gorgia\". Lo scrittore siciliano - con una narrazione leggera e accurati riferimenti storici - descrive in undici pagine la relazione conflittuale che vi fu tra il retore lentinese e il generale siracusano; appartenenti a polis rivali: l'una alleata di Atene e l'altra di Sparta. Ermocrate aveva l'ordine di condurre forzatamente Gorgia a Siracusa, ma questi riusc\u00ec a fuggire con l'aiuto fondamentale del suo servo - uno scriba arabico dei Sabei - il quale durante la notte, in una grotta, riusc\u00ec con l'astuzia a sbaragliare i soldati siracusani e a destabilizzare il virtuoso generale che l'indomani si ritrov\u00f2 legato e prigioniero dello scriba sabeo. Gorgia, colto da compassione, lo lasci\u00f2 comunque andare.\nGesualdo Bufalino \u00e8 uno dei pochi autori che usando la figura di Ermocrate non gli dona quell'alone di invincibilit\u00e0 morale e fisica che invece appare chiaramente negli scritti di Tucidide, Platone, Caritone fino a giungere ad autori pi\u00f9 contemporanei. Lo scrittore siciliano piuttosto lo fa protagonista di una cocente umiliazione che - dice egli - non scorder\u00e0 mai:\nL'Ermocrate di Bufalino ascolta le accorate parole di Gorgia senza per\u00f2 cambiare idea. Per cui da un lato vi \u00e8 la sconfitta del rinomato retore, dall'altro quella del noto capo militare. Chi trionfa \u00e8 l'umile servo sabeo.\nIl Tiranno.\nIn epoca contemporanea la figura di Ermocrate \u00e8 stata ampiamente trattata nel romanzo de \"Il tiranno\" ad opera dello scrittore e storico Valerio Massimo Manfredi. Il noto autore di romanzi storici pone come protagonista del suo scritto Dionisio I di Siracusa - celebre tiranno - e trattando le vicende dionisiane descrive lo scenario del tempo ermocrateo: l'esilio dello stratega; la violenta guerra dei cartaginesi a Selinunte e Imera; il rapporto con Dionisio. Egli ne segue i passi, li descrive, lo chiama \"Hegem\u00f2n\" - colui che guida, comanda - e lo mostra negli ultimi suoi anni, quando torna in una Sicilia che gli era divenuta ostile. Colmando la mancanza di informazioni storiche dettagliate, Manfredi con la sua immaginazione - e con lo scorrere tipico di un romanzo - mostra i dialoghi tra Ermocrate e il soldato Dionisio, il quale sarebbe presto divenuto suo erede."}
{"id": "1617033", "revid": "2056951", "url": "https://it.wikipedia.org/wiki?curid=1617033", "title": "National Board of Review Awards 1990", "text": "La 62\u00aa edizione dei National Board of Review Awards si \u00e8 tenuta il 4 marzo 1991."}
{"id": "1617037", "revid": "212348", "url": "https://it.wikipedia.org/wiki?curid=1617037", "title": "Lucrezia Borgia (disambigua)", "text": ""}
{"id": "1617038", "revid": "729019", "url": "https://it.wikipedia.org/wiki?curid=1617038", "title": "Tor di Caldano", "text": "Tor di Caldano, anche nota come Tor della Caldane o Torre Caldara, \u00e8 una torre costiera presso Lavinio Lido di Enea nel comune di Anzio, provincia di Roma. \u00c8 inclusa nell'area di 44 ettari facente parte della \"Riserva naturale regionale Tor Caldara\", istituita con legge regionale del 26 agosto 1988 n\u00b0 50.\nAi sensi del Decreto 25/3/2005, pubblicato sulla Gazzetta Ufficiale della Repubblica Italiana n. 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare ai sensi della direttiva CEE, la zona delle solfatare e dei fossi viene considerata sito di interesse comunitario.\nStoria.\nLa torre \u00e8 stata edificata presumibilmente alla met\u00e0 del XVII secolo a difesa di quel tratto di costa contro eventuali sbarchi armati. Si suppone che la sua edificazione sia avvenuta anche a difesa delle \"caldare\" delle miniere di zolfo, che sono sorte in questa zona dal 1569 a prima del 1828, e che avrebbero anche dato il toponimo alla torre e all'intera zona. La torre era probabilmente pi\u00f9 alta in origine. Sorge su un piccolo promontorio roccioso che anticamente era in un'area disabitata distante due miglia dal porto di Anzio. La distanza dal centro di Anzio \u00e8 di circa cinque chilometri.\nDa un disegno settecentesco appare a tre piani, con la porta di ingresso sopraelevata accessibile tramite una rampa di scale. Di forma circolare, con un diametro di circa 10 metri e l'altezza di 9 metri, rest\u00f2 in efficienza finch\u00e9 dur\u00f2 l'attivit\u00e0 estrattiva. Lo zolfo, per\u00f2, tuttora presente anche come esalazione (il caratteristico odore di \"uova marce\"), continua a segnare nettamente la parte costiera con striature e macchie giallastre. La torre sub\u00ec gravissimi danni nel 1813, nel corso di un bombardamento operato dalle navi inglesi che avevano violato il blocco continentale napoleonico, durante il quale la stessa localit\u00e0 di Porto d'Anzio venne semidistrutta. Tor Caldara fu scenario anche dei violenti scontri del cosiddetto Sbarco di Anzio: ne sono testimonianza i resti di bunker alleati.\nIn prossimit\u00e0 della torre, inclusi nel perimetro della \"Riserva\", si trovano i resti di una villa romana, gli impianti dismessi delle antiche miniere, alcune sorgenti di acqua sulfurea e vari stagni, nonch\u00e9 le trincee lasciate dopo lo sbarco anglo-americano del 22 gennaio 1944. La scogliera che da Tor Caldara raggiunge il \"Lido delle Sirene\" \u00e8 infine ricca di reperti fossili, in parte andati persi per l'erosione della roccia."}
{"id": "1617039", "revid": "124123", "url": "https://it.wikipedia.org/wiki?curid=1617039", "title": "Nati nel 215", "text": ""}
{"id": "1617041", "revid": "399", "url": "https://it.wikipedia.org/wiki?curid=1617041", "title": "Jacksonville (Florida)", "text": ""}
{"id": "1617042", "revid": "399", "url": "https://it.wikipedia.org/wiki?curid=1617042", "title": "Jacksonville Beach (Florida)", "text": ""}
{"id": "1617043", "revid": "124123", "url": "https://it.wikipedia.org/wiki?curid=1617043", "title": "Morti nel 276", "text": ""}
{"id": "1617044", "revid": "124123", "url": "https://it.wikipedia.org/wiki?curid=1617044", "title": "Nati nel 3", "text": ""}
{"id": "1617045", "revid": "729019", "url": "https://it.wikipedia.org/wiki?curid=1617045", "title": "Torre di Palidoro", "text": "La torre di Palidoro, nota anche come torre Perla, \u00e8 una torre costiera dell'Agro Romano, situata nella localit\u00e0 Palidoro del comune di Fiumicino, a nord di Passoscuro, nella citt\u00e0 metropolitana di Roma Capitale.\nLa torre, a pianta quadrata e alta circa 20 metri, risale al periodo delle invasioni saracene e fu costruita sui ruderi di una villa romana. Facente parte di un gruppo di torri costiere, erette tra l'VIII e il IX secolo, serviva ad avvistare l'avvicinarsi delle navi nemiche via mare. La torre fu restaurata tra il 1562 e il 1563 per conto dell'arcispedale di Santo Spirito in Sassia, donandole l'aspetto attuale.\nNei pressi della torre avvenne la fucilazione del vicebrigadiere dell'Arma dei Carabinieri Salvo D'Acquisto, medaglia d'oro al valor militare, il 23 settembre 1943."}
{"id": "1617046", "revid": "124412930", "url": "https://it.wikipedia.org/wiki?curid=1617046", "title": "Chiesa dell'Angelo Raffaele", "text": "La chiesa di San Raffaele Arcangelo, nota anche come chiesa dell'Angelo Raffaele o, in veneziano, \" del \u00c0nzolo Rafa\u00e8l\", \u00e8 un edificio religioso della citt\u00e0 di Venezia, situato nel sestiere di Dorsoduro.\nStoria.\nLa chiesa sorge in una delle zone pi\u00f9 antiche della citt\u00e0, tra le prime ad essere stabilmente abitate. Secondo la tradizione, sarebbe una delle otto chiese che San Magno, nativo di Altino e vescovo di Oderzo, fece erigere agli albori della citt\u00e0, risalendo cos\u00ec addirittura al VII secolo. Risulta documentato che una chiesa in questa ubicazione and\u00f2 distrutta in un incendio nell'anno 899 e venne ricostruita, salvo andare distrutta, sempre per incendio, altre due volte, nel 1106 e nel 1149, e venendo sempre ricostruita.\nAll'inizio del Seicento le precarie condizioni statiche dell'edificio ne resero necessaria un'ulteriore ricostruzione completa, che fu portata a termine nel 1639 dall'architetto Francesco Contin, originario di Lugano. I lavori delle decorazioni all'interno, in particolare la realizzazione dei dipinti e delle statue, proseguirono anche nel Settecento, per concludersi tra il 1743 e il 1749.\nDescrizione.\nLa chiesa si sviluppa sulla pianta a croce greca della struttura precedente, con la facciata rivolta verso il rio dell'Angelo Raffaele. L'ingresso pi\u00f9 utilizzato \u00e8 tuttavia quello laterale, meglio integrato nella circolazione pedonale. \nSpiccano la scultura di Sebastiano Mariani \"L'Angelo Raffaele con Tobiolo\" sul portale d'ingresso e le pitture del parapetto della cantoria, raffiguranti le \"Storie di Tobiolo\", attribuite a Gianantonio Guardi. Altri affreschi furono eseguiti da Michelangelo Morlaiter. \nL'imponente organo a due tastiere \u00e8 stato costruito nel 1749 da Gaetano Amigazzi e rinnovato nel 1821 dai fratelli Antonio e Agostino Callido, figli del pi\u00f9 celebre Gaetano. In seguito fu riordinato dai fratelli Bazzani nel 1848 e poi nel 1862; nel 1961 \u00e8 stato sottoposto ad accurato restauro dalla ditta Tamburini. \nSulla campata centrale della navata \u00e8 presente un pregevole affresco di Francesco Fontebasso: \"S. Michele che scaccia Lucifero\"; vi sono pure affreschi dello stesso autore nella Cappella del Battistero.\nSulla parete d'ingresso: a destra l\"Ultima cena\" di Bonifacio De Pitati (XVI secolo) e a sinistra l\"Ultima cena\" di Alvise Dal Friso (1554-1609).\nNella navata centrale spicca un meraviglioso pulpito ligneo del 1687, ornato di sculture. Replica di un precedente pulpito del Trecento.\nNel battistero troviamo affreschi del Fontebasso: gli strumenti della passione alludono alla Resurrezione del Cristo, i tondi nelle vele ed i soggetti nelle lunette narrano in monocromo la passione di Cristo. Il fonte battesimale \u00e8 in marmo policromo, sormontato da una copertura in rame e bronzo. La pala d'altare \u00e8 di Lattanzio Querena (1768\u20131853) rappresenta la \"Vergine Addolorata\". Nell'altare troviamo colonne in rosso di Verona e lastre in pavonazzetto toscano.\nCompletano la struttura due campanili quadrati, di impianto romanico, con cella ad archi binati e con il tamburo sormontato da una cuspide rivestita in piombo."}
{"id": "1617047", "revid": "124123", "url": "https://it.wikipedia.org/wiki?curid=1617047", "title": "Nati nel 330 a.C.", "text": ""}
{"id": "1617048", "revid": "124123", "url": "https://it.wikipedia.org/wiki?curid=1617048", "title": "Morti nel 340 a.C.", "text": ""}
{"id": "1617049", "revid": "117103453", "url": "https://it.wikipedia.org/wiki?curid=1617049", "title": "Macinazione", "text": "La macinazione \u00e8 un termine che indica un processo di riduzione controllato della granulometria di un materiale solido.\nLo scopo della macinazione \u00e8 di ottenere un prodotto abbastanza omogeneo con precise caratteristiche granulometriche. Bisogna distinguere il processo di macinazione dal processo di frantumazione, in cui \u00e8 rilevante solo la riduzione di granulometria, ma possono essere presenti nel prodotto in uscita pezzi di dimensioni anche notevolmente diverse tra loro. Quando la riduzione di granulometria \u00e8 prossima a un micron si utilizza pi\u00f9 specificatamente il termine di micronizzazione. Per diametri maggiori, si parla invece di polverizzazione (100\u00a0\u00b5m) e frantumazione (50-10 mm).\nEsempi di materiali che possono essere macinati sono i cereali, i chicchi di caff\u00e8 e i minerali. Nell'industria tipografica \u00e8 utilizzato il termine \"macinazione\" per indicare il processo di omogeneizzazione dell'inchiostro grasso riducendolo, per mezzo di laminazione, ad uno strato sottile adatto alla stampa.\nMacinazione dei cereali.\nLa macinazione di cereali prevede pi\u00f9 fasi.\nControllo.\nIl controllo riguarda:\nPre-pulitura.\nLa pre-pulitura \u00e8 la fase di primissima pulizia che riceve il prodotto praticamente subito dopo la trebbiatura. Con lo stesso termine \u00e8 chiamata la fase di ricezione da parte del molino del prodotto prima del suo invio ai silos di deposito. Quindi subito appena ricevuto il prodotto va necessariamente pulito. Questa fase \u00e8 caratterizzata dalla elevata portata di prodotto da pulire in modo estremamente rapido, pulizia che pu\u00f2 essere anche grossolana, per ridurre al minimo il tempo di attesa dei camion o vagoni ferroviari nel momento di scarico del prodotto.\nStoccaggio.\nLo stoccaggio del prodotto avviene in silos le cui dimensioni possono essere modeste ma anche di elevate capacit\u00e0. I silos possono contenere il prodotto per pochi mesi, ma alcune realt\u00e0 hanno capacit\u00e0 di accumulo di prodotto anche per un anno intero.\nQuesti silos sono molto spesso collocati in un deposito esterno all'edificio vero e proprio.\nEstrazione e miscelazione.\nDai silos \u00e8 possibile estrarre il prodotto ed anche eseguire operazioni di miscelazione se i grani sono di tipologie e caratteristiche diverse e si desidera quindi ottenere poi prodotti pi\u00f9 uniformi, o con caratteristiche che meglio si raggiungono con una miscela di grani diversi.\nPulizia.\nLa pulitura del cereale \u00e8 realizzata da pi\u00f9 macchine, ogni macchina con caratteristiche diverse con il compito di rimuovere impurit\u00e0 specifiche:\nCondizionamento.\nDopo l'umidificazione il prodotto ha necessita di un periodo di riposo su dei cassoni di riposo per meglio assorbire la quantit\u00e0 di acqua immessa con la bagnatrice.\nIntero processo di aggiunta acqua e tempo di riposo si chiama condizionamento.\nSeconda pulitura.\nNella seconda pulitura che \u00e8 la fase di pulitura normalmente intesa successiva alla fase di riposo del prodotto umidificato, ritroviamo alcune macchine gi\u00e0 presenti in pulitura:\nSeconda spazzola grano, tarara, separatore magnetico, questa ripetizione di pulitura serve a meglio raggiungere livelli ottimali di pulizia del cerale prima della sua macinazione.\nMacinazione.\nFase di macinazione vera e propria che normalmente \u00e8 realizzata con pi\u00f9 passaggi di macinazione , esistono impianti a 8 passaggi , ma anche a 10 o 12 o ancora pi\u00f9 passaggi.\nImpianti di piccole dimensioni con pochi passaggi sono definiti di bassa macinazione e sono di dimensioni pi\u00f9 artigianali.\nSetacciatura.\nFase nella quale il prodotto macinato \u00e8 setacciato e si ottiene i vari prodotti e sotto prodotti della macinazione: farina, semola, crusca e cruschello, anche il germe del grano normalmente \u00e8 separato, negli impianti piccoli di bassa macinazione o impianti di macinazione a pietra il germe non viene separato ma rimane nella farina.\nFariniere.\nFase di stoccaggio delle farine, in appositi silos chiamati fariniere. Anche in questo caso possono essere previsti sistemi di miscelazione e di omogenizzazione delle varie farine prodotte.\nMacchine di macinazione.\nLe macchine utilizzate per il processo di macinazione includono: \nIn ogni caso nel processo di macinazione una costante \u00e8 che il prodotto da macinare sia trattenuto per alcuni istanti tra due elementi, dei quali almeno uno rotante. Il risultato ottenuto dipende da tipologia di macchina utilizzata, dimensione degli elementi macinanti, forma delle superfici a contatto del prodotto, velocit\u00e0 di rotazione, rapporto di velocit\u00e0 di rotazione tra i due elementi, regolazione della distanza tra gli elementi macinanti."}
{"id": "1617050", "revid": "17654", "url": "https://it.wikipedia.org/wiki?curid=1617050", "title": "Torre Perla", "text": ""}
{"id": "1617051", "revid": "124123", "url": "https://it.wikipedia.org/wiki?curid=1617051", "title": "Morti nel 387", "text": ""}
{"id": "1617052", "revid": "1573940", "url": "https://it.wikipedia.org/wiki?curid=1617052", "title": "Chiesa di Sant'Agnese (Venezia)", "text": "La chiesa di Sant'Agnese \u00e8 un edificio religioso della citt\u00e0 di Venezia situato nel sestiere di Dorsoduro.\nStoria.\nLa chiesa si trova a pochissimi metri di distanza dalla chiesa dei Gesuati, in una zona che in passato ospitava diversi monasteri facenti capo a ordini diversi.\nLa fondazione avvenne a cavallo tra il X e l'XI secolo anche se i pi\u00f9 antichi riferimenti in documenti ufficiali risalgono alla fine dell'XI secolo. Nei secoli successivi vi furono diversi interventi architettonici, soprattutto nei periodi del gotico e del barocco. La pianta di Jacopo de' Barbari del 1500 mostra inoltre la presenza di un portico gotico davanti alla facciata, ora scomparso.\nNel 1810 la chiesa venne chiusa al culto in conseguenza dei decreti napoleonici e gran parte delle decorazioni interne andarono disperse. La chiesa torn\u00f2 ad essere usata per il culto a met\u00e0 del XIX secolo dopo un intervento di ripristino che lasci\u00f2 poco delle strutture originarie. Fu in quell'occasione che la chiesa assunse il ruolo di oratorio dell'Istituto Cavanis, ruolo che tuttora conserva.\nL'ultimo intervento del 1939 fu di fatto una ricostruzione che elimin\u00f2 gli ultimi residui dell'antica fabbrica, lasciando l'interno quasi del tutto spoglio.\nLa chiesa attualmente \u00e8 direttamente collegata all'adiacente convento dei frati Cavanis e all'annesso istituto scolastico, di cui costituisce la cappella privata, anche se le funzioni domenicali sono aperte al pubblico. La chiesa conserva le spoglie dei beati Marco e Antonio Cavanis, fondatori della congregazione.\nDescrizione.\nL'interno della chiesa, pur mantenendo l'originaria struttura romanica a tre navate, \u00e8 stato completamente ristrutturato all'inizio del XX secolo.\nLa chiesa si presenta spoglia ed essenziale, senza intonaci interni, con i mattoni in cotto e le travature in legno a vista e senza opere di particolare rilievo. \u00c8 arricchita solo da un mosaico moderno in tessere di vetro sulla parete interna dell'abside ispirato ai mosaici tipici delle chiese bizantine e romaniche. Dietro l'altare \"L'ultima cena\", opera murale del pittore veneziano Ernani Costantini, realizzata con la tecnica dell'affresco nel 1968.\nL'antico campanile, isolato dal corpo della chiesa e sormontato da una cuspide conica, fu demolito nei secoli passati e venne sostituito da un campanile a vela."}
{"id": "1617055", "revid": "124123", "url": "https://it.wikipedia.org/wiki?curid=1617055", "title": "Nati nel 4 a.C.", "text": ""}
{"id": "1617056", "revid": "4711", "url": "https://it.wikipedia.org/wiki?curid=1617056", "title": "Aarhus Gymnastik Forening", "text": ""}
{"id": "1617058", "revid": "124123", "url": "https://it.wikipedia.org/wiki?curid=1617058", "title": "Nati nel 422", "text": ""}
{"id": "1617060", "revid": "365411", "url": "https://it.wikipedia.org/wiki?curid=1617060", "title": "Convocazioni per il campionato europeo di calcio 1964", "text": "Elenco dei giocatori convocati da ciascuna Nazionale partecipante agli Europei di calcio 1964.\nDanimarca.\nAllenatore: Poul Petersen\nSpagna.\nAllenatore: Jos\u00e9 Villalonga\nUngheria.\nAllenatore: Lajos Bar\u00f3ti\nURSS.\nAllenatore: Konstantin Beskov"}
{"id": "1617061", "revid": "365411", "url": "https://it.wikipedia.org/wiki?curid=1617061", "title": "Convocazioni per il campionato europeo di calcio 1960", "text": "Elenco dei giocatori convocati da ciascuna Nazionale partecipante agli Europei di calcio 1960.\nCecoslovacchia.\nAllenatore: Rudolf Vytla\u010dil\nFrancia.\nAllenatore: Albert Batteux\nJugoslavia.\nAllenatori: Aleksandar Tirnani\u0107, Ljubomir Lovri\u0107, Dragomir Nikoli\u0107\nURSS.\nAllenatore: Gavriil Ka\u010dalin"}
{"id": "1617065", "revid": "298055", "url": "https://it.wikipedia.org/wiki?curid=1617065", "title": "Utukku", "text": "Nella mitologia sumera, gli utukku erano entit\u00e0 che potevano essere sia buone che malefiche.\nNella mitologia accadica, erano detti utukki sette malvagi demoni discendenti di Anu e Antu.\nRientrano nella categoria degli spiriti dei morti, talmente pericolosi che potevano ferire o addirittura uccidere solamente con lo sguardo. Risiedevano nei deserti, sui monti, in mare oppure nei pressi dei cimiteri. \nLa loro conformazione era un misto fra uomo e animale; infatti avevano le mani umane e i piedi di un volatile, la testa era invece del leone.\nErano tutti figli d'Anunnaki, nemici del dio Ea, governavano le tempeste, diffondendo devastazioni in qualunque luogo. Avevano la caratteristica di risultare inarrestabili, dato che passavano attraverso e sotto i muri.\nErano al servizio dell'oltremondo ed avevano la funzione di portare il frutto del sacrificio e le offerte bruciate, che generalmente consistevano in sangue, fegato, e altre viscere di animali sacrificati.\nCultura di massa.\nUtukku compare nel videogioco Final Fantasy XI. Appare anche come jinn nella tetralogia di Bartimeus di Jonathan Stroud."}
{"id": "1617067", "revid": "216538", "url": "https://it.wikipedia.org/wiki?curid=1617067", "title": "Marx Brothers", "text": ""}
{"id": "1617070", "revid": "1494169", "url": "https://it.wikipedia.org/wiki?curid=1617070", "title": "Antu", "text": ""}
{"id": "1617072", "revid": "682976", "url": "https://it.wikipedia.org/wiki?curid=1617072", "title": "Kueyen", "text": "Mitologia.\nKueyen o Kuy\u00e9n \u00e8 una parola mapuche che indica la luna. E uno spirito Wangul\u00e9n, sposa di Antu, il sole."}
{"id": "1617074", "revid": "767487", "url": "https://it.wikipedia.org/wiki?curid=1617074", "title": "Kassena", "text": "I Kassena sono un popolo del Ghana settentrionale. Parlano la lingua kassena, e sono circa 30.000. Appartengono a un gruppo di etnie affini che vengono collettivamente indicate con il nome di Gurunsi, distribuite fra il nord del Ghana e il Burkina Faso.\nStoria.\nIl popolo kassena ha iniziato a diversificarsi dalle altre etnie gurunsi in epoca coloniale, e in particolare a partire dall'inizio del XX secolo, quando la spartizione della regione gurunsi fra Francia e Regno Unito port\u00f2 all'isolamento dei kassena del Ghana dagli altri gruppi (la maggior parte dei quali si trovano in territorio burkinab\u00e9).\nEconomia.\nI Kassena sono principalmente agricoltori. Le principali colture sono miglio, sorgo e igname, a cui si aggiungono produzioni minori di mais, riso, arachidi e fagioli. In prossimit\u00e0 dei centri abitati si trovano anche piantagioni di sesamo e tabacco. Nella stagione secca gli uomini contribuiscono al sostentamento della famiglia anche cacciando e pescando.\nSociet\u00e0.\nI Kassena non hanno una struttura sociale gerarchica: non ci sono capi tribali, e le decisioni pi\u00f9 importanti vengono prese da un consiglio a cui hanno accesso tutti gli anziani. Le autorit\u00e0 religiose hanno una autorit\u00e0 riconosciuta in certi settori, soprattutto relativamente alla pianificazione delle attivit\u00e0 agricole.\nReligione.\nI Kassena credono in un creatore supremo, a cui \u00e8 dedicato un altare al centro di ogni villaggio. Ogni comunit\u00e0 ha una maschera rituale (in genere la pi\u00f9 antica) a cui attribuisce lo speciale significato di rappresentare lo spirito del creatore, detto Su. Su viene pregato affinch\u00e9 protegga la comunit\u00e0, sconfigga i nemici, e mantenga la pace nei villaggi, e favorisca la fertilit\u00e0 delle donne.\nOgni famiglia ha una capanna dedicata a raccogliere gli oggetti sacri dei suoi avi, che servono a proteggere i membri della famiglia e la sua armonia.\nArte.\nL'arte kassena \u00e8 principalmente legata alla lavorazione del legno. Sono rinomate in particolare le maschere. Altri oggetti in legno tipici dell'artigianato kassena includono statuette antropomoriche e sgabelli decorati."}
{"id": "1617077", "revid": "121087674", "url": "https://it.wikipedia.org/wiki?curid=1617077", "title": "Valefar", "text": "In demonologia Valefar (anche Valefor e Malefar) \u00e8 un Duca degli Inferi. Spinge le persone a rubare e s'incarica di far mantenere buone relazioni tra i ladri, per accrescere il loro potere.\nComanda dieci legioni infernali. E rappresentato come un leone dalla testa di uomo, o di asino."}
{"id": "1617079", "revid": "117875958", "url": "https://it.wikipedia.org/wiki?curid=1617079", "title": "Vassago", "text": "In demonologia \u00e8 il terzo demone goetico, descritto nella \"Piccola Chiave di Salomone\" (inclusa la variante di Thomas Rudd), \"della stessa natura di Agares\".\nSarebbe un potente principe degli Inferi, nella gerarchia di Satana, che dirige pi\u00f9 di ventisei legioni infernali.\n\u00c8 uno spirito di conoscenza che aiuta a rivelare le cose passate e future, ma rende le persone ipocrite, ingrate e spergiure.\n\u00c8 raffigurato come un uomo anziano dal volto scavato, che si muove su un coccodrillo, cieco, ma col potere della chiaroveggenza.\nIl suo numero \u00e8 il 63."}
{"id": "1617083", "revid": "124123", "url": "https://it.wikipedia.org/wiki?curid=1617083", "title": "Morti nel 542", "text": ""}
{"id": "1617084", "revid": "1013865", "url": "https://it.wikipedia.org/wiki?curid=1617084", "title": "Gramsh", "text": "Gramsh \u00e8 un comune albanese situato nella prefettura di Elbasan, nell'Albania centrale. \nIn seguito alla riforma amministrativa del 2015, sono stati accorpati a Gramsh i comuni di Kodovjat, Kukur, Kushov\u00eb, Lenie, Pishaj, Poro\u00e7an, Sk\u00ebnderbegas, Sult, Tunj\u00eb, portando la popolazione complessiva a 24.231 abitanti (dati del censimento 2011).\nLa citt\u00e0, una volta capitale di un principato autonomo, \u00e8 stata identificata dagli storici come il luogo d'origine della famiglia di Antonio Gramsci, che da l\u00ec sarebbe emigrata verso la Calabria nel '500, in seguito all'invasione turca e per sottrarsi ad essa, altre fonti indicano che il padre di Gennaro Gramsci, quindi il trisnonno di Antonio era giunto da Gramsh dopo i moti del 1821 e italianizz\u00f2 il suo cognome in Gramsci, come afferm\u00f2 lo stesso Antonio.\nSport.\nA Gramsh ha sede il Futboll Klub Gramsh che attualmente gioca nella seconda divisione albanese."}
{"id": "1617089", "revid": "287204", "url": "https://it.wikipedia.org/wiki?curid=1617089", "title": "Crist\u00f2bal de Molina", "text": ""}
{"id": "1617091", "revid": "110157", "url": "https://it.wikipedia.org/wiki?curid=1617091", "title": "Ro\u0161al'", "text": "Ro\u0161al' (anche traslitterata come \"Ro\u0161al\" o \"Roshal\") \u00e8 una cittadina della Russia europea centrale (oblast' di Mosca), situata nella pianura della Me\u0161\u010d\u00ebra sulle sponde del fiume \"Vojmega\", 156 km a est della capitale.\nFondata nel 1916 come piccolo centro industriale, con il nome di \"Krestov Brod\" (\u041a\u0440\u0435\u0441\u0442\u043e\u0432 \u0411\u0440\u043e\u0434), fu ribattezzata con l'attuale nome l'anno successivo, in onore del rivoluzionario bolscevico \"Sem\u00ebn Grigor'evi\u010d Ro\u0161al\"'. Lo \"status\" di citt\u00e0 \u00e8 del 1940.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1617092", "revid": "6923", "url": "https://it.wikipedia.org/wiki?curid=1617092", "title": "Maschere tradizionali africane", "text": "Le maschere sono un elemento fondamentale della cultura tradizionale e dell'arte dei popoli dell'Africa subsahariana e occidentale. Diverse culture associano a questi oggetti differenti significati specifici, ma sono elementi costanti l'attribuzione alle maschere di significati spirituali, il loro uso nelle danze e in altri riti religiosi, e il riconoscimento di uno speciale \"status\" sociale agli artisti che le realizzano e a coloro che le indossano durante le cerimonie. Nella maggior parte dei casi, la creazione di maschere \u00e8 un'arte che si tramanda di padre in figlio, insieme alla conoscenza dei valori simbolici e religiosi associati.\nLe maschere sono una delle forme d'arte africana pi\u00f9 note in Europa e America, e nel XX secolo sono servite come ispirazione per movimenti artistici come cubismo, fauvismo ed espressionismo.\nSignificato rituale e sociale.\nNella maggior parte delle culture africane tradizionali, chi indossa una maschera abbandona la propria identit\u00e0 e viene trasformato nello spirito che la maschera rappresenta. Questo scopo viene in genere raggiunto con l'ausilio di altri elementi rituali, come certi tipi di musica o di danza; in diverse culture, inoltre, la maschera si accompagna a costumi rituali, che contribuiscono a nascondere l'identit\u00e0 del danzatore o del sacerdote mascherato. Colui che indossa la maschera diventa quindi una sorta di medium che consente al villaggio di dialogare con le proprie divinit\u00e0, gli antenati, i defunti, gli animali o altri spiriti della natura. Per questo motivo, danze e rappresentazioni mascherate svolgono spesso una funzione propiziatoria in cerimonie e celebrazioni come matrimoni, funerali, riti di iniziazione, feste del raccolto. Fra i rituali pi\u00f9 complessi si possono citare le rappresentazioni in costume e maschera di alcuni popoli della Nigeria, fra cui Yoruba ed Edo, che presentano molte analogie con il concetto occidentale di teatro.\nPoich\u00e9 ogni maschera ha uno specifico significato spirituale, alcuni popoli hanno decine di diverse maschere tradizionali. La religione dei Dogon del Mali, per esempio, \u00e8 caratterizzata da un ricco pantheon di spiriti, a cui corrispondono oltre 70 tipi di maschere. Spesso, la qualit\u00e0 di una maschera riflette la posizione del soggetto nella gerarchia degli spiriti; per esempio, maschere estremamente lineari come le \"kple kple\" dei Baul\u00e9 della Costa d'Avorio (essenzialmente un disco con una rappresentazione minimalista di occhi, bocca e corna) sono generalmente associate a spiriti minori.\nDato il significato spirituale delle maschere, non tutti i membri della societ\u00e0 sono autorizzati a indossarle. Spesso questo onore \u00e8 riservato agli uomini, e in particolar modo agli anziani o comunque alle persone di alto rango. Alcune maschere sono riservate ai capi e ai re; per esempio, i capi del popolo Pende (Congo) indossano tre diverse maschere, ciascuna delle quali conferisce loro speciali poteri. Spesso, le maschere di maggiore prestigio sono quelle associate agli spiriti dei re defunti; la maschera indossata dal re del Regno di Kuba, per esempio, rappresentava il fondatore del regno e primo antenato della dinastia regale. In numerose tradizioni si trovano maschere associate a particolari societ\u00e0 di guerrieri o di stregoni.\nSoggetto e stile.\n. Questa figura complessiva viene tuttavia resa in una forma altamente stilizzata. L'assenza di realismo si pu\u00f2 ricondurre alla concezione comune a tutte le culture dell'Africa nera, per cui la maschera deve rappresentare lo spirito del soggetto e non la sua apparenza esteriore. Un caso estremo \u00e8 dato da maschere come le \"nwantantay\" dei Bwa del Burkina Faso, che rappresentano gli spiriti volanti della foresta; poich\u00e9 questi spiriti non hanno un aspetto esteriore, la maschera ha una forma completamente astratta, puramente geometrica.\nGli stilemi sono codificati dalla tradizione e possono per esempio indicare la comunit\u00e0 a cui la maschera appartiene, o avere un valore simbolico ben definito. Per esempio, i Bwa e i Buna del Burkina Faso realizzano maschere da falco, ma ognuna delle due etnie ha un proprio stile distintivo nel disegno del becco. In entrambi i casi, le ali del falco sono decorate con motivi geometrici con significati morali: le linee spezzate rimandano al percorso segnato degli antenati, difficile e tortuoso ma che conduce al successo, e i \"pattern\" a scacchiera rappresentano la contrapposizione e l'interazione fra i poli opposti della realt\u00e0 (maschile-femminile, giorno-notte e via dicendo).\nStilemi con significato morale, e in particolare come rappresentazione simbolica di specifiche virt\u00f9, si trovano in numerose culture. Gli occhi socchiusi delle maschere dei Senefou della Costa d'Avorio, per esempio, rappresentano l'autocontrollo, la pace interiore e la pazienza. In Sierra Leone e altrove, occhi e bocca di dimensioni ridotte simboleggiano l'umilt\u00e0, e la fronte sporgente indica saggezza. Maschere con mento e bocca molto grandi, al contrario, possono rappresentare autorit\u00e0 e forza (per esempio in Gabon).\nAnimali.\nGli animali sono fra i soggetti pi\u00f9 comuni delle maschere africane. Lo scopo di queste maschere pu\u00f2 essere quello di rappresentare effettivamente lo spirito di un animale, in modo che diventi possibile parlargli (per esempio per chiedere alle belve feroci di non aggredire il villaggio), ma spesso l'animale \u00e8 invece (o contemporaneamente) visto come simbolo e portatore di determinate virt\u00f9. Fra gli animali pi\u00f9 rappresentati ci sono il bufalo (simbolo di forza, per esempio presso il popolo Baul\u00e9), il coccodrillo, il falco, la iena, il facocero e l'antilope. Quest'ultima ha un ruolo fondamentale nelle culture del Mali (per esempio presso i Dogon e i Bambara), in cui viene considerata simbolo dell'agricoltura e del lavoro nei campi. Le maschere da antilope dei Dogon hanno una forma estremamente stilizzata, un rettangolo con la sommit\u00e0 decorata da numerose corna, che simboleggiano l'abbondanza del raccolto. In quelle dei Bambara (note come \"chiwara\") sono rappresentate le lunghe corna dell'antilope (simbolo della crescita rigogliosa del miglio), il pene (simbolo delle radici), le orecchie (che rimandano al canto delle donne per alleviare il lavoro nei campi degli uomini) e una linea spezzata che rappresenta il percorso del sole fra i due solstizi.\nUna variante del tema della rappresentazione di animali \u00e8 la composizione, in una singola figura mostruosa o astratta, dei tratti distintivi di diversi animali, eventualmente uniti a elementi umani. Questa fusione di elementi pu\u00f2 avere lo scopo di indicare caratteristiche eccezionali, rappresentate attraverso la somma delle qualit\u00e0 simboleggiate dai diversi elementi della composizione. Per esempio, le maschere riservate alla societ\u00e0 segreta dei Poro (presso il popolo Senufo, Costa d'Avorio) alludono al potere della societ\u00e0 unendo in una singola figura tre simboli di pericolosit\u00e0: corna di antilope, denti di coccodrillo e zanne di facocero. Un altro esempio molto noto \u00e8 quello delle maschere \"kifwebe\" dei Songye (Congo), che uniscono strisce colorate (che rimandano alla zebra o all'okapi), fauci di coccodrillo, occhi di camaleonte, bocca di oritteropo, cresta di gallo, piume da gufo e altro ancora, il vestito che le accompagna \u00e8 anch'esso a strisce solitamente bianche. Della \"Kifwebe\" c'\u00e8, comunque, una versione maschile ed una femminile.\nBellezza femminile.\nInsieme agli animali, uno dei soggetti pi\u00f9 comuni delle maschere africane \u00e8 la donna, anch'essa rappresentata in forma stilizzata, in funzione dell'ideale di bellezza femminile proprio di ogni particolare cultura. Le maschere femminili dei Punu del Gabon, per esempio, enfatizzano tratti come le ciglia arcuate, gli occhi a mandorla, il mento sottile, e rappresentano nelle maschere anche i gioielli ornamentali tradizionali, disposti in due linee curve che vanno dai due lati del naso verso le orecchie. I Baga della Guinea invece rappresentano le cicatrici ornamentali della loro tradizione, e includono nella maschera una rappresentazione stilizzata di un seno reso cadente dall'allattamento (simbolo di fertilit\u00e0). Queste maschere da donna sono rigorosamente indossate da uomini.\nAntenati.\nLe maschere che riproducono in modo pi\u00f9 o meno esplicito la forma del teschio umano sono spesso legate al culto degli antenati. Un esempio \u00e8 la maschera detta \"mwana pwo\" (letteralmente \"giovane donna\") del popolo Ch\u00f3kw\u00e8 dell'Angola, che unisce stilemi legati alla rappresentazione della bellezza femminile (viso proporzionato, naso e mento piccoli) ad altri tipici del defunto (orbite incavate, labbra screpolate e lacrime); rappresenta un'antenata morta in tenera et\u00e0, che viene evocata durante il rito della circoncisione e in altre cerimonie legate al rinnovamento della vita. Poich\u00e9 il culto degli antenati \u00e8 spesso legato anche al tema della riproduzione e della fertilit\u00e0, molte maschere uniscono i tratti del teschio con simboli sessuali; la maschera \"ndeemba\" del popolo Yaka (Angola, Congo), per esempio, ha l'aspetto di un teschio con un naso di forma fallica.\nAlcune maschere rappresentano antenati illustri, personaggi storici o leggendari. Le maschere \"mwaash ambooy\" e \"mgady amwaash\" del popolo Kuba (Repubblica Democratica del Congo), per esempio, rappresentano rispettivamente il fondatore del Regno Kuba, Woot, e sua moglie Mweel.\nMateriali e struttura.\nLa struttura principale delle maschere africane \u00e8 in genere in legno; pi\u00f9 raramente si impiegano pietre morbide come la saponaria, oppure pelle o tessuto. Il materiale viene lavorato (per esempio intagliato o scolpito) e spesso dipinto (con carbone vegetale, ocra o altri pigmenti di origine naturale). Alla struttura principale possono essere applicati elementi decorativi in altri materiali, come pelo, corna, denti, conchiglie, semi, iuta, paglia, guscio d'uovo (soprattutto di struzzo) o piume. Queste applicazioni servono talvolta a rappresentare in modo pi\u00f9 efficace elementi anatomici del soggetto (per esempio, pelo animale e paglia sono spesso usati come capelli o barba, e corna o zanne possono servire da denti).\nLe maschere possono avere diversi tipi di struttura in funzione del modo in cui si devono indossare. Il tipo pi\u00f9 comune, presente in gran parte dell'Africa, \u00e8 quello che si appoggia sul volto, in verticale, come la maggior parte delle maschere occidentali. Altre maschere si appoggiano sulla testa, e quindi non coprono il volto; esempi sono le maschere degli Ekhoi (Nigeria) e dei Bwa (Burkina Faso), e i celebri copricano-maschera \"chiwara\" dei Bambara. Alcune (per esempio quelle ricavate da un tronco cavo o scavato del popolo Sande della Liberia e dei Mand\u00e9 della Sierra Leone) si indossano come scafandri o elmi, e coprono l'intera testa. Alcuni popoli realizzano maschere che non coprono il volto ma il torso; un esempio sono quelle usate nelle cerimonie \"ndimu\" dei Makonde (Tanzania). Ci sono anche maschere molto piccole che i cacciatori \"Lega\" indossavano sul braccio appena sotto la spalla.\nMaschere commerciali.\nLe maschere sono fra i prodotti artigianali africani pi\u00f9 amati dagli occidentali; se ne trovano praticamente in tutti i negozi e mercati per turisti delle principali localit\u00e0 africane, e in molti negozi europei e nordamericani che propongono articoli cosiddetti \"etnici\". Di conseguenza, la produzione di maschere (come di altri oggetti artigianali) \u00e8 diventata una vera e propria industria in molti paesi africani. Le maschere \"commerciali\" (o \"turistiche\") che si trovano nei mercati e nei negozi sono idealmente riproduzioni pi\u00f9 o meno fedeli di maschere tradizionali delle diverse etnie. Questo legame originario con la tradizione si va comunque progressivamente indebolendo a favore di considerazioni economiche. La logica del mercato rende anche sempre pi\u00f9 difficile identificare la reale provenienza (sia geografica che stilistica) di maschere e altri prodotti artigianali; per esempio, nel grande mercato di Okahandja, in Namibia, si vendono quasi esclusivamente maschere prodotte in Zimbabwe che riproducono (a basso costo e con materiali di seconda scelta) stili originari di molte diverse regioni dell'Africa nera."}
{"id": "1617093", "revid": "80339", "url": "https://it.wikipedia.org/wiki?curid=1617093", "title": "Ro\u0161al", "text": ""}
{"id": "1617094", "revid": "287204", "url": "https://it.wikipedia.org/wiki?curid=1617094", "title": "Rosal'", "text": ""}
{"id": "1617096", "revid": "80339", "url": "https://it.wikipedia.org/wiki?curid=1617096", "title": "Rosal", "text": ""}
{"id": "1617097", "revid": "80339", "url": "https://it.wikipedia.org/wiki?curid=1617097", "title": "Roshal", "text": ""}
{"id": "1617098", "revid": "3115", "url": "https://it.wikipedia.org/wiki?curid=1617098", "title": "Navigazione Montanari", "text": "Navigazione Montanari S.p.A. \u00e8 una societ\u00e0 per azioni italiana, costituita nel 1906, operativa nel settore dei trasporti marittimi in particolare di materiali liquidi e gassosi.\nLa societ\u00e0 \u00e8 stata quotata presso la Borsa valori di Milano fino al settembre 2008 (codice Isin: IT0001251286, codice alfanumerico: NM, segmento: Star).\nStoria.\nL'attuale assetto societario nasce nel 1999 come \"Navigazione Alta Italia S.p.A.\", per cambiare quasi subito la propria denominazione nell'attuale a seguito del conferimento dell'attivit\u00e0 della \"G. &amp; A. Montanari &amp; Co S.p.A.\", che rimane come holding finanziaria ed \u00e8 tuttora il principale azionista della societ\u00e0.\nLe origini dell'attivit\u00e0 risalgono invece al 1889, quando il capitano Giovanni Montanari acquist\u00f2 una piccola nave da carico a vela ed inizi\u00f2 a trasportare legname per l'edilizia tra i diversi porti del Mediterraneo.\nIl primo importante sviluppo dell'azienda avvenne dopo la Prima guerra mondiale: Arturo Montanari, figlio del fondatore, fece infatti costruire cinque navi per il trasporto di carico secco a vela con motore ausiliario; si trattava di navi di piccole dimensioni, che per\u00f2 consentirono all'azienda di consolidare la propria posizione sul mercato dei trasporti.\nLa flotta and\u00f2 per\u00f2 interamente persa durante la Seconda guerra mondiale; tutte le navi vennero infatti requisite nel 1940 ed iscritte come naviglio ausiliario dello Stato, ma durante il conflitto vennero tutte affondate: tre a Tobruk, una al largo di Anzio ed una nel Tirreno meridionale.\nNel dopoguerra la societ\u00e0 inizi\u00f2 a prendere la direzione della specializzazione quando vennero ordinate ai cantieri navali di Trieste alcune navi-cisterna, anche se di dimensioni ancora contenute. Alla guida della societ\u00e0 giunse all'epoca la terza generazione della famiglia, ossia i tre fratelli Giannetto, Attilio e Alberto Montanari. Sotto la presidenza di Attilio Montanari, tra gli anni sessanta e settanta, lo sviluppo continu\u00f2 con la messa in attivit\u00e0 di nuove navi che consentirono un incremento continuo del fatturato; la crescita culmin\u00f2 nel 1997, quando la \"G. &amp; A. Montanari &amp; Co. S.p.A.\" acquist\u00f2 tre societ\u00e0 di navigazione, tra cui principalmente la maggioranza azionaria della \"Navigazione Alta Italia S.p.A.\" di Genova, societ\u00e0 fondata nel 1906 e quotata in Borsa fin dal 1932.\nNel 1988 il Gruppo Montanari acquis\u00ec il pacchetto azionario di maggioranza della Societ\u00e0 Premuda, poi passato nel 1990 alla famiglia Rosina principale azionista gestore di Navigazione Italiana.\nL'ultima operazione di ristrutturazione dell'attivit\u00e0 avvenne nel 1999: venne infatti costituita una nuova \"Navigazione Alta Italia S.p.A.\" nella quale vennero concentrate le attivit\u00e0 delle quattro societ\u00e0 operative e che divenne l'attuale \"Navigazione Montanari\", specializzata nei trasporti per il settore petrolifero e petrolchimico.\nLa societ\u00e0.\nLa societ\u00e0 ha fatto il suo ingresso in borsa, nel segmento star, nel febbraio del 2000.\nL'assemblea straordinaria degli azionisti del 10 novembre 2003 deliber\u00f2 la scissione parziale dell'attivit\u00e0 di gestione commerciale, tecnica, armatoriale ed amministrativa della flotta sociale svolta dalla controllata al 100% Beam Gestioni - S.r.l., attivit\u00e0 che \u00e8 stata incorporata nella Capogruppo Navigazione Montanari S.p.A. con decorrenza dal 1\u00ba gennaio 2004.\nNel 2005 si contavano circa azionisti, con un flottante pari al 24,05% del capitale sociale (pari a 64 milioni di euro), mentre il maggior azionista era G.&amp;A. Montanari &amp;Co.-S.p.A. con una quota pari al 65,86% del capitale sociale.\nSempre nel 2005, Navigazione Montanari - S.p.A. deteneva il 100% della Cindan Transportes Maritimos Lda., societ\u00e0 armatoriale non operativa con sede legale in Madeira (Portogallo), ed il 68% del capitale di Seam - Servizi e Attivit\u00e0 Marittime - S.r.l., allora in liquidazione.\nOggi Navigazione Montanari \u00e8 una societ\u00e0 di trasporto marittimo specializzata nel settore dei prodotti petroliferi, in particolare idrocarburi e prodotti chimici; tra la fine del 2007 e l'inizio del 2010 sono entrate in servizio 14 nuovi unit\u00e0, 8 per il trasporto di prodotti raffinati e chimici e 6 per il trasporto di petrolio.\nNel 2011 la flotta di Navigazione Montanari era composta da 28 navi petroliere e chimichiere ( \"chemical/products tankers\" ), consegnate tra il 1992 ed il marzo 2010 di portata lorda compresa tra e tonnellate.\nFlotta.\nDati relativi alla consistenza della flotta societaria (di propriet\u00e0 o in gestione) a febbraio 2021.\n( Fonti: RINA, American Bureau of Shipping, Bureau Veritas e banca dati sistema \"Equasis\" ).\nConsiglio d'amministrazione.\nConsiglio d'amministrazione in carica al 19 febbraio 2008.\nPrincipali azionisti.\nDato aggiornato al 21 febbraio 2010\nLa societ\u00e0 ha effettuato il \"delisting\" dalla Borsa Valori di Milano, segmento STAR.\nPrincipali partecipazioni.\nLe partecipazioni indicate sono valutate nel bilancio al 31 dicembre 2007 circa Euro.\nDati economici e finanziari.\nDal bilancio al 31 dicembre 2007, Navigazione Montanari ha un capitale investito di circa 546,2 milioni di Euro, con un patrimonio netto di circa 355 milioni di Euro, un fatturato di circa 118,6 milioni di Euro ed un utile netto di circa 25,76 milioni di Euro.\nAl 31 dicembre 2007 Navigazione Montanari occupava 428 dipendenti, di cui 381 marittimi."}
{"id": "1617099", "revid": "1428919", "url": "https://it.wikipedia.org/wiki?curid=1617099", "title": "Yanluowang", "text": "Yanluowang () \u00e8 un dio cinese d'origine buddista, associato al bodhitsattva Dizangwang, guardiano e giudice dell'inferno.\nMolto presente nell'immaginario collettivo grazie all'iconografia e ai racconti popolari, non possiede nessun tempio a lui dedicato, come tutte le divinit\u00e0 dall'aspetto troppo feroce. Esistono comunque rari santuari, come il tempio dei Dieci re degli inferi di Yaumatei \u6cb9\u9ebb\u5730 a Hong Kong, dove viene adorato insieme ai suoi nove simili.\nInterpretazioni.\nLa sua origine \u00e8 probabilmente una derivazione della divinit\u00e0 induista Yama, citata per la prima volta nei Veda, Dio della morte che regna sia sul Paradiso che sull'Inferno, chiamato nakara e situato sottoterra a Sud del nostro mondo. Nel Buddismo Mahayana le sue funzioni sono limitate al giudizio delle anime e alla gestione degli inferi. Anche se sovrumano, non sfugge alla sa\u1e43s\u0101ra, a differenza di Dizangawang, versione cinesizzata del boddhitsattva K\u1e63itigarbha. Secondo una tradizione, lui stesso \u00e8 tormentato ogni giorno dai propri sgherri e sfuggir\u00e0 a questa sorte solo dopo aver cominciato lo studio del dharma. \nNel Buddhismo Vajray\u0101na \u00e8 una divinit\u00e0 di rango secondario, \"guardiano dello spazio\", collocato come Ksitigharba nella stirpe di Ratnasa\u1e43bh\u0101va, buddha del Sud, direzione nefasta. In tibetano \u00e8 chiamato Gsin-rje. A volte \u00e8 rappresentato mentre tiene tra le sue mascelle la ruota delle reincarnazioni. Il buddismo giapponese lo conosce sotto il nome di Enma o Enma-\u014d.\nAdozione dal taoismo della religione popolare.\nAttingendo da vari testi indiani e dalla cultura locale, la tradizione cinese propone numerose versioni riguardanti il numero degli inferi e delle divinit\u00e0 che li dirigono. Sembra che inizialmente ci fossero due versioni concorrenti: centotrentasei inferi (otto grandi divisi in sedici piccoli) o diciotto, ciascuno diretto da un re subalterno a Yanluowang.\nA queste due se ne aggiunse una terza a partire dai Tang, una nuova versione influenzata dal taoismo, che adott\u00f2 Yanluowang per designarlo quinto nell'insieme di dieci re (shindianyanwang), designati ciascuno alla testa di un inferno dall'Imperatore di Giada. Gli altri nove re sono: Qinguangwang \u79e6\u5ee3\u738b, Chujiangwang \u695a\u6c5f\u738b, Songdiwang \u5b8b\u5e1d\u738b, Wuguanwang \u4e94\u5b98\u738b, Kachengwang \u5361\u8aa0\u738b, Taishanwang \u6cf0\u5c71\u738b, Pingdengwang \u5e73\u7b49\u738b Dushiwang \u90fd\u5e02\u738b Zhuanlunwang \u8f49\u8f2a\u738b, nomi tipicamente taoisti. Sono concorrenti di Bei Di, un altro dio taoista del regno dei morti. Yen-lo-wang resta comunque il pi\u00f9 celebre e il pi\u00f9 presente nell'iconografia.\nTuttavia in seguito scompare dalla lista, sostituito dal giudice Bao, (Baogong \u5305\u516c ou Bao Cheng\u5305\u627f) un personaggio storico dell'epoca dei Sung, magistrato integro in terra divinizzato.\nA Yen-lo-wang vengono talvolta attribuiti tre assistenti: \"vecchiaia\", \"malattia\", \"morte\".\nIn certi casi viene associato, solo o con i suoi simili, a Chenghuangye, come uno dei giudici o collaboratori al suo servizio.\nGli Inferi.\nGli Inferi che Yanluowang presiede, sono talvolta chiamati Fengdu (\u9146\u90fd) e situati sotto il monte omonimo, chiamato anche Mingsham (\u51a5\u5c71), \"il monte degli Inferi\", al nordest della contea di Fengdu, (\u9146\u90fd\u7e23), nel Sichuan. Secondo il professor Jiang Yuxiang (\u6c5f\u7389\u7965), del museo dell'universit\u00e0 di Sichuan, Fengdu, in cui un culto \u00e8 reso ad un immortale a partire dalla dinastia Han, \u00e8 una delle settantadue terre d'immortalit\u00e0 del taoismo.\nFu identificato a partire dai Song del Sud al monte Luofeng (\u7f85\u8c50\u5c71), trasformato in sede degli inferi da Tao Hongjing, nel Zhengao (\u771f\u8aa5). Adesso vi si trova un villaggio spettrale turistico sulla strada delle corriere sul Chang Jiang.\nIl re degli Inferi dirige una piccola squadra di d\u00e8moni spesso rappresentati con una faccia animalesca, incaricati di catturare le anime, che la loro cattiveria ha fatto ricadere nella sua sfera di controllo, e di tormentare i dannati.\nIl buddismo ha giocato un grande ruolo nella diffusione dell'immagine dell'inferno e delle punizioni terribili promesse ai peccatori. Quest'inferno si sovrappone alla rappresentazione del mondo dei morti cinese, e la credenza nella reincarnazione spesso \u00e8 la sola traccia d'ideologia buddista che rimane. Il mondo dei morti diviene un riflesso del mondo dei vivi, amministrato in modo simile. Per esempio i demoni sono dei guardiani che la famiglia del defunto pu\u00f2 corrompere con delle offerte di carta moneta, da qui l'importanza delle cerimonie per i morti senza famiglia come quelle della Festa dei fantasmi. Nel tempio di Yaumatei si pu\u00f2 vedere la rappresentazione di un uomo che porta una gogna e offre incenso alle divinit\u00e0 infernali. Si tratta di un morto senza sepoltura, arrestato come un volgare vagabondo dalla sorveglianza demoniaca e condotto dal giudice divino, che determiner\u00e0 se sia innocente o colpevole.\nNella versione pi\u00f9 buddista dell'inferno i demoni tormentatori sono emanazioni dell'anima impura dei dannati, e la salvezza sta nelle preghiere dei vivi come nella forza magica delle cerimonie.\nReligiosit\u00e0 individuale.\nNell'universo assai sincretico e poco dogmatico della religione cinese, l'interpretazione di Yanluowang pu\u00f2 variare da persona a persona. Se alcuni riconoscono in lui la divinit\u00e0 buddista, altri invece lo considerano come un dio taoista in concorrenza con il bodhisattva Dizangwang. Generalmente visto come una divinit\u00e0 tremenda e crudele, pu\u00f2 tuttavia rappresentare l'immagine pi\u00f9 rassicurante di un giudice integro e giusto o di un difensore del dharma.\nEnma nella cultura di massa.\nIn Giappone la figura di Enma \u00e8 stata ripresa od omaggiata in molti manga e anime:"}
{"id": "1617101", "revid": "124123", "url": "https://it.wikipedia.org/wiki?curid=1617101", "title": "Morti nel 579", "text": ""}
{"id": "1617103", "revid": "599013", "url": "https://it.wikipedia.org/wiki?curid=1617103", "title": "Katharine Merry", "text": "Biografia.\nMembro del Birchfield Harriers athletics club, Merry vinse una medaglia di bronzo nei 400 metri alle Olimpiadi di Sydney 2000. Giunse poi 6\u00aa con la staffetta 4x400.\nNel suo palmar\u00e8s figurano anche due ori agli Europei juniores 1992 a San Sebasti\u00e1n nei 200 metri e nella staffetta 4x100 ed un bronzo agli Europei 1998. Alle Olimpiadi di Atlanta 1996 \u00e8 stata 8\u00aa con la staffetta 4x100."}
{"id": "1617108", "revid": "729019", "url": "https://it.wikipedia.org/wiki?curid=1617108", "title": "Niceta Attanasi", "text": "Fu nominato Tenente Generale e visitatore di tutti i castelli del regno da Filippo IV di Spagna. I soldati spagnoli delle guarnigioni delle Fiandre provenivano per lo pi\u00f9 dal regno di Napoli.\nA Soleto, in Via Giuseppe Manca n.69, vi \u00e8 un arco di stile catalano-durazzesco su cui \u00e8 collocato un guerriero in costume spagnolo ma col capo irrimediabilmente rotto. \u00c8 un umile monumento quasi sconosciuto e dedicato a questo valoroso guerriero.\nLo stemma nobiliare di famiglia \u00e8 tripartito con scaccato, onde e tre fortezze."}
{"id": "1617115", "revid": "42081", "url": "https://it.wikipedia.org/wiki?curid=1617115", "title": "Progetto Nordest", "text": ""}
{"id": "1617117", "revid": "95327899", "url": "https://it.wikipedia.org/wiki?curid=1617117", "title": "Texile", "text": "Su Texile o \"Meseddu de Texile\" \u00e8 uno dei tacchi pi\u00f9 noti della Sardegna.\nSituato in territorio di Aritzo, da cui dista circa due chilometri, ha una altezza di 975 metri sul livello del mare, una larghezza compresa tra i 50 e i 70 metri ed una altezza relativa di 24 metri. La sua forma caratteristica, pi\u00f9 larga alla cima e pi\u00f9 stretta alla base, con pareti a strapiombo, lo fa somigliare ad un gigantesco fungo che si erge solitario in mezzo ad una zona fittamente ricoperta di boschi.\nDi particolare interesse il ritrovamento di reperti risalenti all'epoca nuragica tra cui un bronzetto a forma di imbarcazione.\nEtimologia.\nVi sono varie ipotesi sull'origine del nome: una \u00e8 che questo sia una variante del termine \"setzile\" (sedile); secondo un'altra interpretazione il toponimo avrebbe invece origine da \"tezile\", una voce barbaricina con origini preromane che sta a indicare un cocuzzolo isolato. Meno dubbi sul termine \"meseddu\", che \u00e8 il diminutivo della parola spagnola \"mesa\", cio\u00e8 tavola, ed indica uno sgabello formato da un tronco d'albero.\nAltro nome popolare \u00e8 \"Sa Trona de Santu Efis\", che fa riferimento ad una credenza popolare secondo la quale sant'Efisio avrebbe predicato da sopra il monte la fede cristiana alle popolazioni della Barbagia. Secondo un'altra leggenda venne rinchiusa qui \"sa musca maccedda\", narrata come un insetto assassino.\nTutela.\nCon legge regionale n\u00b031 del 7 giugno 1989, il tacco di Texile \u00e8 stato riconosciuto monumento naturale."}
{"id": "1617119", "revid": "339392", "url": "https://it.wikipedia.org/wiki?curid=1617119", "title": "Yanluo", "text": ""}
{"id": "1617120", "revid": "110157", "url": "https://it.wikipedia.org/wiki?curid=1617120", "title": "Ingelheim am Rhein", "text": "Ingelheim am Rhein \u00e8 una citt\u00e0 di 24.050 abitanti della Renania-Palatinato, in Germania.\n\u00c8 capoluogo del circondario (\"Landkreis\") di Magonza-Bingen (targa MZ).\nIngelheim si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\")."}
{"id": "1617122", "revid": "124123", "url": "https://it.wikipedia.org/wiki?curid=1617122", "title": "Morti nel 606", "text": ""}
{"id": "1617126", "revid": "124123", "url": "https://it.wikipedia.org/wiki?curid=1617126", "title": "Morti nel 607", "text": ""}
{"id": "1617127", "revid": "124123", "url": "https://it.wikipedia.org/wiki?curid=1617127", "title": "Morti nel 609 a.C.", "text": ""}
{"id": "1617132", "revid": "287204", "url": "https://it.wikipedia.org/wiki?curid=1617132", "title": "Sonia Ganassi", "text": " Si \u00e8 distinta particolarmente nel repertorio belcantistico del primo Ottocento italiano (Rossini, Bellini, Donizetti).\nBiografia.\nDopo aver vinto nel 1990 a Spoleto il concorso A. Belli, ha iniziato la sua carriera a Roma nel 1992, nel \"Barbiere di Siviglia\" di Gioachino Rossini.\nDa allora svolge un'attivit\u00e0 molto intensa nei principali teatri internazionali, spaziando dal gi\u00e0 citato Rossini ad autori del Settecento (Mozart), dell'Ottocento (Bellini, Donizetti, Bizet, Verdi) e perfino del Novecento.\nRecentemente ha ampliato tipologicamente il repertorio con l'inserimento di ruoli rossiniani sopranili: la protagonista di \"Elisabetta, regina d'Inghilterra\" (ROF, 2004), Elena de \"La donna del lago\" (Rossini in Wildbad, 2006), Elcia del \"Mos\u00e8 in Egitto\" (ROF, 2011) e soprattutto \"Ermione\" (ROF, 2008), contribuendo cos\u00ec alla riproposizione ideale della vocalit\u00e0 di Isabella Colbran, prima moglie di Rossini, passata al registro di soprano dopo l'esordio come contralto, che \u00e8 stata poi spesso qualificata, utilizzando la terminologia moderna, come mezzosoprano acuto. \nIl 2 agosto 2010 ha debuttato nell'opera barocca interpretando un altro ruolo sopranile, la protagonista della \"Rodelinda\" di Georg Friedrich Haendel, al 36\u00ba Festival della Valle d'Itria, in Martina Franca.\nHa cantato sotto la direzione di Claudio Abbado, Riccardo Chailly, Riccardo Muti, Chung Myung-whun, Wolfgang Sawallisch, Antonio Pappano ed altri importanti maestri. \u00c8 attiva anche in ambito concertistico, con un repertorio che si estende da Vivaldi sino al Novecento (Stravinskij, Berg).\nHa ricevuto il Premio Franco Abbiati della Critica Musicale Italiana (XVIII edizione - stagione 1997-98) per la sua interpretazione di Zayda nel \"Dom S\u00e9bastien\" di Donizetti. Recentemente le \u00e8 stato assegnato dalla Societ\u00e0 Catanese Amici della Musica il premio \"Bellini d'oro\" (2009), per le sue eccellenti interpretazioni dei personaggi di Adalgisa in \"Norma\" e di Romeo ne \"I Capuleti e i Montecchi\", nonch\u00e9 il Premio Internazionale \"Franco Corelli\" (settima edizione, anno 2011) riferito alla Stagione Lirica 2009/10, per le sue esibizioni nel dittico composto da \"Hin und Zur\u00fcck\" di Paul Hindemith e da \"L'heure espagnole\" di Ravel, prodotto e messo in scena dalla Fondazione Teatro delle Muse di Ancona.\nCronologia.\nQuesta \u00e8 una cronologia sommaria dell'attivit\u00e0 artistica di Sonia Ganassi nei teatri di tutto il mondo.\nAl Teatro La Fenice di Venezia nel 1993 \u00e8 Sinaide nella vecchia edizione italiana del \"Mos\u00e8\" di Rossini, con Ruggero Raimondi e Luciana Serra, nel 1995 Rosina ne \"Il barbiere di Siviglia\" con Rockwell Blake e Simone Alaimo, nel 2003 canta il \"Te Deum\", inno di Antonio Caldara con Patrizia Ciofi e Sara Mingardo diretta da Riccardo Muti e nel 2015 Romeo ne I Capuleti e i Montecchi con Jessica Pratt.\nAl Wiener Staatsoper nel 1993 \u00e8 Rosina ne Il barbiere di Siviglia diretta da Marcello Viotti.\nAl Teatro Comunale di Firenze nel 1993 \u00e8 Angelina ne \"La Cenerentola\" diretta da Bruno Campanella con Bruno Pratic\u00f2 e Giorgio Surjan e nel 1996 Zanetto.\nNel 1994 \u00e8 Angelina ne \"La Cenerentola\" al Teatro Verdi (Trieste), Rosina ne Il barbiere di Siviglia al Teatro Verdi (Firenze) ed Isabella ne L'italiana in Algeri diretta da Donato Renzetti con Valentina Valente, Bruce Ford ed Alessandro Corbelli nel Teatro Massimo Vincenzo Bellini.\nPer la Scala nel 1994 canta la \"Juditha trimphans\" di Vivaldi con i Solisti Veneti diretta da Claudio Scimone con Bernadette Manca di Nissa, nel 1995 \u00e8 Nicklausse/La Muse in \"Les contes d'Hoffmann\" diretta da Riccardo Chailly, nel 1998 Maffio Orsini nella \"Lucrezia Borgia\" con Michele Pertusi, Ren\u00e9e Fleming, Marcello Giordani e Carlo Bosi diretta da Gianluigi Gelmetti, nel 1999 Rosina nel \"Barbiere di Siviglia\" con Juan Diego Fl\u00f3rez e Roberto Frontali, nel 2001 Angelina nella prima di \"Cenerentola\" con Corbelli e Pertusi diretta da Campanella e canta nello Stabat Mater di Rossini con Mariella Devia e Florez diretta da Muti nel Palazzo dei congressi di Bucarest e nel Grand Theatre di Pozna\u0144, il 7 dicembre 2003 Sina\u00efde in \"Mo\u00efse et Pharaon\" con Giuseppe Filianoti e Barbara Frittoli diretta da Muti nella serata d'inaugurazione della stagione d'opera, nel 2005 ancora Angelina nella prima di \"Cenerentola\" ripresa dalla RAI, nel 2009 il \"Requiem\" di Verdi nella Sala Santa Cecilia del Auditorium Parco della Musica di Roma, nella Salle Pleyel di Parigi con Jonas Kaufmann ed alla Scala diretta da Daniel Barenboim, nel 2010 canta di nuovo il \"Requiem\" di Verdi nella trasferta al Teatro Col\u00f3n di Buenos Aires e tiene un recital alla Scala e nel 2013 Cuniza in \"Oberto, Conte di San Bonifacio\" con Pertusi.\nAl Rossini Opera Festival di Pesaro nel 1995 \u00e8 Emma in Zelmira con Surjan, la Devia e Ford, nel 1997 Rosina nel Barbiere di Siviglia con Pratic\u00f2 e nel 2000 Angelina nella Cenerentola con Florez, Sonia Prina, Nicola Ulivieri e Carlo Rizzi (direttore d'orchestra), oltrech\u00e9, come gi\u00e0 accennato nella biografia, Elisabetta, con la direzione di Renato Palumbo nel 2004, Ermione, con Gregory Kunde e la direzione di Roberto Abbado nel 2008, ed Elcia nel 2011, ancora sotto la direzione di Abbado.\nDebutta al Teatro Filarmonico di Verona nel 1996 come Angelina ne \"La Cenerentola\".\nAl Grand Th\u00e9\u00e2tre di Ginevra nel 1997 \u00e8 Angelina ne \"La Cenerentola\" con Enzo Dara e nel 2008 tiene un recital.\nAl Metropolitan Opera House di New York debutta nel 1997 come Rosina nel \"Barbiere di Siviglia\" con Vladimir \u010cernov, Ford, Paul Plishka, Surjan e Charles Anthony Caruso.\nAll'Op\u00e9ra National de Paris nel 1998 \u00e8 Angelina nella \"Cenerentola\" con Dara e Simon Keenlyside e nel 2000 Adalgisa in \"Norma\" con June Anderson e Giacomo Prestia.\nAl San Francisco Opera nel 1999 debutta il ruolo di Leonora di Guzman ne \"La Favorita\".\nAl Royal Opera House, Covent Garden di Londra nel 2000 \u00e8 Angelina nella \"Cenerentola\" con Pertusi e Florez, nel 2001 Romeo ne \"I Capuleti e i Montecchi\" con Lorenzo Regazzo, nel 2002 Sara in \"Roberto Devereux\" e nel 2008 la Principessa Eboli in \"Don Carlo\" con Rolando Villaz\u00f3n, Robert Lloyd e Ferruccio Furlanetto diretta da Antonio Pappano.\nA Bilbao nel 2003 \u00e8 Adalgisa in \"Norma\" con la Anderson.\nAl Wiener Staatsoper torna nel 2006 come Sara in \"Roberto Devereux\" con Edita Gruberov\u00e1 e Joseph Calleja e nel 2013 Giovanna Seymour in \"Anna Bolena\".\nAll'Op\u00e9ra de Lione nel 2008 \u00e8 Giovanna Seymour in \"Anna Bolena\" e nel 2013 Adalgisa in \"Norma\".\nNel 2010 \u00e8 Sara in \"Roberto Devereux\" al Teatro dell'Opera di Roma con Alberto Gazale diretta da Campanella.\nAl Washington National Opera nel 2012 \u00e8 Giovanna in \"Anna Bolena\".\nNel 2012 \u00e8 Giovanna Seymour in \"Anna Bolena\" nel Tokyo Bunka Kaikan e all'Opera di Stato della Baviera e Donna Elvira in \"Don Giovanni\" nel Teatro Carlo Felice di Genova.\nNel 2013 all'Op\u00e9ra municipal de Marseille \u00e8 Amneris in \"Aida\", nell'Opera di Stato della Baviera Maffio Orsini nella \"Lucrezia Borgia\" con Franco Vassallo, al Teatro Real di Madrid Sara in \"Roberto Devereux\", al Th\u00e9\u00e2tre des Champs-\u00c9lys\u00e9es di Parigi canta il \"Requiem\" di Verdi con Matti Salminen ed Adalgisa in \"Norma\", al Ravenna Festival, al Teatro dell'Opera ed al Th\u00e9\u00e2tre des Champs-Elys\u00e9es ed al Festival di Salisburgo Fenena in \"Nabucco\" con Francesco Meli e Riccardo Zanellato diretta da Muti ed al \"M\u00fcnchner Opern-Festspiele\" la Principessa Eboli in \"Don Carlo\" con Kaufmann ed Anja Harteros diretta da Zubin Mehta.\nNel 2014 \u00e8 Elisabetta in \"Maria Stuarda\" con la Devia al Teatro Filarmonico, Carmen al Teatro Carlo Felice, Fenena in \"Nabucco\" diretta da Muti a Tokyo, Amneris in \"Aida\" con Fiorenza Cedolins allo Sferisterio di Macerata, Adalgisa in \"Norma\" con Roberto Scandiuzzi a Pechino ed a Macao e la Principessa Eboli in \"Don Carlo\" a Tokyo.\nNel 2015 \u00e8 Adalgisa in \"Norma\" a Siviglia e Sara in \"Roberto Devereux\" con Edita Gruberov\u00e1 al Bayerische Staatsoper.\nIl 31 ottobre del 2019 debutta il ruolo di Lady Macbeth al Teatro Lirico di Cagliari, un debutto importante in questo suo trentesimo anno di carriera. "}
{"id": "1617140", "revid": "6923", "url": "https://it.wikipedia.org/wiki?curid=1617140", "title": "AJS (azienda)", "text": "La AJS \u00e8 stata una casa motociclistica inglese attiva dal 1909 al 1931. Rilevata da altre imprese (Matchless, Associated Motor Cycles e Norton-Villiers), continu\u00f2 a produrre motociclette sino al 1974.\nStoria.\nNel 1897 Joe Stevens, titolare della \"Stevens Screw Company\", attiva nel settore della produzione di minuteria meccanica, costru\u00ec, insieme ai suoi figli (Harry, George, Albert John e Joe jr.) un motore di 400 cm\u00b3. Nel 1905 gli Stevens costruirono una motocicletta con motore JAP bicilindrico a V.\nL'inizio effettivo dell'attivit\u00e0 di costruttore motociclistico fu nel 1909, quando venne fondata a Wolverhampton la Albert John Stevens &amp; Co (meglio nota con l'acronimo AJS). Il primo modello, una monocilindrica di 292 cm\u00b3 a valvole laterali con cambio a due marce, apparve nel 1911. Poco dopo la sua presentazione, essa partecip\u00f2 allo Junior TT, dove Albert John Stevens arriv\u00f2 quindicesimo. Entro il 1914 le AJS erano cresciute di cilindrata a 350 cm\u00b3, ed equipaggiate con un cambio a quattro rapporti e trasmissione finale a catena: si dimostrarono molto competitive, vincendo lo Junior TT 1914, mentre le altre moto iscritte dalla Casa si piazzarono seconda, terza, quarta e sesta.\nPassata la Prima guerra mondiale, l'AJS riprese l'attivit\u00e0 per il pubblico civile, interrotta per fornire l'esercito inglese. Gi\u00e0 nel 1920 Cyril Williams vinse il primo Junior TT postbellico, mentre l'anno seguente le AJS vinsero sia Junior che Senior TT (una curiosit\u00e0: la AJS che vinse il Senior TT era una 350 cm\u00b3, mentre le sue rivali erano di 500 cc).\nNel 1928 l'AJS introdusse due nuovi modelli con distribuzione monoalbero, la \"K7\" 350 e la \"K10\" 500, disponibili sia nella versione stradale che in quella da competizione. Sviluppati nel corso del tempo, avranno una lunga e fortunata carriera. Novit\u00e0 del 1931 \u00e8 invece la \"S3\" 500 con motore bicilindrico a V trasversale (lo stesso schema delle Moto Guzzi V7 e derivate) con trasmissione primaria ad albero.\nIl costoso sviluppo della S3, oltre che a una fallimentare diversificazione nel settore degli apparati radiofonici e delle automobili, con il modello \"Nine\" , port\u00f2 la AJS a dichiarare bancarotta nel 1931. Le attivit\u00e0 motociclistiche vennero rilevate dai fratelli Collier, ex corridori motociclistici e proprietari della Matchless. La produzione motociclistica AJS si spost\u00f2 negli stabilimenti Matchless di Plumstead Road a Londra.\nIl marchio AJS sotto la gestione Collier mantenne il prestigio sportivo guadagnato sino ad allora. Nel 1935 fu presentato al Salone di Londra una 500 con motore quattro cilindri a V, che in una versione sovralimentata prov\u00f2 (con scarso successo, nonostante le numerose evoluzioni, tra cui anche una versione con motore raffreddato a liquido) a sfidare le Gilera Rondine e le BMW Typ 255 dotate di compressore. Unico risultato degno di nota della \"V4\" fu, nel 1939, il giro pi\u00f9 veloce al Gran Premio dell'Ulster, a pi\u00f9 di 100 miglia orarie (prima moto a superare questo limite sul circuito nordirlandese).\nNel 1938 AJS, Matchless e Sunbeam si fusero nella \"Associated Motor Cycles\" (AMC). Dopo la fusione le moto prodotte da AJS e Matchless differivano unicamente per i marchi sul serbatoio.\nDopo la seconda guerra mondiale la produzione riprese con i modelli anteguerra di 350 (\"Model 16\") e 500 cm\u00b3 (\"Model 18\") identici alle corrispondenti Matchless (siglate rispettivamente \"G3\" e \"G80\").\nRiprese anche l'attivit\u00e0 sportiva, con la \"Porcupine\" (il nome deriva dalla caratteristica alettatura dei cilindri, che la faceva somigliare a un porcospino), una 500 bicilindrica progettata inizialmente con il compressore, poi eliminato dopo il divieto della sovralimentazione nelle competizioni. Con la Porcupine l'inglese Leslie Graham vinse il primo Campionato del Mondo della Classe 500, nel 1949. L'AJS si impegn\u00f2 anche nella classe 350, con la \"7R\" (discendente diretta della K7 del 1928, migliorata in diversi particolari, tra cui l'introduzione della sospensione posteriore). In una versione potenziata con testata a tre valvole (siglata \"7R3\") vinse lo Junior TT 1954 con Rod Coleman. Alla fine di quella stagione l'AJS si ritir\u00f2 dal Motomondiale in forma ufficiale, a causa della sempre pi\u00f9 crescente competitivit\u00e0 delle moto italiane. La 7R, in una versione semplificata rispetto a quella ufficiale, venne prodotta anche per i piloti privati, che la impiegheranno con successo nel Mondiale sino a met\u00e0 degli anni Sessanta.\nIntanto, il gruppo AMC continu\u00f2 a crescere: nel 1956 furono assorbite Francis-Barnett, James e Norton (la Sunbeam era invece stata ceduta nel 1943 alla BSA). I modelli a listino alla fine degli anni '50 erano le gi\u00e0 citate monocilindriche di 350 e 500 (disponibili sia in versione stradale che in versione da Cross o da Trial), le bicilindriche \"Model 20\" 500 cm\u00b3 e \"Model 31\" 650 cm\u00b3, oltre alla 7R 350 da competizione. Alla base della gamma, dal 1958, si poneva la \"Model 14\" 250 cm\u00b3.\nCon l'inizio degli anni Sessanta il gruppo AMC entr\u00f2 in difficolt\u00e0 finanziarie, dovute sia alla concorrenza dell'automobile sia a causa di penalizzazioni fiscali per le moto di grossa cilindrata volute dal Governo inglese. Nonostante tutto, nel 1964 entr\u00f2 in produzione la \"Model 33\" 750, dotata del motore della Norton Atlas (fu prodotta anche come Matchless \"G15\"). Questo modello non sar\u00e0 per\u00f2 sufficiente a fermare il tracollo del gruppo AMC, avvenuto nel luglio 1966. Il gruppo sar\u00e0 rilevato dalla \"Manganese Bronze Holding\" che decider\u00e0 di concentrare le risorse solo sul marchio Norton: nacque quindi la \"Norton-Villiers\".\nIl marchio AJS risorger\u00e0 nel 1969, per marchiare la \"Stormer\", una moto da cross prodotta nelle cilindrate di 250, 360 e 400 cm\u00b3. La Stormer sar\u00e0 prodotta sino al 1974, anno in cui le difficolt\u00e0 finanziarie della \"Norton-Villiers-Triumph\" (NVT) fecero definitivamente sparire il marchio AJS."}
{"id": "1617145", "revid": "383478", "url": "https://it.wikipedia.org/wiki?curid=1617145", "title": "Giro pi\u00f9 veloce in gara", "text": ""}
{"id": "1617146", "revid": "245656", "url": "https://it.wikipedia.org/wiki?curid=1617146", "title": "Filiera produttiva", "text": ""}
{"id": "1617147", "revid": "1543377", "url": "https://it.wikipedia.org/wiki?curid=1617147", "title": "Convocazioni per il campionato europeo di calcio 1980", "text": "Elenco dei giocatori convocati da ciascuna Nazionale partecipante agli Europei di calcio 1980.\nGruppo A.\nCecoslovacchia.\nAllenatore: Jozef Venglo\u0161\nGermania Ovest.\nAllenatore: Jupp Derwall\nGrecia.\nAllenatore: Alketas Panagoulias\nPaesi Bassi.\nAllenatore: Jan Zwartkruis\nGruppo B.\nBelgio.\nAllenatore: Guy Thys\nInghilterra.\nAllenatore: Ron Greenwood\nItalia.\nAllenatore: Enzo Bearzot\nSpagna.\nAllenatore: Ladislao Kubala"}
{"id": "1617148", "revid": "322321", "url": "https://it.wikipedia.org/wiki?curid=1617148", "title": "Michele Maria Giambelli", "text": "Biografia.\nFu consacrato presbitero dei Chierici regolari di San Paolo (\"Barnabiti\") il 4 luglio 1943.\nFu consacrato vescovo di Guam\u00e0 il 15 giugno 1980. Quando, per decreto di Giovanni Paolo II, la diocesi cambi\u00f2 nome in diocesi di Bragan\u00e7a do Par\u00e1, ne divenne il primo vescovo.\nSuccessione.\nRinunci\u00f2 al governo della diocesi, per raggiunti limiti d'et\u00e0, il 10 aprile 1996. Risiedette a Bragan\u00e7a e collabor\u00f2 con il nuovo vescovo Luigi Ferrando.\nPrest\u00f2 inoltre il suo servizio come cappellano all\"'Ospedale Sant'Antonio Maria Zaccaria\" di Bragan\u00e7a.\nGenealogia episcopale.\nLa genealogia episcopale \u00e8:"}
{"id": "1617149", "revid": "275619", "url": "https://it.wikipedia.org/wiki?curid=1617149", "title": "Zapan", "text": ""}
{"id": "1617150", "revid": "88740", "url": "https://it.wikipedia.org/wiki?curid=1617150", "title": "Monroeville", "text": "Monroeville \u00e8 il nome di alcune citt\u00e0 degli USA:"}
{"id": "1617151", "revid": "228587", "url": "https://it.wikipedia.org/wiki?curid=1617151", "title": "Bowman", "text": ""}
{"id": "1617152", "revid": "1864952", "url": "https://it.wikipedia.org/wiki?curid=1617152", "title": "Bael", "text": "Bael (pronunciato \"Ba\u00e8l\") \u00e8 un Demone ed uno dei dodici re dell'Inferno. Viene largamente menzionato nell'Antico Testamento. Compare anche nella demonologia cristiana, citato per la prima volta nella lista dei principali demoni stabilita dalla Chiesa durante il primo concilio di Braga. Re della parte orientale dell'Inferno, \u00e8 un ottimo capo di guerra, alla testa di seicentosessantasei legioni di demoni.\nViene citato anche dal demonologo olandese Weyer in un suo trattato chiamato \"Pseudomonarchia Daemonum\".\nSi presenta sotto la forma di una creatura a tre teste, di un rospo, di uomo e di un gatto sopra un corpo di ragno. \u00c8 inoltre caratterizzato dalla sua voce roca, e si dice che fosse il demonio dell'invisibilit\u00e0. \nSpesso viene confuso con Bael o con Belial, tuttavia la radice etimologica di questi nomi \u00e8 sempre l'ebraico \"bael\" - \"el\" o anche solo \"bael\", con il significato di idolo o falso dio.\nOrigini ed etimologia.\nBael, detto in principio \"Baal\", era uno dei primi idoli pagani dei Fenici, spesso associato alla dea Astarte, divenuta in seguito anch'essa un demonio (come Astaroth) nella tradizione ebraica e cristiana.\n\"Ba'al\" era in origine anche un titolo affibbiato ad alcune divinit\u00e0 semite occidentali.\nIl nome \"Baal Hadad\" fu quello pi\u00f9 utilizzato dagli Aramei, che ne portarono la diffusione nel resto del Mar Mediterraneo. I primi demonologi, ignari del fatto che \"Hadad\" o altre sostituzioni del termine \"Ba'al\" venivano utilizzate nella Bibbia (in particolare nell'Antico Testamento) per indicare alcune divinit\u00e0, nessuna delle quali si riferiva ad Hadad, arrivarono a considerare il termine come la denominazione di un unico personaggio. Fino a quando gli scavi archeologici ad Ebla ed Ugarit non fecero rinvenire alla luce alcuni testi riguardanti il pantheon siriaco, il nome di \"Ba' al Zebub\" veniva spesso confuso con vari dei semiti chiamati Ba'al, e nel Nuovo Testamento il termine si riferisce ad un demonio d'alto rango o al Diavolo stesso.\nBibbia.\nVittoria di Elia.\nNel Primo Libro dei Re viene raccontato il massacro dei seguaci di Baal da parte del profeta Elia e dei suoi seguitori. Elia, ultimo fedele al Dio di Abramo, sfid\u00f2 e vinse i profeti del dio Baal sul monte Carmelo: qui, dopo che essi furono svenuti, dimostr\u00f2 la potenza di Dio accendendo, con la preghiera, una pira di legna verde e bagnata. Dopodich\u00e9, presso il torrente Kison, scann\u00f2 tutti i 450 sacerdoti di Baal:"}
{"id": "1617153", "revid": "287204", "url": "https://it.wikipedia.org/wiki?curid=1617153", "title": "Jovan Acimovic", "text": ""}
{"id": "1617162", "revid": "767487", "url": "https://it.wikipedia.org/wiki?curid=1617162", "title": "Heinrich Meibom", "text": "Biografia.\nFiglio di un medico, trascorse l'adolescenza frequentando diverse universit\u00e0 del suo paese, trasferendosi infine per approfondire le sue conoscenze prima in Italia, poi in Francia, dove si laure\u00f2 ad Angers, ed infine Inghilterra. Rientrato in patria divenne docente presso l'Universit\u00e0 di Helmstedt, paese dove mor\u00ec."}
{"id": "1617164", "revid": "36426", "url": "https://it.wikipedia.org/wiki?curid=1617164", "title": "Guglielmo VII Lungaspada", "text": ""}
{"id": "1617168", "revid": "36426", "url": "https://it.wikipedia.org/wiki?curid=1617168", "title": "Penisola anatolica", "text": ""}
{"id": "1617171", "revid": "36426", "url": "https://it.wikipedia.org/wiki?curid=1617171", "title": "Rapporto vassallatico", "text": ""}
{"id": "1617176", "revid": "289247", "url": "https://it.wikipedia.org/wiki?curid=1617176", "title": "Adalberto da Praga", "text": ""}
{"id": "1617180", "revid": "36426", "url": "https://it.wikipedia.org/wiki?curid=1617180", "title": "Nestoriane", "text": ""}
{"id": "1617181", "revid": "57342", "url": "https://it.wikipedia.org/wiki?curid=1617181", "title": "Arbore", "text": "Arbore \u00e8 un comune della Romania di 7.191 abitanti, ubicato nel distretto di Suceava, nella regione storica della Bucovina.\nIl comune \u00e8 formato dall'unione di 3 villaggi: Arbore, Bodn\u0103reni, Clit.\nDi particolare rilievo \u00e8 il Monastero di Arbore, costruito nel 1503 ed intitolato alla Decapitazione di San Giovanni Battista (\"T\u0103ierea capului Sf\u00e2ntului Ioan Botez\u0103torul\"). La chiesa, caratterizzata da un importante ciclo pittorico sulle pareti esterne, \u00e8 considerata Patrimonio dell'umanit\u00e0 dell'UNESCO quale parte del complesso delle Chiese della Moldavia.\nIl monastero di Arbore \u00e8 stato costruito fra il due aprile ed il ventinove agosto 1503 da Luca Arbore. \u00c8 stato concepito come la cappella della corte del latifondista e come luogo di sepoltura della sua famiglia. La chiesa ha una struttura rettangolare e non ha torre campanaria (soltanto le chiese dei principi avevano il privilegio di possedere una torre campanaria). Le pitture sono state realizzate in periodi successivi, nel 1541 da Dragos Coman e lo sfondo sul quale sono state realizzate \u00e8 verde. Gli affreschi del monastero riprendono i temi classici: Il Giorno del Giudizio, l'Assedio di Costantinopoli. La chiesa accoglie la tomba di Luca Arbore, il monumento funereo gotico pi\u00f9 importante della Moldavia."}
{"id": "1617183", "revid": "110157", "url": "https://it.wikipedia.org/wiki?curid=1617183", "title": "Roberto Marini", "text": "Alla Disney.\nGran parte del lavoro fumettistico di Marini \u00e8 rappresentato dalle sue storie e copertine disneyane, soprattutto quelle per il settimanale \"Topolino\", al quale approda nel 1982.\nAll'inizio il suo stile \u00e8 piuttosto \"scarpiano\", come si nota dalla sua prima avventura disneyana \"Topolino e gli occulti poteri\", pubblicata sul numero 1362 del settimanale mondadoriano, datato 3 gennaio 1982. Dopodich\u00e9 d\u00e0 inizio ad una breve collaborazione con Giuseppe Perego, realizzando con lui due storie, entrambe del 1982: \"Paperino e la perla delle beffe\", con testi di Bruno Mandelli, e \"Zio Paperone e le tasse a peso d'oro\", con testi di Giorgio Pezzin.\nA partire dal 1984 comincia a disegnare le copertine di diversi albi a fumetti, come quelle dei \"Classici Disney\" o quelle per i volumi che la Mondadori dava in omaggio agli abbonati, ottenendo nel 1992 di disegnare l'illustrazione per il \"Piatto di Natale\" che \"Topolino\" vendeva ai suoi lettori (un onore meritato da pochi).\nNel frattempo, nel 1990, esordisce come autore completo, realizzando la storia \"Topolino e l'astro-viaggio\", pubblicata sul numero 1793 di \"Topolino\".\nA partire dalla met\u00e0 degli anni novanta, Marini disegner\u00e0 sempre meno storie a fumetti, fino a divenire uno degli autori meno prolifici tra quelli che collaborano alla testata disneyana."}
{"id": "1617184", "revid": "287204", "url": "https://it.wikipedia.org/wiki?curid=1617184", "title": "Mancora", "text": ""}
{"id": "1617190", "revid": "292162", "url": "https://it.wikipedia.org/wiki?curid=1617190", "title": "Ferrovia Lercara-Filaga-Magazzolo", "text": "La ferrovia Lercara\u2013Filaga\u2013Magazzolo con la diramazione Filaga\u2013Palazzo Adriano, era una ferrovia a scartamento ridotto della Sicilia, delle Ferrovie dello Stato, esercita con varie tratte a cremagliera; collegava alla Stazione di Lercara Bassa, sulla ferrovia Palermo-Agrigento, i vari paesi dell'interno delle provincie di Palermo e Agrigento.\nStoria.\nLa ferrovia venne progettata allo scopo di permettere il trasporto del minerale e lo spostamento dei minatori pendolari che dalle varie localit\u00e0 si dovevano recare al lavoro nelle varie miniere di zolfo disseminate nel territorio dei comuni circostanti del bacino di Lercara Friddi e di Cianciana.\nFu per\u00f2 in ritardo e solo nel 1912 che ebbe inizio la costruzione, in economia e a scartamento ridotto come il resto delle linee interne siciliane, a cura delle Ferrovie dello Stato. Allo scopo di venire incontro alle richieste degli abitanti del grosso centro di Prizzi e del vicino Palazzo Adriano venne costruito anche un breve tronco diramato dalla stazione di Filaga, denominata di conseguenza \"Bivio Filaga\", che richiese la costruzione del pi\u00f9 lungo tratto a cremagliera, di circa 5\u00a0km..\nI lavori di costruzione terminarono soltanto nel 1924 con l'attivazione del tratto centrale tra Bivona e Alessandria della Rocca che realizz\u00f2 il congiungimento con la linea costiera Castelvetrano\u2013Porto Empedocle. Per il servizio sulla linea vennero adoperate le locomotive a vapore del gruppo R.370 atte al servizio sulle linee a cremagliera. Nel 1955 furono effettuate corse di prova con automotrici RALn 60 bimotoriche, con risultati deludenti.\nIl D.M. 16 gennaio 1959, n. 3041 dispose la chiusura all'esercizio dell'intera linea, diramata compresa; il servizio ferroviario venne soppresso il 5 ottobre 1959 ma venne mantenuto per qualche tempo il servizio viaggiatori da Cianciana a Magazzolo con materiale rotabile proveniente dalla linea Castelvetrano - Porto Empedocle - Agrigento C.le, per permettere agli agricoltori di raggiungere i campi coltivati in una situazione di totale assenza di viabilit\u00e0 stradale alla data della soppressione del tronco. La linea venne infine soppressa con decreto del Presidente della Repubblica l'11 dicembre del 1961.\nVenne istituito un autoservizio sostitutivo delle Ferrovie dello Stato sulle relazioni Lercara Bassa-Cianciana e Filaga-Palazzo Adriano, con un costo di esercizio annuo stabilito in 23,74 milioni di lire.\nDate di inaugurazione delle tratte.\nLinea principale Lercara Bassa-Bivio Filaga-Bivio Greci (Magazzolo) di 67,471\u00a0km:\nDiramazione Filaga\u2013Palazzo Adriano di 13,748\u00a0km:\nCaratteristiche.\nLa ferrovia aveva origine dal piazzale della Stazione di Lercara Bassa della linea ferroviaria Palermo\u2013Agrigento, che all'inizio aveva il nome di stazione di Lercara e lo cambi\u00f2 in \"Lercara Bassa\" proprio dopo l'entrata in funzione della linea e quindi della stazione vera e propria di Lercara Friddi che venne denominata \"Lercara Alta\". La linea correva inizialmente affiancata alla ferrovia a scartamento ordinario Palermo\u2013Agrigento poi curvava ad ovest e prendeva quota mediante il tratto a cremagliera, del tipo \"Strub\", con ascesa del 75 per mille, che permetteva una velocit\u00e0 massima di 12\u00a0km/h. .\nLa linea era armata con rotaie da 27\u00a0kg/m montate su traversine di legno distanti 0,82\u00a0m l'una dall'altra. Tale tipo di costruzione, molto in economia, permetteva solo basse velocit\u00e0 di linea non superiori a 30\u00a0km/h per i treni a vapore e a 45\u00a0km/h per automotrice nei tratti ad aderenza naturale.\nNei tratti a cremagliera questa, del tipo Strub da 44\u00a0kg/m, era montata al centro del binario fissata alle stesse traversine montate a distanza inferiore. I tratti a cremagliera erano 9 in tutto per complessivi 21\u00a0km e permettevano alla linea di inerpicarsi fino a quote di quasi 900\u00a0m di altezza s.l.m.\nLa circolazione dei treni venne regolata con il sistema economico a Dirigenza Unica con due sedi: a Lercara Alta per la sezione Lercara Bassa\u2013Palazzo Adriano e a Magazzolo per la sezione Filaga-Magazzolo. Non venne mai fatto alcun ammodernamento degli impianti fino alla chiusura.\nRotabili.\nIl parco mezzi di trazione era costituito da"}
{"id": "1617193", "revid": "298055", "url": "https://it.wikipedia.org/wiki?curid=1617193", "title": "Cittagazze", "text": ""}
{"id": "1617195", "revid": "124123", "url": "https://it.wikipedia.org/wiki?curid=1617195", "title": "Morti nel 618", "text": ""}
{"id": "1617197", "revid": "124123", "url": "https://it.wikipedia.org/wiki?curid=1617197", "title": "Morti nel 62", "text": ""}
{"id": "1617198", "revid": "1305772", "url": "https://it.wikipedia.org/wiki?curid=1617198", "title": "Baia (Suceava)", "text": "Baia (in ungherese \"Moldvab\u00e1nya\") \u00e8 un comune della Romania di 7.129 abitanti, ubicato nel distretto di Suceava, nella regione storica della Moldavia.\nIl comune \u00e8 formato dall'unione di 2 villaggi: Baia e Bogata.\nSecondo molti storici, tra i quali Ion Nistor, il luogo dove oggi vi \u00e8 Baia era abitato gi\u00e0 abitato fin dal Neolitico con insediamenti di tipo seminomade. La vera storia di Baia comincia nel Medioevo dopo il 1200. Le ricerche archeologiche attestano una vita urbana gi\u00e0 nel XIV sec. In un documento del 1339, Baia era descritta come \"la pi\u00f9 grande citt\u00e0 a est dei Carpazi\". Il nome Baia \u00e8 citato per la prima volta in un documento polacco del 1335 e precedentemente nota come \"T\u00e2rgul Moldovei\". Baia viene considerata la prima capitale della Moldavia, precedentemente al trasferimento di questa prima a Siret e poi a Suceava.\nIn alcuni documenti appare anche sotto il nome latino di \"Civitas Moldaviensis\".\nIn lingua tedesca ha avuto vari nomi: Sradt Molde, Molda e Mulda.\nBaia venne completamente distrutta dall'esercito moldavo prima della cosiddetta \"Battaglia di Baia\", che ebbe luogo il 15 dicembre 1467 tra le truppe del Principe moldavo \u015etefan cel Mare e quelle del Re d'Ungheria Mattia Corvino.\nMolto importante storicamente per Baia \u00e8 il ruolo di capitale del principato Moldavo, infatti ne rimase capitale per circa 8 anni durante il Regno di Stefano il Grande."}
{"id": "1617199", "revid": "729019", "url": "https://it.wikipedia.org/wiki?curid=1617199", "title": "Motomondiale 1961", "text": "La stagione 1961 \u00e8 stata la tredicesima del Motomondiale; molte le novit\u00e0 rispetto all'anno precedente, a partire dal fatto che da questa stagione il campionato pu\u00f2 davvero dirsi \"mondiale\": per la prima volta dall'inizio della serie iridata questa esce dall'Europa, per correre in Argentina la gara conclusiva della stagione. Entra in calendario anche il Gran Premio della Germania Orientale, prima prova disputata al di l\u00e0 della cortina di ferro; tornano infine il Gran Premio motociclistico di Svezia e quello di Spagna dopo uno o pi\u00f9 anni di assenza, facendo s\u00ec che la stagione conti un totale di 11 gran premi, 4 in pi\u00f9 rispetto al 1960.\nIl contesto.\nPer quanto riguarda il regolamento non vennero inserite delle modifiche in merito ai punteggi e ai conteggi delle classifiche; la FIM inizi\u00f2 invece ad interessarsi alle minime cilindrate da 50 cm\u00b3 organizzando una serie di gare che avrebbero fatto da apripista per l'entrata in calendario della nuova classe 50.\nPerdurando l'assenza delle squadre ufficiali di molte case motociclistiche che avevano fatto la storia dei primi anni del motomondiale, anche la MV Agusta annunci\u00f2 il suo ritiro dal mondiale per poi trovare un escamotage (le moto furono iscritte con la denominazione \"MV Privat\") ed appoggiare il pilota rhodesiano Gary Hocking nelle classi maggiori. Contemporaneamente aument\u00f2 sempre pi\u00f9 la partecipazione della Honda e, nelle classi di minore cilindrata, si vedeva un acceso confronto anche tra filosofie motoristiche diverse: la Honda schierava infatti motociclette con motore a quattro tempi, sfidata dai motore a due tempi in cui erano invece specializzate le case ceche (Jawa) e tedesco orientali (MZ).\nAnche tra i piloti, dopo il ritiro di Carlo Ubbiali e di John Surtees che avevano conquistato tutti i titoli iridati nelle classi sciolte nei due anni precedenti, si attendeva di conoscere i loro eredi: al termine della stagione risultarono vincitori Gary Hocking sia in 350 che in 500, Mike Hailwood in 250 e l'australiano Tom Phillis in 125. Nei sidecar, ennesima vittoria BMW, con Max Deubel: il tedesco approfitt\u00f2 di un incidente occorso al N\u00fcrburgring al campione uscente Helmut Fath, dal quale il campione del mondo in carica usc\u00ec gravemente ferito, mentre il suo passeggero, Alfred Wohlgemuth, perse la vita.\nLe classi.\nClasse 500.\nIn maniera quasi anomala rispetto alle stagioni precedenti, non fu la classe 500 quella che disput\u00f2 il maggior numero di gran premi durante l'anno: la classe regina non fu al via nel gran premio inaugurale della stagione, in Spagna.\nLa stagione fu quasi un monologo da parte di Gary Hocking sulla sua MV Agusta; il pilota rhodesiano si aggiudic\u00f2 7 prove, lasciando due vittorie a Mike Hailwood che su una Norton si aggiudic\u00f2 il Tourist Trophy e su una MV Agusta il GP delle Nazioni. L'ultimo successo fu invece appannaggio di Jorge Kissling, pilota argentino che si aggiudic\u00f2 il gran premio di casa in sella ad una Matchless (quest'ultimo fu peraltro orfano di quasi tutte le squadre ufficiali e vide solo 6 piloti classificati con solo 2 che avevano tagliato la linea del traguardo).\nClasse 350.\nAnche la classe 350, come la 500, vide un netto dominio del rhodesiano Hocking su MV Agusta; in questo caso si aggiudic\u00f2 4 delle 7 prove in programma, lasciando le ulteriori vittorie a Franti\u0161ek \u0160t'astn\u00fd su una Jawa in Germania e in Svezia, a Phil Read al Tourist Trophy.\nClasse 250.\nAssieme alla classe 125 fu l'unica categoria disputata in tutti i gran premi della stagione.\nNella classe 250 fu assolutamente indiscusso il dominio della Honda che, con i suoi piloti ufficiali occup\u00f2 le prime 5 posizioni in classifica, con Mike Hailwood, Tom Phillis, Phil Read, Kunimitsu Takahashi e Bob McIntyre classificati nell'ordine e con gli stessi piloti che si aggiudicarono 10 delle 11 prove in calendario.\nL'unica vittoria sfuggita alla casa motociclistica giapponese fu in occasione del gran premio inaugurale, in Spagna, dove a vincere fu il campione del mondo delle classi superiori, Gary Hocking su MV Agusta.\nClasse 125.\nAnche la categoria di minor cilindrata si disput\u00f2 quest'anno su tutte e undici le prove in calendario e fu forse la pi\u00f9 combattute tra tutte le classi: al termine del campionato il titolo fu appannaggio di Tom Phillis e della sua Honda ma, fino quasi alla fine della stagione, il tedesco orientale Ernst Degner lo contrast\u00f2 validamente in sella alla sua MZ. Quest'ultimo pilota fu anche protagonista di un episodio particolare: durante la stagione strinse un accordo con la Suzuki per diventare pilota ufficiale e, anche grazie ad essa, oltrepass\u00f2 la cortina di ferro con la sua famiglia e ottenne in seguito una licenza per competere sotto le insegne della Germania Ovest.\nClasse sidecar.\nLe gare in cui si videro al via le motocarrozzette furono solo le prime 6 della stagione e, dopo il grave incidente occorso al vincitore della prima prova Helmut Fath, dove per\u00ec il suo passeggero Alfred Wohlgemuth e che lo costrinse a saltare il resto della stagione, Max Deubel e la sua BMW ebbero pochi avversari in campionato."}
{"id": "1617200", "revid": "838137", "url": "https://it.wikipedia.org/wiki?curid=1617200", "title": "Insieme perfetto", "text": "In matematica, e in particolare in topologia, un insieme perfetto \u00e8 un insieme chiuso senza punti isolati e uno spazio perfetto \u00e8 uno spazio topologico senza punti isolati. In questi spazi ogni punto pu\u00f2 essere approssimato arbitrariamente bene da altri punti, cio\u00e8 dato un punto e un intorno del punto esiste un altro punto nell'intorno.\nIn questo articolo ogni spazio che non \u00e8 perfetto sar\u00e0 detto imperfetto.\nEsempi.\nLa retta reale formula_1 \u00e8 uno spazio perfetto connesso. Gli spazi di Baire sono spazi perfetti totalmente sconnessi, e pertanto questo vale anche per lo spazio di Cantor formula_2.\nOgni insieme non vuoto ammette una topologia con la quale \u00e8 imperfetto: la topologia discreta. Ogni insieme con pi\u00f9 di un punto ammette una topologia con la quale \u00e8 perfetto: la topologia banale.\nPropriet\u00e0.\nOgni sottoinsieme aperto di uno spazio perfetto \u00e8 perfetto.\nOgni spazio perfetto non vuoto ha sottospazi che sono imperfetti con la topologia di sottospazio: i singoletti.\nLa propriet\u00e0 di uno spazio topologico di essere perfetto \u00e8 una propriet\u00e0 locale: uno spazio \u00e8 perfetto se e solo se ogni punto ammette una base di intorni tale che ogni intorno in tale base \u00e8 perfetto nella topologia di sottospazio.\nSia formula_3 una famiglia di spazi topologici. Come per ogni propriet\u00e0 locale, l'unione disgiunta formula_4 \u00e8 perfetta se e solo se ogni formula_5 \u00e8 perfetto.\nIl prodotto cartesiano di una famiglia formula_3 \u00e8 perfetto nella topologia prodotto se e solo se vale almeno una delle seguenti propriet\u00e0:\nL'immagine tramite una funzione continua e i quozienti di spazi perfetti non sono necessariamente perfetti. Ma l'immagine di uno spazio perfetto rispetto ad una funzione continua iniettiva \u00e8 perfetta.\nUn insieme perfetto contenuto in uno spazio metrico completo \u00e8 non numerabile."}
{"id": "1617204", "revid": "640277", "url": "https://it.wikipedia.org/wiki?curid=1617204", "title": "Explorer 18", "text": "L'Explorer 18 fu un satellite statunitense appartenente al Programma Explorer, il suo compito fu studiare la magnetosfera terrestre.\nFu la prima piattaforma di monitoraggio interplanetaria destinata allo studio della radiazione ambientale da una distanza superiore ai 273.000 chilometri dalla Terra.\nLa missione.\nExplorer 18 fu lanciato il 27 novembre del 1963 da Cape Canaveral.\nL'immissione in orbita avvenne come previsto e fu stabilizzato mediante una rotazione sul proprio asse di 22 giri al minuto con un apogeo di 1.020 ore.\nIl satellite funzion\u00f2 in maniera egregia fino al 30 maggio del 1964, poi fu utilizzato in maniera saltuaria fino al 10 maggio 1965, quando fu definitivamente abbandonato.\nIl satellite.\nExplorer 18 era alimentato da un sistema di pannelli solari e batterie ricaricabili i quali fornivano energia ai vari strumenti scientifici tra i quali ricordiamo: un magnetometro, un rilevatore di raggi cosmici, un rilevatore di protoni del vento solare, una camera a ioni per lo studio delle particelle geomagnetiche, e un rilevatore a coppa di Faraday.\nI dati ottenuti erano spediti a Terra in una sequenza di 795 bit in 81,9 secondi."}
{"id": "1617205", "revid": "124123", "url": "https://it.wikipedia.org/wiki?curid=1617205", "title": "Morti nel 64 a.C.", "text": ""}
{"id": "1617207", "revid": "767487", "url": "https://it.wikipedia.org/wiki?curid=1617207", "title": "B\u0103l\u0103ceana", "text": "B\u0103l\u0103ceana \u00e8 un comune della Romania di 1.668 abitanti, ubicato nel distretto di Suceava, nella regione storica della Bucovina. \nB\u0103l\u0103ceana \u00e8 divenuto comune autonomo nel 2002, staccandosi dal comune di Ciprian Porumbescu."}
{"id": "1617208", "revid": "287204", "url": "https://it.wikipedia.org/wiki?curid=1617208", "title": "Balaceana", "text": ""}
{"id": "1617210", "revid": "466539", "url": "https://it.wikipedia.org/wiki?curid=1617210", "title": "Lara Magoni", "text": "Durante la sua carriera sciistica vinse una medaglia d'argento iridata e la Coppa Europa nel 1992; in politica \u00e8 stata senatrice della Repubblica Italiana e dal 2018 \u00e8 assessore regionale al Turismo, Marketing territoriale e Moda nella giunta regionale della Lombardia.\nBiografia.\nCarriera sciistica.\nStagioni 1986-1993.\nOriginaria di Selvino, Lara Magoni \u00e8 stata un'atleta polivalente a inizio carriera, per poi specializzarsi nello slalom speciale. Debutt\u00f2 in campo internazionale ai Mondiali juniores di Bad Kleinkirchheim 1986 e in Coppa del Mondo ottenne il primo risultato di rilievo il 12 dicembre 1990 nello slalom speciale disputatosi in Val Zoldana, giungendo 15\u00aa. In seguito continu\u00f2 a ottenere buoni piazzamenti, . \nEsord\u00ec ai Giochi olimpici invernali ad , dove si classific\u00f2 12\u00aa nello slalom speciale e non concluse lo slalom gigante; in quella stessa stagione 1991-1992 vinse la Coppa Europa, 18 anni dopo la prima vittoria italiana in questa competizione di Elena Matous. L'anno dopo arriv\u00f2 il debutto iridato: a Morioka 1993 fu 16\u00aa nello slalom gigante e 20\u00aa nello slalom speciale.\nStagioni 1994-2000.\nAi XVII Giochi olimpici invernali di si classific\u00f2 7\u00aa nello slalom gigante e 16\u00aa nello slalom speciale; il 4 marzo 1996 conquist\u00f2 la sua ultima vittoria in Coppa Europa, a Champoluc in slalom gigante. Nella stagione 1996-1997 ottenne in slalom speciale tutti i suoi 4 podi in Coppa del Mondo: il primo fu il 3\u00ba posto del 4 gennaio a Maribor, l'ultimo il 16 marzo a Vail, sua unica vittoria; a fine stagione risult\u00f2 17\u00aa nella classifica generale e 4\u00aa in quella di slalom speciale. Il successo in Coppa del Mondo era stato preceduto di pochi giorni dal risultato pi\u00f9 prestigioso della sua carriera, la medaglia d'argento vinta, dietro alla compagna di squadra Deborah Compagnoni, ai Mondiali di Sestriere sempre in slalom speciale.\nAi XVIII Giochi olimpici invernali di , sua ultima presenza olimpica, chiuse lo slalom speciale al 15\u00ba posto; l'11 dicembre dello stesso anno ottenne l'ultimo podio in Coppa Europa, a Sankt Sebastian in slalom speciale (2\u00aa). Nel 1999 ai Mondiali di Vail/Beaver Creek si conged\u00f2 dalla prove iridate con il 25\u00ba posto nello slalom speciale; si ritir\u00f2 dall'attivit\u00e0 agonistica all'inizio della stagione 1999-2000 e la sua ultima gara in carriera fu lo slalom speciale di Coppa del Mondo disputato a Sestriere il 12 dicembre, chiuso al 27\u00ba posto.\nCarriera dirigenziale.\nNel 2001 Magoni entr\u00f2 nel consiglio federale della Federazione Italiana Sport Invernali (FISI), occupandosi di relazioni pubbliche per il settore femminile dello sci alpino, e nel 2005 divenne presidente della Commissione nazionale atleti del CONI; nell'aprile del 2009 fu rieletta per il terzo mandato che termin\u00f2 nell'aprile del 2013.\nCarriera politica.\nNel 2009 si \u00e8 candidata al consiglio comunale di Bergamo nella lista civica collegata a Franco Tentorio, senza risultare eletta.\nNel 2013 \u00e8 stata eletta consigliera regionale della Lombardia nella Lista Maroni Presidente (lista civica, composta da personalit\u00e0 esterne alla politica: questa lista era collegata alla Lega Nord e alla coalizione di centrodestra). Lara Magoni durante il suo mandato come consigliera regionale dal 2013 al 2018 \u00e8 stata membro della commissione Attivit\u00e0 produttive e occupazione, membro della commissione Cultura, istruzione, formazione, comunicazione e sport, membro della commissione Situazione carceraria in Lombardia, membro della commissione Sanit\u00e0 e politiche sociali, quindi \u00e8 stata vicepresidente della commissione Ambiente e protezione civile. Il 21 gennaio 2018 ha lasciato, assieme alla collega consigliera regionale Maria Teresa Baldini (eletta nel 2013 nella circoscrizione provinciale di Milano), la lista civica di Maroni (il quale ha lasciato la politica attiva) per aderire a Fratelli d'Italia.\nAlle elezioni politiche del 2018 \u00e8 stata eletta al Senato della Repubblica, nelle liste di Fratelli d'Italia nella circoscrizione Lombardia. Contestualmente, sempre nelle liste di Fratelli d'Italia, \u00e8 stata eletta consigliera regionale in provincia di Bergamo, alle elezioni regionali lombarde. Il 29 marzo 2018 viene nominata assessore regionale al Turismo, Marketing territoriale e Moda nella giunta regionale di Attilio Fontana; il 10 luglio 2018 si \u00e8 pertanto dimessa dalla carica di senatrice e le \u00e8 subentrata Gianpietro Maffoni.\nAltre attivit\u00e0.\n\u00c8 testimonial UNICEF.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1617213", "revid": "124123", "url": "https://it.wikipedia.org/wiki?curid=1617213", "title": "Morti nel 65", "text": ""}
{"id": "1617228", "revid": "633110", "url": "https://it.wikipedia.org/wiki?curid=1617228", "title": "Kuroshio (corrente oceanica)", "text": "La Kuroshio (, italianizzata in Curoscivo) \u00e8 la seconda corrente oceanica pi\u00f9 grande al mondo, dopo la corrente circumpolare antartica. Inizia nell'Oceano Pacifico occidentale al largo delle coste di Taiwan e si muove in direzione nord-est verso il Giappone, dove si unisce alla corrente del Pacifico settentrionale. \u00c8 il corrispettivo della corrente del Golfo per l'oceano Atlantico, trasporta acqua calda tropicale verso le regioni polari del nord. Questa corrente \u00e8 chiamata anche \"corrente nera\", la traduzione letterale di \"kuroshio\", nome dovuto all'intenso blu delle sue acque.\nI suoi omologhi sono a nord la corrente del Pacifico settentrionale (formata dalla collisione, al largo della costa orientale giapponese, della stessa Kuroshio con la Oyashio, una fredda corrente subartica proveniente da nord), a est la corrente della California e a sud la corrente Equatoriale Nord.\nUn'alta concentrazione di uranio passa ogni anno attraverso questa corrente (circa 5,2 milioni di tonnellate).\nLe acque calde della Kuroshio rendono possibile la vita alla barriera corallina del Giappone, la pi\u00f9 settentrionale delle barriere coralline del mondo. Il ramo della corrente nel Mar del Giappone \u00e8 chiamato corrente di Tsushima, mutuando il nome dallo stretto di Tsushima. "}
{"id": "1617229", "revid": "640277", "url": "https://it.wikipedia.org/wiki?curid=1617229", "title": "Explorer 19", "text": "L'Explorer 19 fu un satellite statunitense appartenente al Programma Explorer, secondo del suo genere ebbe il compito di studiare la densit\u00e0 atmosferica.\nLa missione.\nExplorer 19 fu lanciato il 19 dicembre del 1963 tramite un razzo vettore Scout X4 da Point Arguello, Stati Uniti.\nLa sonda fu la seconda di una serie di satelliti gonfiabili progettati solo per lo studio della densit\u00e0 atmosferica.\nGrazie al suo basso peso, solo 36\u00a0kg, il vettore che lo immise in orbita utilizzava quattro stadi tutti a propellente solido.\nIl satellite si gonfiava dopo la separazione dall'ultimo stadio.\nGrazie alla sua forma simmetrica, la sonda era l'ideale per studiare le variazioni della densit\u00e0 dell'alta atmosfera nell'arco delle stagioni e in base alla latitudine e longitudine; infatti un suo costante monitoraggio da terra forniva parametri importanti per comprendere il comportamento degli strati alti atmosferici.\nIl satellite fu lanciato con successo, ma il suo apogeo risult\u00f2 troppo basso, di conseguenza, Explorer 19, non ebbe abbastanza energia e le stazioni di monitoraggio a terra non riuscirono a seguirne la rotta.\nIl satellite.\nL'Explorer 19 era in sostanza una sfera di 3,66 metri di diametro gonfiata con azoto e costituita da fogli di alluminio alternato con Mylar, sulla superficie esterna erano uniformemente distribuite delle circonferenze di 5,1\u00a0cm di diametro verniciate di bianco necessarie per il controllo termico.\nPrima della separazione dal vettore di lancio, la sonda era contenuta in un cilindro di 21,6\u00a0cm di diametro e di 48,3\u00a0cm di lunghezza dal quale veniva espulsa tramite delle piccole cariche esplosive.\nLa sfera era divisa al suo equatore da una striscia di Mylar la quale fungeva da antenna.\nUn radiofaro da 15\u00a0mW a 136\u00a0MHz utilizzava tale antenna per trasmettere un segnale utile a tracciare la rotta dell'Explorer 19.\nMa data la bassa energia ottenuta dal satellite il radiofaro non funzion\u00f2 e per tracciare la navicella fu utilizzata una rete di telescopi Baker-Nunn situati a terra."}
{"id": "1617230", "revid": "339392", "url": "https://it.wikipedia.org/wiki?curid=1617230", "title": "LNBA", "text": ""}
{"id": "1617232", "revid": "124312182", "url": "https://it.wikipedia.org/wiki?curid=1617232", "title": "Senza averti qui", "text": "Senza averti qui \u00e8 un singolo degli 883, il primo estratto dal terzo album del gruppo \"La donna il sogno &amp; il grande incubo\".\nLa canzone \u00e8 stata presentata al 45\u00ba Festival di Sanremo dal leader del gruppo Max Pezzali, dopo l'uscita dell'altro componente del gruppo Mauro Repetto. Il brano si classificher\u00e0 all'8\u00ba posto nella classifica finale della kermesse canora.\nIl brano \u00e8 contenuto anche nelle raccolte \"Gli anni\", \"Love/Life\" e \"TuttoMax\"."}
{"id": "1617235", "revid": "785616", "url": "https://it.wikipedia.org/wiki?curid=1617235", "title": "Corrente di Kuroshio", "text": ""}
{"id": "1617237", "revid": "124123", "url": "https://it.wikipedia.org/wiki?curid=1617237", "title": "Morti nel 690", "text": ""}
{"id": "1617239", "revid": "110157", "url": "https://it.wikipedia.org/wiki?curid=1617239", "title": "Ciprian Porumbescu (Suceava)", "text": "Ciprian Porumbescu (in passato \"Stupca\") \u00e8 un comune della Romania di 2.191 abitanti, ubicato nel distretto di Suceava, nella regione storica della Bucovina. \nIl comune \u00e8 formato dal solo abitato di Ili\u015fe\u015fti dopo che, nel 2002, il villaggio di B\u0103l\u0103ceana se ne \u00e8 staccato andando a formare un comune autonomo.\nLa denominazione del comune venne cambiata da \"Stupca\" all'attuale in onore del compositore Ciprian Porumbescu che vi mor\u00ec nel 1883; nel comune sono visitabili la sua casa ed un museo che ne raccoglie i cimeli."}
{"id": "1617240", "revid": "298055", "url": "https://it.wikipedia.org/wiki?curid=1617240", "title": "Topolino e la spada invincibile", "text": "Topolino e la spada invincibile \u00e8 una storia a fumetti della Disney realizzata dallo sceneggiatore Massimo Marconi e dal disegnatore Giorgio Cavazzano, pubblicata sul n. 1728 di \"Topolino\", dell'8 gennaio 1989.\nLa storia nasce con finalit\u00e0 promozionale per far conoscere la scherma tramite una collaborazione con la Federazione Italiana Scherma; oltre a questa ne vennero realizzate altre con la stessa finalit\u00e0 promozionale come \"Topolino e la grande sfida\" (1989), \"Qui, Quo, Qua e il riscatto del pronostico\" (1992) e \"Topolino e la spada del tempo\" (1990), sequel di questa.\nTrama.\nTopolino (qui chiamato Mickey) \u00e8 il figlio di un mastro spadaio e abile spadaccino. Quando il padre riceve la visita del principe Gambadiferro (Gambadilegno), quest'ultimo lo obbliga a seguirlo nel suo castello, per poter fabbricare per lui la \"spada pi\u00f9 bella\"; Mickey assiste alla scena e si nasconde nella valigia del padre, venendo cos\u00ec rinchiuso assieme a lui. Mickey desidera salvare il padre, che decide di aiutarlo costruendo \"la spada invincibile\". Una volta divenuto adulto, Mickey sconfigger\u00e0 il principe Gambadiferro e liberer\u00e0 suo padre. Solo alla fine giunger\u00e0 la rivelazione che la spada invincibile non \u00e8 altro che un'ottima, normalissima, spada: Mickey aveva fatto tutto con il suo talento e i duri allenamenti."}
{"id": "1617241", "revid": "5695", "url": "https://it.wikipedia.org/wiki?curid=1617241", "title": "Dhivehi", "text": ""}
{"id": "1617244", "revid": "767487", "url": "https://it.wikipedia.org/wiki?curid=1617244", "title": "Isaac Jacob Schoenberg", "text": ""}
{"id": "1617245", "revid": "211345", "url": "https://it.wikipedia.org/wiki?curid=1617245", "title": "Chiesa di San Raffaele Arcangelo", "text": ""}
{"id": "1617246", "revid": "729019", "url": "https://it.wikipedia.org/wiki?curid=1617246", "title": "Preobra\u017eenskaja plo\u0161\u010dad'", "text": "Preobra\u017eenskaja plo\u0161\u010dad' (), che in italiano significa \"Piazza della Trasfigurazione\", \u00e8 una fermata della Metropolitana di Mosca, posta sulla Linea Sokol'ni\u010deskaja. Presenta un design con pilastri in marmo verde e mura piastrellate, che risalgono al momento di massimo splendore di tale stile (1965). L'architetto fu N.I. Demchinskiy.\nPreobra\u017eenskaja plo\u0161\u010dad' presenta due ingressi sotterranei, con uscite su Piazza Preobra\u017eenskaja, e sulle vie Preobrazhenskiy Val, Bolshaja Cherkizovskaja e Krasnobogatyrskaja.\nTra Preobra\u017eenskaja plo\u0161\u010dad' e Sokol'niki i treni attraversano il fiume Jauza su un ponte progettato da G. Suvorova.\nQuando la stazione fu inaugurata, costitu\u00ec il capolinea nord della linea, e i tunnel si estendevano per un breve tratto oltre la stazione."}
{"id": "1617251", "revid": "287204", "url": "https://it.wikipedia.org/wiki?curid=1617251", "title": "Serie A 1965-1966 (pallavolo maschile)", "text": "La Serie A maschile FIPAV 1965-66 fu la 21\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Virtus Bologna dopo uno spareggio vinto a Milano il 30 giugno 1966 per 3-2 (14-16, 15-9, 15-17, 15-9, 15-13) contro la Ruini Firenze. Ravalico Trieste e Robur Ravenna furono penalizzate di un punto per la rinuncia a disputare le trasferte rispettivamente di Napoli contro l'Esercito e di Trieste contro la Ravalico."}
{"id": "1617252", "revid": "599013", "url": "https://it.wikipedia.org/wiki?curid=1617252", "title": "Xxi", "text": ""}
{"id": "1617253", "revid": "109947965", "url": "https://it.wikipedia.org/wiki?curid=1617253", "title": "Multiple Listing Service", "text": "Il Multiple Listing Service (MLS) \u00e8 un metodo operativo attivo fra gli operatori immobiliari che prevede la condivisione e la pubblicizzazione delle liste degli immobili, al fine di consentire un'ampia collaborazione fra le parti a favore sia delle agenzie sia dei clienti.\nIl Multiple Listing Service nasce indicativamente negli Stati Uniti d'America nei primi anni del XX secolo, \u00e8 quindi da decenni utilizzato da tutte le reti immobiliari. In Europa \u00e8 presente gi\u00e0 da qualche decennio mentre in Italia si \u00e8 iniziato a sviluppare dalla met\u00e0 degli anni novanta.\nTramite gli MLS gli operatori possono soddisfare al meglio le richieste della clientela, potendo favorire sia la domanda che l'offerta. Infatti chi vende avr\u00e0 la possibilit\u00e0 di avere una platea pi\u00f9 ampia mentre chi compra avr\u00e0 una maggiore scelta di immobili. L'obiettivo dell'MLS \u00e8 quello di creare quindi un portafoglio di immobili in condivisione, il pi\u00f9 vasto possibile: in questo modo \u00e8 possibile migliorare il servizio al consumatore, oltre ad aumentare le possibilit\u00e0 di business dei singoli operatori.\nFra i punti di forza del sistema, c'\u00e8 il servizio gratuito dell incrocio automatico fra la domanda e l'offerta. Un cliente acquirente, potr\u00e0 depositare la propria dettagliata richiesta al suo Agente Immobiliare. Mentre il cliente venditore, potr\u00e0 conferire il mandato di vendita al suo Agente di fiducia. La piattaforma informatica provveder\u00e0 a incrociare costantemente le richieste degli acquirenti con le offerte dei venditori (matching automatico).\nFunzionamento.\nIl sistema di Multiple Listing Service \u00e8 uno strumento professionale, sviluppato per gli intermediari immobiliari. Ogni aderente al sistema di condivisione deve inserire gli annunci degli immobili per cui ha ricevuto un mandato in esclusiva di vendita ed allo stesso tempo consultare gli annunci inseriti da altri aderenti nel sistema di condivisione. Nel caso venga portata a termine una transazione grazie al sistema si ricorre ad una spartizione delle provvigioni tra l'agente dell'acquirente e l'agenzia che aveva il mandato di vendita in esclusiva. Questa metodologia di lavoro, gi\u00e0 ampiamente diffusa nei paesi anglossassoni, porta evidenti benefici al mercato dell'intermediazione:"}
